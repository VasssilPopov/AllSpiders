{"url": "http://clubz.bg/77563-kosmicheskoto_komandvane_na_sasht_shte_prosledi_pytq_na_dqdo_koleda", "text": "Северноамериканското военновъздушно-космическо командване (НОРАД) ще проследи маршрута на шейната на Дядо Коледа въпреки частичното спиране на дейността на правителството на САЩ, предаде Асошиейтед прес. Американските въоръжени сили успокоиха днес малчуганите, че НОРАД ще ги държи в течение кога ще си получат подаръците в коледната нощ. Това ще стане благодарение на стотици доброволци във военновъздушната база \"Питърсън\" в щата Колорадо. Необходимите средства ще бъдат осигурени от бюджета на министерството на отбраната на САЩ, одобрен по-рано тази година.  Какво става, когато американското правителство \"затвори\" Утре НОРАД ще проследи пътя на Дядо Коледа за 63-и път. Традицията датира от 1955 г., когато вестник публикува реклама с телефонен номер на Добрия старец. Номерът обаче се оказал на Континенталното военновъздушно командване, предшественика на НОРАД. Въпреки грешката, военните отговаряли с удоволствие на питанията на децата къде се намира Дядо Коледа. Федералното правителство на САЩ спря частично работа, тъй като демократите и републиканците в Конгреса не успяха да се споразумеят за неговото финансиране заради искането на президента Доналд Тръмп в законопроекта да бъдат предвидени 5 милиарда долара за изграждане на стена по границата с Мексико.", "date": "2018.12.23", "title": "Космическото командване на САЩ ще проследи пътя на Дядо Коледа"}
{"url": "http://clubz.bg/77561-imenno_te_shte_upravlqvat_turciq_sled_10_godini", "text": "Преподавател от гимназия в истанбулското предградие Кючюкчекмедже е обвинен в сексуален тормоз над ученичка. Но за провинението си той не е наказан и продължава да води часове. И тогава се случва нещо неочаквано: масово учениците напускат класните стаи, окупират коридорите, стълбищата и аулата на училището, издигайки лозунга \"Няма да мълчим повече\".  Какво е това - ученически бунт в страната на Ердоган? Ако ви звучи невероятно, би трябвало да се запознаете с резултатите от актуално изследване на реномираната турска социологическа агенция „Конда“, пише \"Зюддойче цайтунг\". Официално те ще бъдат представени през януари 2019.  Проучването е проведено сред 5 793 турци на възраст над 15 години на различни места в страната – както в градове, така и в села. Един от изводите е, че днешните млади хора на възраст между 15 и 29 години не са толкова консервативни, колкото преди 10 години.  Младите хора все по-малко спазват ислямските обичаи, например за молитва или пост по време на Рамазана. Само 6% от 15 до 29-годишните момичета и жени носят мюсюлманска забрадка, която изцяло да покрива косите им. Преди 10 години този дял е бил от 16 на сто. Мнозинството от анкетираните млади хора са заявили, че искат сами да си избират спътник в живота, а не семейството им. И още от изследването: 93% от младите турци ползват социалните медии, най-вече Фейсбук и Туитър. Кадри от ученическия протест още могат да се видят в YouTube.  \"Турция е един вид социална лаборатория за последиците от урбанизацията и глобализацията\", казва Бекир Аджирдър, ръководител на социологическата агенция „Конда“. Неговият офис се намира в един от небостъргачите в Истанбул, които постепенно сменят облика на турската метрополия.  Аджирдър е свидетел на огромните промени в страната - самият той е от малък град в Анадола. Роден е през 1956 година - тогава 75% от населението на страната е било селско, днес делът му е спаднал до 7%. \"В никоя друга страна няма толкова силна вътрешна миграция - от селото към града\", казва по този повод Аджирдър. В резултат на това, според него, е настъпил \"дълбок културен обрат\". „До неотдавна беше просто немислимо млади хора да се целуват по улиците на турските градове, а днес го правят дори момичета със забрадки“, казва експертът и припомня, че  особено в провинцията всеки близък контакт на обществено място се е смятал за \"грях\".  А колко голям е политическият интерес на младите? „Днешната младеж не се интересува толкова от партиите, повече я вълнуват теми като екологията и защитата на животните. \"А най-вече тя иска да се радва на живота, да живее щастливо\", посочва шефът на социологическата агенция. Известно е, че президентът Ердоган искаше да оформи едно по-консервативно младо поколение турци. Успя ли да го постигне? В отговор турският социолог иронично се усмихва и казва: „Не всяка мечта се сбъдва“. На въпроса каква Турция искат, 60% са отговорили - европейска. \"Турция никога няма да стане като Иран\", коментира по този повод Аджирдър.  През март догодина в Турция отново ще има избори за местни органи на управление. „От 16 години насам Партията на справедливостта и развитието (ПСР) неизменно пречели мнозинство. И това вероятно ще остане така още няколко години, защото Ердоган успява да манипулира хората в едно поляризирано общество с помощта на \"страхове и емоции\", казва шефът на Института „Конда“ и твърди, че Турция се нуждае от вътрешно помирение. А икономиката на страната? - Тя стагнира, казва социологът. Две трети от младите хора са зависими от помощта на родителите си. \"Почти не им е останала надежда, затова и обръщат гръб на ПСР, но в същото време не знаят накъде да се насочат. Те се намират в нещо като сива зона\", твърди Аджирдър. По думите му, все някога новото поколение ще вземе нещата в свои ръце. \"Тези хора са мобилни, образовани, глобално ориентирани и не следват никаква идеология. След 10 години те ще управляват тази страна\", убеден е шефът на социологическата агенция „Конда“. ", "date": "2018.12.23", "title": "Именно те ще управляват Турция след 10 години"}
{"url": "http://clubz.bg/77562-shpigel_sydi_svoq_jurnalist_kojto_si_izmislql_istorii", "text": "Списание \"Шпигел\" заяви днес, че подава иск срещу един от бившите си журналисти, за когото подозира, че е злоупотребявал с дарения за сирийски сираци - герои на негова статия, чиято достоверност също е под въпрос, предаде Франс прес. Авторитетният германски седмичник каза, че разполага с данни, според които Клаас Релотиус - водещ негов журналист, изпаднал в немилост заради фалшификации - е организирал подписка за дарения сред читателите си, за да подпомогне пострадалите млади сирийци, описани в една от статиите му, но е дал на донорите своите собствени банкови данни. Релотиус призна, че си е измислял истории и персонажи за близо 10 статии. Скандалът бе разкрит от германския седмичник в сряда, след като 33-годишният журналист бе напуснал на 16 декември. Тогава разтревожени читатели сигнализираха в редакцията за обявената от Релотиус подписка за дарения в полза на сирийските сираци, живеещи по улиците на Турция - герои на негова статия, публикувана през юли 2016 г. Огромен скандал с фалшиви публикации в „Шпигел” Журналистът обявил подписката чрез имейли до читатели, които му писали във връзка с фалшивия репортаж. След това турски фотограф, работел заедно с него по този материал, разкрил съществени неточности в него. В редакцията на \"Шпигел\" вече са убедени, че Релотиус е измислил изцяло основните герои на репортажа. Списанието отрича да е било в течение на тази кампания и посочва, че в момента не знае точния размер на събраните средства.  Бившият водещ журналист, награждаван неведнъж, описа после в редица статии усилията си да подпомогне тези деца като продължила с месеци борба с цел те да могат да емигрират в Германия и там да бъдат осиновени. Според \"Шпигел\" това също е лъжа. В последния си брой от вчера германският седмичник заяви, че тези фалшификации са \"най-лошото, което може да се случи на една редакция\". \"Шпигел\" поднесе извинения и увери, че \"ще положи всички усилия, за да възстанови достоверността\" на своите материали. Списанието също призна, че случаят е накърнил доверието към него и към медиите като цяло. ", "date": "2018.12.23", "title": "\"Шпигел\" съди своя журналист, който си измислял истории"}
{"url": "http://clubz.bg/77549-vypreki_che_uj_znaeshe_cacarov_razbral_ot_televiziite_koj_e_sobstvenik_na_yulen", "text": "Главният прокурор Сотир Цацаров е разбрал от телевизиите, че петкратният носител на световната купа и четири пъти световен шампион по ски Марк Жирардели е мажоритарен собственик на фирмата концесионер на ски-зоната в Банско \"Юлен\" АД. Това е заявил самият той пред \" \". От отговора на Цацаров се разбира, че той не е имал предвид Жирардели, когато в края на ноември заяви в \"Шоуто на Слави\", че прокуратурата знае кой е собственикът на \"Юлен\" АД. Което е странно предвид заявката на Жирардели, че е купил дружеството още през 2016 г. Цацаров смело обяви мерки срещу министри, че и срещу кабинета През юни, след проверка, прокуратурата обяви, че над 8 години Министерският съвет е бил наясно за това, че \"Юлен\" е ползвала с две трети по-голяма площ от определената по договор. Той каза още, че в резултат на същата проверка вече е установено кой е реалният собственик на \"Юлен\", но по памет не може да цитира името му. На следващия ден, потърсена от \"Дневник\" за коментар, говорителят на главния прокурор Румяна Арнаудова каза, че още при оповестяването на резултатите от проверката през юни е изброила детайлно четирите акционера, които имат участие в \"Юлен\" - \"Пирин турист\" ООД, Община Банско, \"Такс сървисиз лимитед\" и \"Апенвалд туристик - България\". Тогава прокуратурата все още очакваше информация от Вирджинските острови за \"Такс сървисиз лимитед\", за да се достигне до реалния собственик. В началото на годината премиерът Бойко Борисов отговори на въпрос кой е собственикът с думите: \"Всички знаят, нищо, че го крият - за Цеко Минев става въпрос.\" Месец по-рано адвокатът на \"Юлен\" Петър Петров заяви в телевизионно интервю, че всички компетентни български институции знаят кой е реалният собственик на компанията и че номиналният собственик - кипърският безработен гражданин Георгиус Георгиу, държи правата върху нея от името на трето лице. Екоминистърът Нено Димов също потвърди, че държавата знае кой е собственик, но отказа да го назове с аргумента, че работата на ведомството му е само да контролира изпълнението на концесионния договор. Дадоха Жирардели и 10 екоминистри на ДАНС и КПКОНПИ В началото на тази седмица обаче изненадващо ски шампионът обяви, че той стои зад \"Юлен\" АД. Ден по-късно, в първото си интервю като собственик, Марк Жирардели заяви, че е купил дружеството още през 2016 г., а проучването и подготовката на сделката е продължило 4 години. На въпрос защо чак сега го обявява, Жирардели отвърна, че преди това не е бил питан. Българските власти обаче очевидно не са били уведомени за това, въпреки че става дума за компания, която държи 30-годишна концесия и която е обект на проверки от различни институции. Главният прокурор Сотир Цацаров каза, че е разбрал за собствеността на Жирардели от телевизорите, а премиерът Бойко Борисов зае позата на наблюдател и коментира въпроса с: \"И аз, като вас, слушам\". Борисов за Жирардели: И аз като вас слушам. Това чух вчера Проверка в Търговския регистър показва, че към края на 2017 г. най-голям акционер в \"Юлен\" АД продължава да бъде офшорката от Британските Вирджински острови \"Т.А.К сървисис лимитед\" (в съобщението на екоминистерството, че Жижардели е собственик и в изявленията на прокуратурата тя е изписана като \"Такс сървисиз лимитед\"- бел. ред.). По данни на в. \"Сега\" през юни тази година се е провело последното общо събрание на \"Юлен\". Към тази дата обаче Жирардели все още не е вписан като собственик на \"Т.А.К сървисиз лимитед\". По това време въпросната офшорна фирма е собственост на кипърската DUC Noninees, която се управлява от кипъреца Георгиус Георгиу. Позовавайки се на документи от кипърския търговски регистър, \"Биволъ\" твърди, че има промяна в собствеността на кипърското дружество, но тя е нанесена през 2017 г. Тогава Георгиу е продал 999 дяла на друга кипърска компания - CYF Services Ltd, чийто собственик от 2015 г. досега е Августа Пападополу. Дадоха Жирардели и 10 екоминистри на ДАНС и КПКОНПИ Борисов за Жирардели: И аз като вас слушам. Това чух вчера", "date": "2018.12.23", "title": "Въпреки че уж знаеше, Цацаров разбрал от телевизиите кой е собственик на \"Юлен\""}
{"url": "http://clubz.bg/77565-danychnite_ochakvat_rekordni_harchove_po_koleda_i_nova_godina", "text": "Ръст на харчовете по Коледа и Нова година очакват от Националната агенция по приходите (НАП). За миналогодишните празници беше поставен рекорд. През касовите апарати са минали над 1,4 млрд. лв., съобщава бТВ. Пиковите дни са били 22 и 29 декември когато сме платили в брой по почти 300 милиона лева. Навръх празниците разходите се свиват драстично, на самата Коледа сме похарчили почти 5 пъти по-малко – 67 млн. лв. Във всеки от останалите дни през касовите апарати минават над 100 млн. Заради ръста на икономиката и доходите се очаква тази година да бъде поставен нов рекорд.", "date": "2018.12.23", "title": "Данъчните очакват рекордни харчове по Коледа и Нова година"}
{"url": "http://clubz.bg/77494-okarikaturenata_godina_kakto_q_vidq_valdes_radev", "text": "Безобразията през годината могат да се преглътнат само с... усмивка. Това е може би единственият защитен рефлекс, който може да ни спаси от потресаващата простотия на \"случващото се\". Редакцията на Клуб Z благодари на Валдес Радев, който с хумор ни помогна да съпреживяваме 2018-та година по-леко. В няколко публикации ще съберем някои от неговите най-добри шаржове през 2018-а.    ", "date": "2018.12.23", "title": "Окарикатурената година. Както я видя Валдес Радев"}
{"url": "http://clubz.bg/77560-pusnaha_zadyrjanite_za_sluchaq_s_dronovete_na_getuik", "text": "Двамата задържани във връзка с полетите на дронове, станали причина лондонското летище Гетуик да бъде затворено, са пуснати на свобода без обвинения, съобщи днес полицията в графство Съсекс, цитирана от световните агенции. 47-годишен мъж и 54-годишна жена бяха арестувани в петък вечерта в Кроли (населено място на около 8 км от летището) по подозрение в \"криминално използване на дронове\". След повече от денонощие летище \"Гетуик\" отваря  Полицейският представител каза, че разследването на полицията продължава, и поиска от обществеността да предостави всякаква информация, която би могла да доведе до арестуването на отговорните. Засичания на дронове на Гетуик причиниха внезапно спиране на работата на второто по големина британско летище в навечерието на коледните празници. Това наложи около 1000 полета да бъдат отменени или пренасочени.", "date": "2018.12.23", "title": "Пуснаха задържаните за случая с дроновете на Гетуик"}
{"url": "http://clubz.bg/77222-az_sym_v_drugoto_taksi", "text": "Жената се облегна на стената и облекчено въздъхна. Преди нея тук бяха спирали много други жени, тъй като навсякъде зееха дупки. Докато една жена си почива, тя винаги оставя по стената дупка след себе си и две–три изречения, написани с лош химикал. Изречения за мъж, когото притежава или за мъж, който вече вероятно е изгубила. Жената е в бежов шлифер с кафяви копчета. Косата й е вдигната на кок. Сега е допряла главата си точно там, където някоя друга преди нея е написала „Майната ти, скапано копеле”. Това е ирония и същевременно не означава абсолютно нищо. Жената пуши Marlboro gold и дима излиза от устата й бавно и уморено. Хиляди жени са изпушили милиони цигари на същото място. Фасоветев краката й го потвърждават, но за нея това е просто един килим, набит с миризмата на никотин. Усеща краката си меко върху него. Псува й и се. Жената остана неподвижна пет минути. Изпуши цигарата бързо. Когато правиш нещо с удоволствие, времето не се усеща. Времето е нечовешки дълго, когато извършваш действия по навик. Тя бяга от навика, затова се озова тук. Жената потърси химикалка в чантата си, но след като установи, че няма, извади яркото си червило, свали пластмасовото му златисто капаче и с умерени движения написа на стената „Аз никога повече няма да се влюбя. Никога!”. Отдръпна се две крачки, прочете написаното и й се стори прекрасно, че червеният й почерк изпъква пред останалите. Една уважаваща себе си жена винаги носи червило в чантата си.  Усмихна се, обърна гръб на изречението, и без да си вземе довиждане със стената, тръгна с уверени стъпки по тротоара. Още преди да се беше отдалечила съвсем, на същата стена се облегна друга жена. И на нея й се пушеше. Аз съм в другото такси. За съжаление се разминаваме отново. Видяхме се през мокрите стъкла за секунди. Едно споглеждане не е достатъчна причина да спрем движението по „Цар Освободител”. Пътуваме в различни посоки, независимо че мислим един за друг. За момент се изкушавам да те набера по мобилния. После, воден от по-малкия си страх, решавам да ти напиша есемес, но когато се взирам в дисплея на телефона, пръстите ми остават неподвижни. Има толкова неща, които бих искал да кажа, че писането се оказва напълно безсмислено. Все още виждам таксито, в което си ти. Извърнал съм главата си назад и не чувам бръщолевенето на таксиметровия шофьор. Той няма да спре да говори. Аз няма да разбера и една негова дума. Сигурно трябваше да му кажа да спре. Да предизвикам голямо неочаквано задръстване, докато тичам към колата, в която си сама. Тъгата щеше да се взриви от шума на нервни клаксони, псувни и закани. Може би трябваше да го направя, независимо от причините и обстоятелствата. Така или иначе, осъзнавам че би било наивно и глупаво да го сторя сега. Не защото се чувствам неуверен и вали, а защото трябва да съм убеден, че на всяка цена искам да седна до теб на измокрената седалка. Ти ще си причина за всяко мое завръщане. Тук, където звук и тишина съществуват в симбиоза. Тук, където вятърът гали водата, а водата непрекъснато доставя радост на вятъра, въпреки че е уморена да бъде галена. Тук, където въздухът подклажда огъня, а огънят оставя дробовете ни без въздух. Тук, където можем да се обичаме, напук на всички изтрещели хора, които се правят на влюбени. Ти си причината да съществувам. Ти си причината да имам молитви. Ти си причината да осъзнавам всяка секунда, всяка минута, всеки час, всички следващи часове, в които предстои да докажем, че сме по-големи от Вселената, защото имаме право на любов и се обичаме неподражаемо. Тук, където свършва Млечният път, за да продължим двама през джунгли, пустини, океани и непознати галактики. Ти ще си причината за всичко, което ме прави жив. ТОЧКА.", "date": "2018.12.23", "title": "\"Аз съм в другото такси\" "}
{"url": "http://clubz.bg/77537-majli_sajrys_prevyrna_santa_baby_vyv_feministki_himn_video", "text": "Майли Сайръс пренаписа текста на класическата коледна песен Santa Baby като ѝ придаде нов, феминистки смисъл, пише Би Би Си. В оригинала звездата на американското кабаре Ерта Кит през 1953 г. моли Дядо Коледа да ѝ донесе подаръци като кабриолет, нова къща и т.н., защото е \"била добро момиче и не се е целувала с никого\" цяла година. Майли Сайръс изпълни своя версия в шоуто на Джими Фалън като обясни, че подаръците на Санта Клаус не са ѝ нужни, тя сама може да си ги купи. Вероятно доста жени няма да се съгласят с нея, но думите на Майли звучат по-адекватно днес, отколкото оригинала, когато призовава: \"Слушай, Санта, какво искам да ти кажа: най-добрият приятел на момичетата е равното заплащане на труда\". В новата версия на Santa Baby има такива строфи: Героинята на Майли се хвали в песента и че си е купила сама автомобил, без помощта на елфите на Дядо Коледа. Накрая завършва с пожеланията си: \"Не искам някой невеж тъпак на работа да ме ощипе по задника.\" Като предлага своя версия на тази коледна класика Майли Сайръс се вписва в новия тренд, според който се преосмислят текстовете на известни песни. Напоследък особено го отнесе   - нейното съдържание беше интерпретирано като прелюдия към изнасилване. Коледна песен или опит за сексуално насилие? (ВИДЕО) В тази версия също има промени, но незначителни - \" жълтите и червените\" (като цвят на кожа) става \"левите и десните\" - вероятно се има предвид политическа ориентация.", "date": "2018.12.23", "title": "Майли Сайръс превърна Santa Baby във феминистки химн (ВИДЕО)"}
{"url": "http://clubz.bg/77559-naprejenieto_mejdu_turciq_i_izrael_eskalira", "text": "Остри изявления си размениха през уикенда Израел и Турция. Кулминацията е днес, когато Анкара нарече \"незаконна окупация\" израелското присъствие в палестинските територии, след като премиерът на еврейската държава обвини Турция, че \"избива\" кюрди, предаде Франс прес. Говорителят на турския президентски офис Ибрахим Калън се противопостави днес на израелския министър-председател Бенямин Нетаняху с думите, че последният трябва \"да прекрати незаконната окупация на палестинските територии и грубото потискане на палестинския народ\". Той добави в Туитър, че \"неспирните атаки срещу Ердоган и използването на кюрдите\" за отвличане на вниманието \"няма да спасят (Нетаняху) от неприятностите на вътрешния фронт\". Иран и Израел се обвиняват взаимно в тайни ядрени програми Агенцията напомня, че вчера турският президент Реджеп Ердоган препоръча в обръщение към млади турци \"никога да не удрят вече повален враг\". И добави:  Това сравнение шокира Нетаняху. Израелският премиер прикани в Туитър лидера на Турция \"да не чете морал на Израел\", обвини го, че \"окупира Северен Кипър\" и оглавява армия, която \"избива жени и деца по кюрдските села в самата Турция и извън нея\". Турско-израелските отношения се изостриха тази година във връзка с редица проблеми, по-специално през юли, когато израелският парламент прие оспорван закон, определил Израел като национална държава на еврейския народ. Ердоган, който се смята за поддръжник на палестинската кауза, гневно разкритикува тогава Израел и го описа като \"най-ционистката, най-фашистката и най-расистката държава в света\". Нов закон: само евреите с право на самоопределение в Израел През май - след като мнозина демонстранти загинаха на границата с ивицата Газа, Анкара вече бе разпоредила на израелския посланик да напусне Турция. На 14 декември Ердоган заяви също, че палестинците са подложени на \"натиск, насилие и политика за сплашване, не по-малко тежки от угнетяването на евреите по време на Втората световна война\", подразбирайки холокоста, припомня АФП. Нов закон: само евреите с право на самоопределение в Израел", "date": "2018.12.23", "title": "Напрежението между Турция и Израел ескалира"}
{"url": "http://clubz.bg/77543-syndi_ekspers_kojoderski_danyci_udrqt_britancite", "text": "Британски депутати призовават правителството да използва свободите, които Брекзит му дават, за да намали данъците, пише вестник \"Сънди Експерс\". Получава се точно както един мозъчен тръст – данъчният ще прибере тази Коледа почти 6 млрд. паунда, като 5.2 млрд. паунда само са от ДДС. Експертите по търговия на дребно твърдят, че данъците са кожодерски, истинско бреме. Лошото време и непочтената онлайн конкуренция принуждават хората да посещават магазините на главната улица. Но това са направили едва от около 10,3 на сто от клиентите в решаващата за търговията седмица преди Коледа, пише \"Фокус\". Алиансът на данъкоплатците (TPA) заяви, че всяко домакинство тази Коледа ще подари на данъчния 211 паунда. Само налозите за алкохола се изчисляват на 301 млн. паунда, а за автомобилното гориво – на 243 млн. паунда. Данъчното бреме в Обединеното кралство достигна непознати в историята си височини. Затова бивши министри искат бонус покрай сделката за Брекзит, като се намали ДДС. Според правилата на ЕС ДДС не може да падне по-ниско от 15 на сто. Понастоящем във Великобритания той е 20 процента. Когато страната приключи с преходния период през 2020 година, финансист номер 1 на Кралството Филип Хамънд е свободен да съкрати данъка наполовина или изобщо да го премахне. Бившият образователен министър Ники Морган бе предложила ДДС да се премахне, а друг един бивш министър, Джон Редууд (в правителството на Мейджър отговарящ за Уелс – бел. ред.) заяви, че Великобритания е „свръх обложена с данъци“. Той каза, че „ние трябва да премахнем ДДС от неща, които не трябва да се облагат с налози“.", "date": "2018.12.23", "title": "\"Сънди Експерс\": Кожодерски данъци удрят британците"}
{"url": "http://clubz.bg/77541-pravitelstvoto_ne_znae_ili_ne_priznava_zashto_ek_globqva_beh", "text": "По Коледа наистина стават чудеса. Истинско чудо е, че Европейската комисия налага глоба на „Български енергиен холдинг“ (БЕХ) и неговите дъщерни дружества за доставка на газ „Булгаргаз“ и за газова инфраструктура „Булгартрансгаз“ („групата БЕХ“) в размер на едва около 77 млн. евро. Санкцията е за блокиране на достъпа на конкуренти до ключова газова инфраструктура в България в нарушение на антитръстовите правила на ЕС. Самата глоба не е изненада – такава беше неизбежна. Изненадващото е колко е ниска, като се има предвид, че от публикуваното прессъобщение от ЕК и изказванията на представители на българското правителство човек остава с впечатлението, че „нашият отбор” и представителите на комисията са участвали в различни преговори. Европа глобява със 77 млн. евро Българския енергиен холдинг Пълното решение на ЕК още не е публикувано, но от прессъобщението става ясно следното: „В периода между 2010 и 2015 г. групата БЕХ е блокирала достъпа до следната газова инфраструктура: вътрешната газопреносна мрежа на България, единственото газохранилище в България и единствения газопровод за внос на газ в България, който е бил изцяло резервиран от БЕХ. Без да имат достъп до тази основна инфраструктура, за потенциалните конкуренти е било невъзможно да навлязат на българския пазар за доставки на газ на едро в България. Това е попречило на развитието на конкуренция и е осигурило почти монополно положение на Булгаргаз. Комисията заключи, че това поведение от страна на групата БЕХ е в нарушение на член 102 от Договора за функционирането на Европейския съюз (ДФЕС), който забранява злоупотребата с господстващо положение на пазара. Ето защо Комисията реши да наложи глоба на дружеството.” Теменужка Петкова: Приватизация на \"Булгартрансгаз\" за нас е неприемлива Независимо от това министърът на енергетиката твърди, че „наказанието не е защото се нарушават правилата, а защото има риск за достъпа на трети страни до инфраструктурата и други съмнения, които са си съмнения на Комисията”. Това е странно, защото по този начин министърът опровергава не само решението на ЕК, но и собствения си доклад до Министерския съвет, на чиято база правителството взема решение на закрито заседание да признае вина и да сътрудничи с Комисията. Единствената причина това да не се случи е решение на Народното събрание за приключване на разследването на Комисията без признаване на вина. Но това не се случва защото няма нарушение, както твърди министърът, а защото депутатите считат, че \"недостатъците на \"сътрудничеството\" надхвърлят евентуалните ползи от него; признаване на нарушение, приемане на отговорност и финансова санкция за него би довело до сериозни финансови и репутационни последици за българската енергетика\". И ако това не е достатъчно, за да покаже абсурдното твърдение, че глобата е заради „риск”, достатъчно е да се хвърли бърз поглед към антитръстовата политика на Европейския съюз, която се основава на член 101 и член 102 от Договора за функционирането на Европейския съюз. Те забраняват ограничаването на конкуренцията чрез сключване на споразумение между два или повече пазарни субекта или чрез злоупотреба с господстващо положение. Няма мерки срещу риск от нарушаване на конкуренцията. \"Иначе заглавията щяха да бъдат: Борисов дава тръбите на България\" Това не е първият случай, в който министърът на енергетиката се опитва да опровергае ЕК, както и самата себе си. Предният такъв случай е в резултат от запитване на народния представител в Европейския парламент Светослав Малинов до Комисията относно отношението ѝ към бъдещо строителство на АЕЦ „Белене”. В отговора си комисаря по енергетиката и климат отговаря, че „възобновяването на проекта АЕЦ „Белене“ през 2018 г. представлява нов проект по смисъла на член 41 от Договора за Евратом” и припомня, че „предишният проект за АЕЦ „Белене“ бе преустановен през 2012 г.”. Няколко дни по-късно обаче министърът на енергетиката продължава да твърди, че това е същият проект. Последното (засега) опровержение дойде от ЕК във връзка с твърденията на българското правителство, че ЕК е настоявала за приватизиране на мрежовия оператор „Булгартрансгаз”. Според министъра на енергетиката и министър-председателя глобата е била неизбежна, но не защото има нарушение, както вече стана ясно, а защото правителството не се е съгласило с искането на Комисията за приватизиране на газопреносната мрежа. Добре, но в отговор на въпрос от online медията economics.bg пресофисът на ЕК обяснява, че Комисията категорично не е искала приватизация на газопреносната мрежа на България. В свои изказвания пред чуждестранни медии комисарят по конкуренцията обяснява, че желанието на ЕК е било разследването да приключи без санкции, но това не е било възможно, въпреки че усилията им през последните три години са били насочени именно в тази посока. Българският енергиен холдинг спешно взе назаем още 150 милиона евро От цялата тази бъркотия могат да се направят поне две заключения: Първото е, че въпреки присъединяването на България към Европейския съюз и действието на Третия либерализационен пакет в секторите природен газ и електроенергия, енергетиката в България продължава да работи в условия на държавни монополи, а конкуренцията на пазарите все още е по-скоро блян; Второто е, че разминаването в изказванията по един и същи казус от страна на управляващите и на Европейската комисия навежда на мисълта, че правителството в България или е некомпетентно – не разбира защо се налагат глоби и как да бъдат избегнати, или „масажира фактите” до такава степен, че само се оплита в тях. Резултатът и от двете е един и същ – липсата на конкуренция и адекватно управление (в лицето на правителството) води до по-ниско качество на услугите и по-високи цени, което вреди на икономиката и забавя настигането на доходите в Западна Европа. Допълнително утежняващо обстоятелство е, че правителството продължава да използва държавните компании не в обществен интерес, а в интерес на ограничен брой лица, което, естествено, води до санкции. Това е вторият случай на антитръстово разследване срещу БЕХ от страна на ЕК след като в края на 2015 г. холдингът пое ангажименти за отваряне на пазара на едро на електрическа енергия. Тези санкции реално се плащат от данъкоплатците под формата на глоби за държавните компании или под формата на неконкурентно високи цени. Най-лошо обаче е, че управляващите не дават никакви индикации, че имат намерение да преустановят тези порочни практики. Теменужка Петкова: Приватизация на \"Булгартрансгаз\" за нас е неприемлива \"Иначе заглавията щяха да бъдат: Борисов дава тръбите на България\" Българският енергиен холдинг спешно взе назаем още 150 милиона евро", "date": "2018.12.23", "title": "Правителството не знае или не признава защо ЕК глобява БЕХ "}
{"url": "http://clubz.bg/77556-sled_infarktno_zasedanie_na_italianskiq_senat_byudjet_2019_be_priet", "text": "Италианският Сенат гласува през изминалата нощ, в изключително напрегната обстановка, преразгледания и коригиран бюджет на Италия за 2019-а след дълги и остри спорове с Брюксел, който отхвърли първия му вариант, предаде Франс прес. Текстът на основния финансов закон на страната трябва да бъде одобрен освен това и от Камарата на депутатите, което се очаква да стане на 28 или на 29 декември, уточни АФП. \n\tСъс 167 гласа \"за\", 78 \"против\" и трима въздържали се сенаторите гласуваха в 1:30 по Гринуич за новия текст, представен няколко часа по-рано от правителството на \"Лигата\" (крайната десница) и на антисистемното Движение \"Пет звезди\" в края на преговори с Европейската комисия, продължили седмици наред. Италия се спаси от процедура за свръхдефицит. Поне засега Демократическата партия обаче обеща да сезира Конституционния съвет, заявявайки, че е допуснато безпрецедентно нарушение на представителната демокрация, тъй като сенаторите не са имали време да се запознаят подробно с текста, по който е трябвало да се произнесат. След споразумението, постигнато в сряда с ЕС, за да се избегне процедура за прекомерен бюджетен дефицит срещу Италия, бюджетът предвижда дефицит от 2,04 на сто от брутния вътрешен продукт (БВП) в сравнение с 2,4 на сто в първоначалния вариант. Заложеният икономически растеж е 1 процент за 2019 година вместо очакваните първоначално 1,5 на сто. Надеждите са, че новият бюджет ще избегне нарастване на и без това огромния дълг на Италия, който превишава 130 на сто от БВП.", "date": "2018.12.23", "title": "След инфарктно заседание на италианския Сенат: бюджет 2019 бе приет "}
{"url": "http://clubz.bg/77523-naj_uspeshniqt_blogyr_v_sveta_e_7_godishno_momche", "text": "Най-високоплатеният YouTube-блогър в света е 7-годишният Райън от канала Ryan ToysReview, натрупал състояние от представяне на детски играчки. Повечето от тях се продават във веригата Walmart. Изданието Forbes публикува класацията на най-богатите представители на видеохостинга.    YouTube ще конкурира Spotify със стриймване на музика В периода 1 юни 2017 г. - 1 юни 2018 г. Райън е заработил 22 милиона долара, според данните на партньорите и рекламодателите. Каналът Ryan ToysReview има 17 милиона потребители. Второ място в класацията на най-добре платените влогъри заема по-малкият брат на Логън Пол - Джейк, който е получил 21.5 милиона долара. Абонатите му са гледали неговите видеа над 3.5 милиарда пъти. Самият Логън Пол за миналата година е спечелил само 14.5 милиона долара и попадна на последното десето място в рейтинга. Причината за това стана ограниченията, наложени от YouTube, след избухналия скандал с негово видео.  Осъдиха руския влогър, ловил покемони в църква След посещение в т.нар. \"гора на самоубийствата\" в Япония Пол монтира и качва в YouTube канала си, за който са абонирани над 15 милиона души, видео, в което се виждат кадри с мъртвото тяло на човек, обесен в гората. В Аокигахара всяка година се самоубиват десетки японци - или чрез обесване, или чрез предозиране с наркотици. Заради кадрите, умишлено оставени от Пол във видеото, големите рекламодатели изключиха канала му от партньорствата си, стотици хиляди хора от цял свят се подписаха в петиция с искане каналът на Логън да бъде свален от YouTube. Най-популярният блогър в света PewDiePie (Феликс Арвид Улф Кчелбърг) е спечелил 15.5 милиона долара и попада на осмо място в рейтинга на Forbes. Скандалният шведски геймър има над 77 милиона абонати. Forbes представя и други известни на YouTube личности - като геймъра DanTDM, Джефри Стар и коментатора на видеоигри Jacksepticeye. Осъдиха руския влогър, ловил покемони в църква", "date": "2018.12.23", "title": "Най-успешният блогър в света е 7-годишно момче"}
{"url": "http://clubz.bg/77557-severen_potok_s_370_kilometra_napred", "text": "Изпълнението на проекта \"Северен поток-2\" върви по график и вече са изградени близо 370 километра от газопровода, съобщи днес операторът на проекта компанията Норд стрийм 2 (Nord Stream 2), цитирана от ТАСС, съобщава БТА. Към момента са положени тръбите на участък от около 370 километра, се посочва в комюникето на компанията, публикувано днес на сайта й. Както бе съобщено по-рано Норд стрийм 2, чийто единствен акционер е руският газов концерн Газпром, е получила необходимите разрешения в четири от петте страни по маршрута на \"Северен поток-2\". По газопровода се работи в Швеция, Финландия, Германия и Русия в съответствие с издадените национални разрешителни. Европарламентът: Спрете „Северен поток 2“ Проектът \"Северен поток-2\" предвижда да се изградят две линии от газопровода с обща мощност 55 милиарда кубични метра годишно от крайбрежието на Русия през Балтийско море до Германия. Съоръжението ще заобикаля транзитните страни Украйна, Беларус, Полша и другите източноевропейски и балтийски страни през изключителните икономически зони и териториални води на пет държави - Русия, Финландия, Швеция, Дания и Германия. Общата стойност на проекта се оценява на 9,5 милиарда евро.  В ЕП искат край на \"Северен поток 2\" и европейски \"Закон Магнитски\" На 12 декември Европейският парламент призова да бъде спрян строежът на разширението на газопровода \"Северен поток\". Резолюцията бе утвърдена с 433 гласа \"за\", 105 \"против\" и 30 въздържали се. Причина за призива е ключовата роля на Украйна в европейската енергийна мрежа, се посочва в съобщение на ЕП. Според евродепутатите доизграждането на газопровода, който заобикаля Украйна, \"е политически проект, който представлява заплаха за европейската енергийна сигурност\".  В ЕП искат край на \"Северен поток 2\" и европейски \"Закон Магнитски\"", "date": "2018.12.23", "title": "\"Северен поток\" - с 370 километра напред"}
{"url": "http://clubz.bg/77467-sledvashtite_greshnici_na_es", "text": "Думите на Светослав Малинов са отпреди няколко месеца и коментират действията на Брюксел срещу Полша и Унгария. Първо Европарламентът даде зелена светлина за процедура, която може да лиши Унгария от правото на глас в Съвета на ЕС. А след това Еврокомисията даде Полша на Съда на ЕС заради спорните съдебни реформи. Варшава също бе заплашена от процедура като тази срещу Будапеща. Почти обаче няма шанс това да се случи. Такова е почти единодушното мнение на наблюдателите. За да бъде задействан член 7, лишаващ една страна от глас в Съвета на ЕС, е необходимо пълното съгласие на останалите държави членки. Управниците на Полша и Чехия вече заявиха категорично, че ще наложат вето над всеки опит да бъде наказана Унгария. Властите в Полша пък връщат жеста – те са на същата позиция относно Унгария. Освен това се задават изборите за Европейския парламент. Те ще се проведат през май 2019 г. Единият от тях допълни, че ще бъде направено всичко възможно поне темата за Унгария да бъде изтикана колкото се може по-встрани. Причините според него са две. Унгария в хронологичен ред е втората заплашена от лишаване от правото на глас страна от ЕС. И ситуацията там е доста „по-управляема“ от тази в Полша. Унгарският премиер Виктор Орбан е смятан за по-безопасен от Ярослав Качински – лидера на управляващата в Полша партия „Право и справедливост“.  Нещата с Полша по-трудно ще бъдат контролирани от еврокомисарите и евродепутатите, тъй като базираният в Люксембург Съд на ЕС нареди преди месец тя да спре спорните реформи в съдебната система. А в работата на съда никой не би поискал или посмял да се намеси. Дори всякакви мисии на Европарламента из страните членки на ЕС са спрени за известно време. Отложено е разглеждането на десетки петиции. Обсъждането на други пък постоянно се отлага. Опасенията се, че тези мисии могат да бъдат обвързани с предстоящите европейски избори. А опозиционните партии в съответните страни това и чакат. И все пак има немалка вероятност след изборите да бъдат погнати и други грешници, допускат нашите събеседници. Сега европейските управници в Брюксел се чудят как да намалят ефекта от нарастващия популизъм, който покрай всичко друго може да им бие шута. И след вота, особено ако резултатът е благоприятен за тях, т.е., ако популистите не получат мнозинство, да се чувстват с развързани ръце. Може да не е съвсем принципно. Но по-добре късно, отколкото никога. Кои са бъдещите грешници? Подобно на Полша северната ни съседка също има проблеми със съдебната власт. И бе призвана от евродепутатите да зачита нейната независимост. Нещата в Румъния стигнаха дотам, че съдиите започнаха да излизат на протест. От година насам на власт в страната са социалдемократи, наследници на бившите комунисти. И човекът, който дърпа конците на всичко случващо се, е лидерът им и председател на Камарата на депутатите Ливиу Драгня. Той не можа да стане премиер, тъй като има издадена условна присъда за изборна измама, извършена през 2012 г. През това лято той получи нова присъда – този път за подстрекаване към злоупотреба с власт. В момента наказанието се обжалва. След като взе властта, Социалдемократическата партия (СДП) започна съдебни реформи, чиято цел беше да декриминализира определени деяния, свързани с корупция. Опозицията с право заподозря, че целта е най-вече да бъдат облагодетелствани Ливиу Драгня и други висши политици от левицата. Така се и получи, макар юридически да е трудно доказуемо. Съдебните реформи изкараха стотици хиляди румънци на протести в Букурещ и други големи градове. Първият зам.-председател на Еврокомисията Франс Тимерманс заплаши страната, че ще загуби пари от еврофондовете, ако не зачита независимостта на съдебната система. Засега обаче в Букурещ не дават признаци, че ще се подчинят на Брюксел. Дори напротив. Управляващите уволниха Лаура Кодруца Кьовеши – директорката на Националната дирекция за борба с корупцията (НДБК), която подгони покупните политици. А преди месец бе предложено тя да бъде наследена от доста по-удобната прокурорка Адина Флоря. Още в началото Флоря даде да се разбере по чия свирка ще играе. При изслушването й в началото на октомври тя заяви, че случаите на злоупотреба с власт трябва да се разследват от обикновени прокурори, а не от НДБК. Пак тогава Флоря призова обвинителите от антикорупционната дирекция да се фокусират върху „комплексни“ случаи, а не върху „лесни“ за разкриване престъпления. Изобщо – всичко в името на човека. И много добре се знае кой е човекът. Нищо че тази държава е в ЕС още от 2004 г. и там никога не е имало комунизъм. Но корупцията там е в ужасяващи размери. Което косвено бе потвърдено от убийството преди година на разследващата журналистка Дафне Каруана Галиция. Но нека караме поред. Първо, преди две години бе разкрито, че Малта е издала в периода 2014-2016 г. близо 700 паспорта на граждани на страни извън ЕС – предимно руснаци, граждани на други бивши съветски републики и на страни от Близкия изток. Те получили документите по разработената от правителството в Ла Валета Програма за инвеститори. Паспортите били издадени в замяна на дарения и закупуване на имоти в островната средиземноморска държава. От това в малтийската хазна влезли 310 милиона евро. Всичко това се е случило, въпреки че още през 2014 г. Еврокомисията е предупредила Малта да въведе изисквания за жителство. Страната е била предупредена, че в противен случай нарушава европейското законодателство. Отгоре на всичко немалки суми били дадени за подкупи на правителствени служители. Защото иначе част от кандидатите не е трябвало да получат паспортите. Да не говорим, че почти никой от тези хора не живее в Малта, а само се възползва от по-големите възможности да пътува с документи на гражданин на ЕС. През миналата година обвинения в корупция доведоха до правителствена криза точно по времето, когато Малта бе ротационен председател на ЕС. Мишел – съпругата на премиера Джоузеф Мускат, бе обвинена в корупция след разкритията на международен журналистически консорциум за „Досиетата Панама“. Именно журналистката Дафне Каруана Галиция обвини премиершата, че е получила 1 милион долара от дъщерята на азербайджанския президент Илхам Алиев. Това станало чрез компанията „Егрант“ на г-жа Мускат, създадена от базираната в Панама кантора „Мосак Фонсека“. Точно тази кантора се оказа в центъра на скандала. През пролетта на 2017 г. Джоузеф Мускат спечели предсрочните избори, свикани заради обвиненията. А половин година по-късно Галиция бе взривена в колата си и загина на място. Това лято Джоузеф и Мишел Мускат бяха оправдани по обвиненията в корупция. И макар трима души да са арестувани за убийството на журналистката, малтийските власти все още не са разкрили поръчителя. Което буди доста сериозни съмнения и поражда какви ли не слухове. Но управниците в Букурещ и Ла Валета могат да бъдат спокойни поне до май 2019 г. Явно нищо не ги заплашва преди изборите за Европарламент. Сигурно е също, че те биха дали мило и драго следващият председател на Еврокомисията да не е Франс Тимерманс, който в момента е номер 2 в нея. Холандецът отговаря за междуинституционалните връзки и администрацията в Комисията „Юнкер“ и в това качество следи дали страните членки спазват върховенството на закона. Именно заради него Полша бе дадена на Съда на ЕС. Той има огромна заслуга и за изготвянето на негативния за Унгария доклад. Тимерманс обаче е кандидат на Партията на европейските социалисти (ПЕС). Най-вероятно изборите отново ще спечели Европейската народна партия (ЕНП) и в такъв случай Комисията ще бъде оглавена от нейния кандидат. Но не се знае дали той ще продължи да търпи своеволията на Виктор Орбан. Полша е отдавна на мушката на Еврокомисията заради спорните съдебни реформи. Въпреки многото предупреждения през това лято бе приет закон, предвиждащ пенсионирането на членове на Върховния съд, навършили 65 и повече години. Така бяха засегнати 27 от 73-мата членове на Върховния съд. Сред тях бе и неговата председателка Малгожата Герсдорф. Тя обаче отказа да се пенсионира, като обяви мярката за чистка. Властите във Варшава пък твърдят, че по този начин прочистват съдебната система от комунистическото наследство. Варшава отказа да преразгледа закона в дадения от ЕК през август едномесечен срок. В резултат на 24 септември по решение на първия зам.-председател на Еврокомисията Франс Тимерманс страната бе дадена на Съда на ЕС. А месец по-късно Съдът нареди на Варшава да спре реформите. А през ноември Полша се подчини. Полша отстъпи пред ЕС за спорната си съдебна реформа Пак през септември Европарламентът прие с доста солидно мнозинство доклада на Унгария и така даде зелена светлина срещу нея да бъде задействан член 7. В доклада се изтъква, че Будапеща създава опасност от нарушаване на европейските ценности и така оказва въздействие върху другите страни в ЕС и доверието помежду им. Правителството на Виктор Орбан предизвиква опасения в цели 12 сфери: Както се вижда, Орбан си плаче не само за член 7, а изобщо партията му ФИДЕС да бъде изхвърлена от ЕНП, каквито призиви не липсват. Да, но Манфред Вебер, смятан за най-сериозния кандидат на десноцентристите за бъдещ председател на Еврокомисията, очевидно мисли повече за политическото си бъдеще, отколкото за някакви си европейски ценности. Макар да подкрепи доклада срещу Унгария, той не дава и дума да се издума ЕНП да остане без ФИДЕС. Идат избори все пак. ----", "date": "2018.12.23", "title": "Следващите грешници на ЕС"}
{"url": "http://clubz.bg/77555-uajt_nokautira_chisora_moje_da_poluchi_nov_mach_s_djoshua_snimki", "text": "Британецът Дилиан Уайт победи за втори път сънародника си Дерек Чисора - този път с нокаут в 11-ия рунд, в основния мач на боксова галавечер в лондонската зала \"О2 арена\". Убийствено ляво кроше прати Чисора на пода. Той не можа да се изправи дълго след броенето, но все пак напусна залата на краката си. Преди две години Уайт спечели с 2:1 съдийска гласа, като Чисора се чувстваше ощетен и не пропускаше да подчертава това в медийните си изяви. Двамата имат открита вражда. Този път Чисора няма какво да каже. И има за какво да съжалява, тъй като до 11-ия рунд водеше по точки в две от съдийските карти. Двубоят бе интересен за гледане, независимо че няма да влезе в историята като боксово зрелище. Дерек Чисора има загуба от Кубрат Пулев с технически нокаут. А миналото лято Дилиан Уайт се отказа от мач срещу Кобрата, след като беше договорен и имаше насрочена дата в столичната зала \"Арена Армеец\".  Джошуа иска да се бие с Уайлдър още през април Сега Уайт най-вероятно ще се изправи срещу друг свой стар познайник - Антъни Джошуа, при това още на 14 април на \"Уембли\". Световният шампион е запазил датата и стадиона за дългоочакван двубой с американеца Дионте Уайлдър - обединяващ всичките титли в тежка категория. Уайлдър обаче отказа няколко пъти - сега той иска реванш срещу Тайсън Фюри, с когото двамата наскоро завършиха наравно. След мача миналата нощ Уайт и Джошуа размениха реплики. Шампионът беше в залата и бе предизвикан с обидни думи от страна на Дилиан Уайт. Джошуа се приближи до ринга и с микрофон в ръка обяви, че се надява да излезе срещу Уайлдър на 14 април. Ако това не стане обаче, Уайт ще получи втори шанс срещу него. Единствената загуба на Уайт е именно от Джошуа, който го срази с технически нокаут в седмия рунд през 2015 г.", "date": "2018.12.23", "title": "Уайт нокаутира Чисора, може да получи нов мач с Джошуа (СНИМКИ)"}
{"url": "http://clubz.bg/77551-i_za_bednite_shte_ima_futbol", "text": "„Герена“ се пръскаше по шевовете. Или поне по телевизията изглеждаше така. Беше в края на ноември 2003 година, а привържениците на „Левски“ едва ли друг път са се радвали толкова много на 0:0. Радвах се и аз от позицията си на 11-годишен хлапак, който дереше гърло пред малкия екран всеки път, когато родните отбори участваха в евротурнитите. Правя го и до ден-днешен, но не е това темата на този текст. Въпросният мач бе реванш от втория предварителен кръг на Купата на УЕФА (турнир, който през сезон 2009/2010 започнахме да наричаме Лига Европа). С общ резултат 2:2, получен при първия мач в Чехия, „Левски“ успя да отстрани „Славия“ (Прага), заради двата гола на чужд терен. По този начин наш отбор за пръв път от дълго време щеше да играе в Европа и напролет. Впечатляващ успех на фона на поредицата отпадания на българските клубове в ранните кръгове на евротурнирите. Успехът сякаш даде тласък на родния футбол и само 2 години по-късно станахме свидетели на онзи луд сезон, в който и трите ни гранда - „Левски“, ЦСКА и „Литекс“, се класираха в груповата фаза на втория по сила клубен турнир на Стария континент. Два от тях дори излязоха от групите, а „сините“ написаха история с достигането си до четвъртфинал. Последваха 7 сезона с променлив за тимовете ни успех в Европа. За да се стигне до доминацията на „Лудогорец“, който, къде харесван от българските фенове, къде не, поразглези зрителите с редовните си участия и успехи в надпреварите на УЕФА. Но ето че през текущата кампания разградчани не бяха на ниво и за пръв път от 3 сезона насам няма да имаме представител в Лига Европа напролет. Разказвам ви това в паралел с новината от онзи ден, че „Левски“ може да изхвърчи от евротурнирите за 1 година заради натрупани задължения. Дори и това да не се случи, „сини“ и „червени“ все още не приличат на отбори, които могат да направят пробив в континенталните надпревари. В „Лудогорец“ пък трябва да вземат мерки за застаряващото ядро на състава, което през тази есен игра доста постно в груповата фаза на Лига Европа и закономерно ще фокусира внимание само върху местните надпревари идната пролет. Хубаво, казвате си сега, депресирахме се леко. Сигурно ще стане като едно време и скоро пак ще отпадаме от „Мура“, „Зимбру“, „Милсами“, „Олимпия“, „Беверен“ и приятели. Не бързайте толкова обаче. От УЕФА се грижат за добруването ни във футболно отношение и по-рано през този месец обявиха, че през 2021 г. ще стартират още един европейски клубен турнир, та да има международни мачове за всички. Окей, почти всички - отборите от Гибралтар и Сан Марино навярно все така няма да се класират отвъд 1-ви кръг, та ако ще и още 16 турнира да добави шефът на УЕФА Александър Чеферин. В следващите редове ще преговорим това, което до момента се знае за новата надпревара. Добра ли е идеята, или да почваме отсега да мрънкаме как занапред клубовете ни ще играят с останалата утайка от Източна Европа и никога повече няма да гледаме, например „Арсенал“ и „Милан“, на живо в България. Новият турнир най-вероятно ще се казва Лига Европа 2 - очевидно е, че името не блести с оригиналност. Както когато искате да си направите нов имейл, обаче нацелите такъв, който вече е зает от друг потребител и системата ви предлага да добавите цифра и/или символ към края на името, за да можете да го регистрирате. Е, точно по същата причина първият ми \"Скайп\" се получи доста тъп. Хайде към същественото обаче: участниците ще бъдат 32, а отборите в сегашната Лига Европа ще бъдат намалени от 48 на 32. Разпределението ще е на 8 групи по 4 тима в тях, а победителите в групите ще продължат към осминафиналите. Останалите на 2-ро място ще се изправят срещу завършилите 3-ти в груповата фаза на Лига Европа в допълнителен елиминационен кръг, който ще се явява нещо като 1/16-финали. Третият евротурнир на УЕФА стартира през 2021 г. Нека обобщим. От Шампионската лига ще отпадат само последните тимове от всяка група, а завършилите на 3-то място ще отиват на елиминациите в Лига Европа. От Лига Европа ще отпадат също само последните отбори от груповата фаза, а тези на 3-то място ще се прехвърлят в Лига Европа 2. Вече виждам отегчената физиономия на Дженаро Гатузо.  Той няма да се радва, че неговият „Милан“ тъкмо е отпаднал от Лига Европа и няма да се налага да пътува до Беларус или Украйна през пролетта, тъй като вместо това би имал шанса да отиде на гости на още по-екзотична страна (във футболно отношение) от калибъра на Литва или Азербайджан. Наградата за победителя в Лига Европа 2 е... място в Лига Европа през следващия сезон. Това ви напомня на нещо, нали? Точно така - на загиналия преди 10 години турнир Интертото. Той сблъскваше европейски колоси, чиито имена иначе бихме видели само в програмата на букмейкърите, ако се зачетем наистина съсредоточено, и на всичкото отгоре пречеше на футболистите на „Марек“, „Черно море“ и „Черноморец“ да отидат на море, защото мачовете се провеждаха през юни и юли. Остава ни да се надяваме, че поне трофеят на Лига Европа 2 няма да е сглобен от гланцово блокче и опаковки от бонбони „пияна вишна“. И сега към най-важното - в Лига Европа ще играят представители на най-силните 15 първенства според ранглистата за евротурнирите, а в Лига Европа 2 ще „хартисат“ отбори от останалите по сила шампионати. В момента се чудите нашата Първа лига на кое място е? На 28-о. Което означава само едно - вместо да получаваме три квоти за Лига Европа, вече ще имаме по 3 квоти за Лига Европа 2. Освен ако, разбира се, през следващите два сезона нашите клубове избухнат с полуфинал в Шампионската лига и трофея от Лига Европа например. Шампионът на страната ни все така ще получава шанс през кваливикациите за Шампионска лига да се класира я за „турнира на богатите“, я за Лига Европа както през текущия сезон „Лудогорец“ успя.  Но останалите ни евробойци ще имат шанс да се изкатерят до втория по сила турнир, само ако спечелят Лига Европа 2. Накратко - забравете за сблъсъци с еврограндовете. Отборите в Лига Европа 2 ще продължават да бъдат излъчвани от всяка една от европейските федерации според избран от тях метод. Най-вероятно в нашия случай това ще бъдат носителят на Купата и завършилите на 2-ро и 3-то в първенството. Но се говори, че има вариант и финалистът за Купата на България да получи шанс за място в новия турнир. Ние си знаем БФС-то, което редовно излиза с интересни хрумнки. В момента се дава шанс на отбор от долната половина на таблицата да се бори за евроучастие в бараж с третия. През сезон 2010/2011 пък бе измислен бараж за влизане в „А\" група между „Светкавица“ (завършили на 4-то място в Източната „Б група“) и „Етър“ (3-ти в Западната „Б група“). Кой знае, можем да очакваме и нови подвизи от ръководния орган, като например един от отборите ни в Лига Европа 2 да се определи чрез четворен бараж-плейоф между: В общи линии смятам, че вследствие на новообявения турнир мачовете на родните отбори в Европа ще се увеличат (поне така се надявам), защото качеството на съперниците им ще падне. Тъй както националният ни отбор е част от трета дивизия на Лигата на нациите, клубните ни отбори също ще бъдат класифицирани като треторазредни. Ако „Лудогорец“ продължи да губи форма, скоро едва ли ще имаме представител в Шампионската лига, а може би дори и в Лига Европа заради свитата бройка участници. Тъй че да си спомняме с добро успехите от миналото, независимо дали са постигнати от „сини“, „червени“, „зелени“ или друг цвят футболисти. От 2003 година е изминало вече доста време, а нападателят на „Славия“ (Прага) Павел Кука, който откри резултата срещу „Левски“ в първия мач тогава, през 2018-а стана на 50... Нека сме живи и здрави, пък все ще има и нови поводи да се радваме. Весели празници! „Генерация Z“ – с подкрепата на „Америка за България“ „Генерация Z“ – с подкрепата на „Америка за България“", "date": "2018.12.23", "title": "И за бедните ще има футбол"}
{"url": "http://clubz.bg/77558-osyjdan_za_ubijstvo_izbqga_ot_sgradata_na_sledstvieto", "text": "Осъждан за убийство и други престъпления мъж е успял да избяга от обекта, на който работи в София. Това съобщи бТВ, позовавайки се насвои източници. Затворникът вече е арестуван, но смущаващото в случая е, че той е трябвало да се труди… на територията на Националната следствена служба (НСлС). Димитър Стоянов вчера се очаквало да се прибере в затворническото общежитие в Казичене, където изтърпява наказание при по-лек режим, но така и не се върнал. Все още не са ясни обстоятелствата, при които е успял да напусне НСлС. Веднага е започнало издирването на Стоянов, като той е бил заловен днес и вече се намира в Софийския затвор. Бягството обикновено води до удължаване на наказанието зад решетките.", "date": "2018.12.23", "title": "Осъждан за убийство избяга от... сградата на следствието"}
{"url": "http://clubz.bg/77564-livanci_sred_koito_i_jylti_jiletki_protestiraha_sreshtu_politicheskata_paraliza", "text": "Стотици ливанци протестираха днес в Бейрут срещу влошаващото се икономическо положение. Засилва се и гневът срещу политиците, озовали се в задънена улица, опитвайки се да съставят правителство след изборите през май, предаде Асошиейтед прес, съобщава БТА. Шествието на протестиращите стигна до сградата на правителството в центъра на Бейрут. Демонстрантите носеха плакати с призиви за преодоляване на политическата парализа и спиране на корупцията. Някои от протестиращите бяха с \"жълти жилетки\" по подобие на антиправителствените демонстранти във Франция. Също като във Франция призивът за протестите тръгна от социалните мрежи. Някои от участниците в шествието използваха като символ \"жълта жилетка\" с кедрово дърво (националния символ на Ливан).  Саудитска Арабия обвини Иран и Ливан, че ѝ обявяват война В един момент разгневени протестиращи започнаха да замерят силите за сигурност с шишета с вода. Така се стигна до противопоставяне между силите за сигурност, които бяха поставили заграждения, и протестиращите и центърът на Бейрут беше блокиран. В следобедните часове демонстрантите постепенно започнаха да се разотиват, но въпреки това десетки протестиращи тръгнаха към един от деловите райони на Бейрут с възгласи \"Революция!\" и призиви към другите хора да се присъединят към тях. През последните седмици Ливан е обхванат от протести, тъй като след парламентарните избори през май политиците не успяха да съставят правителство. Вчера усилията за формиране правителство на националното единство се провалиха и това подхрани гнева на недоволните.  Макрон с \"много строги мерки\" срещу \"жълтите жилетки\" Демонстрантите днес скандираха: \"Народът иска да свали режима\" - лозунг от Арабската пролет през 2011 г. Протестиращите, които заявиха, че не представляват политически партии, настояват за по-добро здравеопазване, заетост и ликвидиране на корупцията. Ливанската политическа система е изградена на религиозен принцип. Различните вероизповедания си поделят властта, за да поддържат деликатния баланс след приключилата през 1990 г. гражданска. Политиците обаче са разделени заради войната в съседна Сирия, както и по други въпроси и това често парализира процеса на вземане на решения в Ливан, отбелязва Асошиейтед прес. Макрон с \"много строги мерки\" срещу \"жълтите жилетки\"", "date": "2018.12.23", "title": "Ливанци, сред които и \"жълти жилетки\", протестираха срещу политическата парализа"}
{"url": "http://clubz.bg/77546-bilqna_petrova_g_n_glaven_prokuror_izbiratelno_li_razsledvate", "text": "Избирателно ли решава главният прокурор кого да разследва. И защо Александър Ваклин говори едно пред медиите, а друго в съдебна зала. Това попита бившата заместник-кметица на столичния район \"Младост\" Биляна Петрова в първото си телевизионно интервю - за бТВ - след като бе пусната под домашен арест. Двете с бишвата кметица Десислава Иванчева от вчера са си у дома за празниците - след повече от половин година неизменно в ареста. Петрова даде краткото интервю именно от жилището си. Десислава Иванчева и заместничката й вече са вкъщи. Под арест Биляна Петрова категорично отрече двете с Иванчева да са се сговаряли да вземат подкуп от строителния предприемач Ваклин. Както и да има информация за намерените в автомобила на двете кветици пари. Петрова отново заяви, че е била сплашвана по време на първоначалните разпити. \"Ако не кажеш нещо определено, ти си труп\" – заявили й разпитващите. - \"Това не е ли заплаха?!\", попита бившата зам.-кметица. Както е известно заплахи, в това число и мними некролози, получи и адвокатката на Петрова - Ирен Савова. И в този контекст подсъдимата се обърна към главния прокурор Сотир Цацаров: Обърна се и към Ваклин - подал жалбата за изнудване. Също с въпрос: Биляна Петрова говори и за условията в килията им с Иванчева, които както стана известно, са меко казано лоши. Иванчева и Петрова пуснати - епизод 3 Разказа как имало малък ремонт, но той се оказал некачествен и \"сега ще се прави ремонт на ремонта\". Иванчева и Петрова пуснати - епизод 3", "date": "2018.12.23", "title": "Биляна Петрова: Г-н главен прокурор, избирателно ли разследвате"}
{"url": "http://clubz.bg/77553-stanishev_pak_poiska_da_e_evrodeputat", "text": "За мен е важно да работя в следващия Европарламент. Това заяви в ефира на БНТ лидерът на Партията на европейските социалисти Сергей Станишев, който беше преизбран на поста в началото на месеца. Но пък у дома лидерката на БПС Корнелия Нинова все още отказва да посочи дали Станишев пак ще води листата на левицата за ЕП. Отделно Нинова бойкотира конгреса, избрал Станишев отново начело на европейските социалисти, като мотивът й бе несъгласие на малката партия, част от ПЕС, с позициите й за Истанбулската конвенция и миграцията. Днес Станишев обясни, че с избирането му за евродепутат ще се осигури координация между партията на ПЕС и групата ѝ в ЕП. А наскоро призова българската левица да \"капитализира\" успехите му в Брюксел. По БНТ соцлидерът заяви, че въпреки липсата на Нинова на конгреса на ПЕС, на който той беше преизбран за лидер на европейските социалисти, най-точната индикация за настроенията в БСП са множеството поздрави, които той е получил от симпатизанти. Станишев оцени липсата на лидера на БСП на конгреса като \"пропусната възможност\". Нинова бойкотира конгреса на ПЕС и пожела здраве на Станишев Той призна, че за него е важно да бъде избран за евродепутат, защото така ще се подсигури координацията в ПЕС с оглед на преговорите в Европейската комисия и Европейския парламент след евроизборите. Станишев прогнозира и, че на предстоящите евроизбори \"крайните антиевропейски националисти\" по думите му ще отбележат ръст, но ще останат в периферията на Европарламента и европейските институции. \"Нашият интерес като страна, средна по размери и население, е да бъдем в ЕС и да се научим най-сетне да отстояваме нашия интерес в хармония с интересите на другите. Да ни уважават\", посочи той. Станишев нападна Съвета на ЕС, че не сме в Шенген И даде заявка: Според него \"една от основните заплахи пред Европа е разрушителният национализъм, който лъже, че може да предпази народа си с изолация и огради\". Другата заплаха по думите на Сергей Станишев е \"статуквото на Европейската народна партия\", която твърди, че всичко е наред. Станишев нападна Съвета на ЕС, че не сме в Шенген", "date": "2018.12.23", "title": "Станишев пак поиска да е евродепутат"}
{"url": "http://clubz.bg/77554-kakvo_stava_kogato_amerikanskoto_pravitelstvo_zatvori", "text": "Третото спиране на финансирането на федералното правителство по време на президентството на Доналд Тръмп е вече официално в ход, пише американското електронно издание на USA Today, цитирано от агенция \"Фокус\". Временната мярка, която гарантираше средствата на текущите нива до 8 февруари, преустанови действието си в четвъртък, след като Тръмп заяви, че няма да подпише одобрен от Сената краткосрочен законопроект за финансиране, тъй като не съдържа пари за стена по южната граница на страната. Службата за управление и бюджет публикува инструкции за тези федерални агенции, които биха могли да бъдат повлияни от това, което те наричат „възможно отпадане на финансирането, започващо на 22 декември 2018 г.“ Шест от федералните ведомства, включително отбраната, вече са одобрили бюджетите си и няма да бъдат засегнати. Но девет други ведомства и десетки агенции работят по плана за краткосрочни разходи, който изтече в 23:59 ч. в петък. Финансирането за тези отдели ще изтече, ако конгресът не одобри техните бюджети или не предостави друго краткосрочно удължаване. Федералното правителство в САЩ \"затваря\". Заради Тръмп и оградата му Частичното спиране означава, че всички операции в тези отдели ще бъдат затворени, а около 800 000 федерални служители ще бъдат принудени да работят без заплащане, докато не бъде разрешен проблемът. Засегнатите департаменти са: селско стопанство, търговия, правосъдие, вътрешна сигурност, вътрешни работи, държавни, транспортни, бюджета , градското развитие, както и няколко по-малки агенции. Държавните и местните центрове за селскостопански услуги, управлявани от Министерството на земеделието, ще бъдат затворени, което означава, че няма да има персонал, който да отговори на въпроси или да помогне на земеделските стопани да се регистрират за нови програми по Закона за земеделието, одобрен наскоро от Конгреса, съгласно доклад, изготвен от демократите в комисията по бюджети на Сената. Националните паркове биха могли да затворят или ще предлагат само ограничени услуги. По време на затварянето през януари, вратите на националните паркове останаха отворени за влизане, но малко служители бяха на разположение за защита на посетителите и ресурсите на парка. Сградите, като например посетителските центрове, бяха затворени, а понякога и тоалетни, според Националната асоциация за опазване на парковете. Правителството на САЩ \"затворено\" за Коледа Повече от 30 милиона малки предприятия вече няма да имат достъп до заеми, подпомагани от федерално равнище, и техническа помощ, тъй като гаранциите за малка бизнес администрация за отпускане на заеми ще се замразят. Американците, които искат да си купят нов дом или рефинансират ипотека, застрахована от Федералната администрация, ще бъдат оставени в режим на очакване. Гражданското правосъдие, плащанията на жертви и обучение за държавни и местни правоприлагащи органи ще бъдат преустановени по време на затварянето.  Правителството на САЩ \"затворено\" за Коледа", "date": "2018.12.23", "title": "Какво става, когато американското правителство \"затвори\""}
{"url": "http://clubz.bg/77552-makron_s_mnogo_strogi_merki_sreshtu_jyltite_jiletki", "text": "Президентът на Франция Еманюел Макрон заяви, че правителството му ще вземе строги мерки срещу хората, които са извършили погроми по време на демонстрациите на  \"жълтите жилетки\". Френският държавен глава направи това изявление снощи в ефира на телевизионния канал Бе Еф Ем при посещението си в Чад, съобщиха френски медии. Премиерът на Франция призна грешки, довели до бунта на \"жълтите жилетки\" От вчера той е на двудневно посещение в Чад, където посети военната база в Нджамена, на чиято територия се намира генералният щаб на френските части, които участват в регионалната антитерористична операция \"Бархан\". Визитата е почти традиционна, защото президентът миналата година бе при френските части в Ниамей, в Нигер, припомня на сайта си Франс енфо. Както и през предишни години ястията на коледната трапеза за войниците са приготвени от главния готвач на Елисейския дворец, който сега е Гийом Гомес. Със самолет в Чад бяха доставени два тона деликатеси. Днес Макрон има планирани разговори с президента на Чад Идрис Деби.", "date": "2018.12.23", "title": "Макрон с \"много строги мерки\" срещу \"жълтите жилетки\""}
{"url": "http://clubz.bg/77542-ruskite_falshivi_novini_celqt_ustoite_na_evrosyyuza", "text": "Тази седмица американският президент отново даде лош пример. Той обвини Туитър, че усложнявал достъпа на потребителите до неговия профил в платформата, превърната от него в най-важния му канал за разпространение на политически послания. В действителност броят на последователите му се е увеличил с три милиона от юли насам. В края на октомври Доналд Тръмп, смятан за един от \"производителите\" на фалшиви новини, за пореден път нападна реномираните медии в САЩ. \"Фейк нюз-медиите са истинският враг на народа. Те трябва да преустановят своята  враждебност и да започнат да информират правдоподобно\". Посланието бе достатъчно ясно: високо ценените в целия свят сериозни медии, като Ню Йорк Таймс, Вашингтон пост или телевизия СиЕнЕн, разпространяват фалшиви новини, докато президентът казва истината.  Досега беше така: никой не оспорваше самите факти, но те предлагаха широко поле за всякакви интерпретации и коментари. Днес обаче вече и фактите не са неоспорими. В социалните медии се разменят удари под кръста. Който има властта да продава фалшивите информации за истина, може да прокара своето фалшиво изявление като \"новата истина\". Точно от това се опасява междувременно и ЕС. ЕК смята Русия за основен източник на фалшиви новини, който се опитва да влияе на изборите в Европа. Москва е обвинявана, че е повлияла на резултатите от референдума за Брекзит и на американските президентски избори през 2016 година. \"Това е сериозно предизвикателство за нашите демократични системи\", предупредиха европейските лидери на последната среща на върха в Брюксел.  През ноември имаше кибератака срещу един информационен портал в Литва. Неизвестни автори публикуваха фалшива новина в информационния портал \"Kas Vyksta Kaune\" (Какво ново в Каунас) с цел да очернят НАТО. Според въпросния фейк нюз, пактът планирал военна интервенция в Беларус. След натрупания негативен опит с фалшиви информации, френското Национално събрание гласува няколко дни по-късно пакет от закони срещу целенасоченото разпространение на фалшиви новини по време на избори. Напразно журналисти и опозиционери от ляво и дясно протестираха срещу законите, защото се опасяваха от създаването на един вид \"полиция на мисълта\" и от \"цензура\". Германската министърка на правосъдието и защитата на потребителите Катарина Барлей обяви, че ще следи внимателно ефекта от новата мярка.  Феноменът \"фалшиви новини\" междувременно се разпространява и в централните институции на ЕС. Председателят на ЕК Жан-Клод Юнкер открито заяви след срещата на върха в средата на декември: ЕС междувременно осъзна колко взривоопасно може да е влиянието на фалшивите новини и започна борба срещу тях. В началото на декември ЕК публикува план за действие, който предвижда увеличаване на средствата за борба срещу фалшивите новини от 1,9 на 5 милиона евро. Това обаче е нищожна сума в сравнение със стотиците милиони евро, които една Русия дава за своята информационна война срещу Запада. Последиците от разпространяването на лъжеистини могат да бъдат драматични. И точно заради това имаме нужда от силно и ефикасно средство срещу тях.   Представително проучване на фондация \"Водафон\" показва, че младите хора се сблъскват най-малко веднъж в седмицата с фалшиви новини и с речи на омразата. А всеки пети - дори ежедневно. Три четвърти от анкетираните се обявяват за изучаване на явлението в училище. Също и експертите са единодушни по този въпрос. В Германия правителството предложи да бъдат заделени 5 милиарда евро за дигитализиране на училищата. Но идеята срещна силен отпор от редица провинции и засега е замразена.", "date": "2018.12.23", "title": "Руските фалшиви новини целят устоите на Евросъюза"}
{"url": "http://clubz.bg/77538-ek_kym_rumyniq_tavan_na_cenata_na_gaza_moje_da_zastrashi_produkciqta_ot_cherno_more", "text": "Европейската комисия предупреди Румъния, че одобреното в петък извънредно постановление, предвиждащо поставяне на таван на цената на природния газ, може да застраши инвестициите и да забави офшорния добив на газ от Черно море, предаде агенция Медиафакс, съобщава БТА. В петък вечерта румънското правителство одобри извънредно постановление, включващо редица икономически мерки, сред които допълнително облагане на банките, енергийните и телекомуникационните компании, таван на цените на природния газ до 2022 г. и други.  ЕС дава Румъния на съд за невъзстановена държавна помощ Мерките, предложени от финансовия министър Еуджен Теодорович, целят да задържат бюджетния дефицит в рамките на определения от ЕС лимит от 3 процента от БВП, но според опонентите ще доведат до поскъпване на живота на румънците. Австрийският канцлер Себастиан Курц, който беше на посещение в Румъния в петък, заяви, че австрийските компании може да се изтеглят от страната заради новите мерки, които според него може да доведат до загуба на работни места и увеличаване на цените, както и да отблъснат инвеститорите. Фискалните промени, които бяха криткувани от президента Клаус Йоханис, предизвикаха протести в редица румънски градове. В Сибиу над 1000 души протестираха в събота, призовавайки за оставка на правителството и на лидерите на партиите от управляващата коалиция.  Полша сключи 20-годишен договор  за доставка на американски  втечнен газ В град Клуж над 200 души протестираха срещу фискалните мерки, както и срещу плановете на правителството да даде амнистия и помилване на осъдени за корупция. Те скандираха \"Оставка\", \"Засрамете се\", \"Правосъдие, а не коруция\" и \"Не гонете повече младите хора от страната\". Полша сключи 20-годишен договор  за доставка на американски  втечнен газ", "date": "2018.12.23", "title": "ЕК към Румъния: Таван на цената на газа може да застраши продукцията от Черно море"}
{"url": "http://clubz.bg/77544-cunami_otne_jivota_na_222_dushi_v_indoneziq", "text": "Загинали са 222 души, 843 души са ранени и 28 се водят за изчезнали след цунами на индонезийските острови Ява и Суматра, след подводно свличане, причинено от изригването на вулкана Анак Кракатау, предаде Ройтерс, позовавайки се на официални представители. Стотици домове и други сгради са сериозно повредени от огромната вълна, която връхлетя бреговете на Зондския пролив снощи. Властите предупредиха жителите и туристите в крайбрежните зони около пролива да стоят далече от плажовете, като предупреждението остава в сила до 25 декември. Жертвите от земетресението в Индонезия достигнаха 319 Телевизиите показват кадри с блокирани от отломки пътища, преобърнати коли и съборени дървета. Водата е отнесла сцена на открито, на която свирела рок група. Най-малко един от музикантите е загинал, а други са изчезнали. Спасителни екипи и линейни трудно достигат засегнатите зони, тъй като някои от улиците са блокирани от съборени сгради.    ", "date": "2018.12.23", "title": "Цунами отне живота на 222 души в Индонезия"}
{"url": "http://clubz.bg/77539-5000_osvirkaha_vuchich_v_belgrad", "text": "Хиляди хора участваха в протест за трета поредна събота в Белград срещу управлението на сръбския президент Александър Вучич, обвинявайки го в задушаване на демокрацията и репресии срещу опонентите, предадоха ДПА и Асошиейтед прес. \n\tНад 5000 души се включиха в шествието, което премина покрай сградата на държавната телевизия РТС, която е силно про-Вучич, и след това стигна до сградата на правителството. Антиправителствените демонстранти развяваха знамена и надуваха свирки. \n\tПървият такъв протест беше проведен в отговор на нападение над опозиционния ляв политик Борко Стефанович, който бе пребит в Крушевац, Южна Сърбия, на 23 ноември.  Нападението напомни на мнозина за периода на управлението на бившия лидер Слободан Милошевич през 1990-те години, който беше белязан от брутални атаки срещу политически опоненти, отбелязва АП. Хиляди на протест срещу Вучич Критици на Вучич твърдят, че неговото правителство е засилило езика на омразата срещу опонентите и е наложило контрол над медиите. Вучич, бивш краен националист, който сега казва, че води Сърбия към Европейския съюз, отрича тези обвинения. \n\tНеговата Прогресивна партия доминира в парламента от 2012 г. Той започна петгодишния си мандат като президент миналата година.  ", "date": "2018.12.23", "title": "5000 освиркаха Вучич в Белград"}
{"url": "http://clubz.bg/77540-pravitelstvoto_na_sasht_zatvoreno_za_koleda", "text": "Преговорите в американския Сенат за излизане от ситуацията на частично спиране на дейността на правителството не дадоха резултат, съобщават Ройтерс и Асошиейтед прес, цитирани от БТА.. Лидерът на републиканското мнозинство в Сената Мич Макконъл обяви край на продължилата само няколко часа съботната сесия.  Той уточни, че Сенатът ще се събере на \"про форма\" заседание в понеделник, а следващата цялостна сесия ще бъде в четвъртък, 27 декември.  В момента текат преговори в Капитолия с участието на вицепрезидента Майк Пенс и лидера на демократите в Сената Чък Шумър. Федералното правителство в САЩ \"затваря\". Заради Тръмп и оградата му Частичното затваряне на федералните служби в САЩ започна вчера в полунощ местно време, след като демократите и републиканците не успяха да се споразумеят за финансиране на правителството. Препъни камъкът, довел до блокиране на държавни институции, е искането на президента Доналд Тръмп в законопроекта да бъдат предвидени и 5 милиарда долара за изграждане на стената по границата с Мексико. Затварят врати около четвърт от правителствените служби, включващи девет агенции и стотици хиляди федерални служители. Много от тях ще трябва да ходят на работа без заплащане, а други ще бъдат пратени в неплатен отпуск точно преди Коледа.  Още $5,7 милиарда за стената между САЩ и Мексико  Сенатът и Камарата на представителите се разпуснаха късно снощи след часове на безплодни преговори за постигане на някакъв компромис. Очаква се и двете камари да се съберат отново тази вечер с надеждата да се намери бърз изход и да се предотврати прерастването на затварянето в многодневна криза. Президентът Тръмп обаче предсказа вчера, че затварянето може да продължи \"много, много дълго\" - за разлика от друг път.  Още $5,7 милиарда за стената между САЩ и Мексико ", "date": "2018.12.23", "title": "Правителството на САЩ \"затворено\" за Коледа"}
{"url": "http://clubz.bg/77545-vyzduhyt_pak_e_mrysen_bufernite_parkingi_bezplatni_i_dnes", "text": "И днес, 23 декември, буферните паркинги на метрото ще са безплатни за всички, които оставят колите си и използват градския транспорт, до изчерпване на капацитета им, съобщава Нова тв. Удължава се въведената вчера мярка заради регистрираните завишени нива на фини прахови частици. Според синоптичната прогноза на 23 декември се очаква вятър, леко повишение на температурите и са възможни краткотрайни валежи. Зелен билет и буферни паркинги в София заради мръсния въздух Според НИМХ краткотрайни валежи от сняг в София се очакват на 24 декември. Екипи на Столичен инспекторат продължават проверките за нерегламентирано горене на отпадъци в кварталите. Патрули на КАТ-Пътна полиция ще спират автомобили за проверка с мобилни газ-анализатори, които отчитат нивата на отработените газове. От Столична община призовават гражданите, които имат възможност, да не използват личните си автомобили днес, а тези, които се отопляват на твърдо гориво, при възможност, да използват алтернативно отопление.", "date": "2018.12.23", "title": "Въздухът пак е мръсен. Буферните паркинги безплатни и днес"}
