{"url": "http://clubz.bg/76888-naj_malko_55_postradaha_blizo_1000_sa_zadyrjani_vyv_franciq_dnes_snimki", "text": "Най-малко 55 души са пострадали на протестите в Париж днес, а близо 1000 души в цяла Франция са арестувани, съобщи БТА. 637 души са задържани в Париж. Сред пострадалите са трима полицаи. Арестите в повечето случаи са заради носене на различни опасни предмети - чукове, топки за петанк, павета, предаде Франс прес. Протестът на \"жълтите жилетки\" е срещу ръста на цените и увеличаването на данъците, стартирало като движение на френските шофьори срещу екотаксите върху горивата. Сблъсъците се възобновиха в късния следобед по булевард Шанз Елизе, където полицията използва срещу хулиганите сълзотворен газ, звукови гранати и гумени куршуми. Много улици и булеварди във френската столица са покрити от облаци сълзотворен газ.", "date": "2018.12.08", "title": "Най-малко 55 пострадаха, близо 1000 са задържани във Франция днес (СНИМКИ)"}
{"url": "http://clubz.bg/76885-velikobritaniq_udrq_oligarsite_na_putin", "text": "Британското разузнаване е съставило списък на руски олигарси, натискът върху които трябва да помогне да бъдат ограничени възможностите на Кремъл. По данни на вестник The Telegraph, спецслужбите на острова ще наложат ограничения за шестима бизнесмени, смятани за близки на Владимир Путин. Правителството на Великобритания ще се постарае да затрудни бизнеса на хората от списъка в цял свят, пише изданието. В списъка на британското разузнаване са Алишер Усманов, Роман Абрамович, Игор Сечин, Олег Дерипаска, Аркадий и Борис Ротенберг. Твърди се, че той е одобрен от премиера Тереза Мей и ще бъде предаден на съюзниците на Великобритания. Собственикът на USM Holdings Усманов неведнъж е наричан най-богатия руски бизнесмен, а през 2013 г.   го признава за най-богатия британец.  До август той бе съсобственик на лондонския клуб \"Арсенал\". Роман Абрамович е най-богатият гражданин на Израел и собственик на лондонския клуб \"Челси\".  Дерипаска, Аркадий и Борис Ротенберг редовно са в списъка на най-богатите руски бизнесмени в списание Forbes. Аркадий Ротенберг от юношеските си години е приятел с Владимир Путин. Правителството на Великобритания ще се опита да ограничи възможностите на тези бизнесмени свободно да се придвижват и да работят във Великобритания, Европа и други страни в света, твърди източник на The Telegraph от правителството. Техните финансови активи ще бъдат подложени на допълнитени проверки. Британските власти предполагат, че олигарсите от списъка изпълняват разпорежданията на Кремъл, а техните пари могат да се използват в интерес на руската държава. Създаването на проблеми за руските бизнесмени е един от отговорите на Великобритания на инцидента в Солсбъри, където на 4-ти март бяха отровени бившия британски агент в ГРУ Сергей Скрипал и дъщеря му Юлия. Следствието твърди, че покушението върху тях е извършено от руските офицери от военното разузнаване Александр Петров и Руслан Боширов - според брианските спецслужби, това са фалшиви имена. След случая в Солсбъри британските власти не продължиха дългосрочната виза за инвеститор на Роман Абрамович, който след това получи израелско гражданство.", "date": "2018.12.08", "title": "Великобритания удря олигарсите на Путин"}
{"url": "http://clubz.bg/76884-izvinqvaj_majstore", "text": "И допълва, че близък до нея колекционер я издал, че вече е посъветвала приятелите си да не се връзват и да не купуват картините на Майстора, предлагани от „Ракурси“. Очевидно имаме проблем, при това голям – въпросът е какъв точно. 31 гениални акварела на Дечко Узунов на гости на Майстора На търга на „Ракурси“ шест платна и една рисунка бяха предложени като работи на Майстора. За рисунката няма спор, че е автентична. Платната приличат на други известни картини на художника, но въпреки написаното в „Галерия“, в никакъв случай не са копия – защото в тях има значителни разлики. Майстора е известен с това, че е правил по няколко варианта на много свои платна. Освен това, спорните произведения имат законни идентификационни документи, издадени от петчленна комисия в Националния исторически музей  . От „Ракурси“ коментираха пред „Площад Славейков“, че ще защитят правата си и ще търсят обезщетение за пропуснатите ползи по съдебен път – естествено, на търга никой не е наддавал за обявените за фалшиви картини. Има криминалистични лаборатории, в които могат да бъдат изследвани платната и боите, да се сравнят с тези от други картини на художника и да се установи тяхната възраст и произход. Дали въпросните картини са на Майстора, или са фалшификати – не знаем, не сме експерти. Но сме наясно, че каквато и да е истината, имаме голям скандал. В единия случай, защото   на един от най-популярните български художници могат безпрепятствено да получат идентификационни сертификати от петчленна комисия в национална институция и да бъдат предложени на търг без намесата нито на Министерството на културата, нито на прокуратурата, въпреки вдигнатия шум. В другия случай скандалното е, че национално богатство като шест картини на Майстора е обявено за   законните процедури по издаването на идентификационните сертификати, както и ролята в случая на Министерството на културата, са компрометирани, а арт пазарът се ръководи от лъжи, слухове и интриги, които могат да съсипят всеки участник. Лъжите, интригите и инсинуациите вече са неотменна част от почти всеки спор в българската изкуство и култура. След близо 7-годишното министерстване на Вежди Рашидов, изпълнено от скандали, лъжи и извинения  това е неизбежно. Цялата роля на Рашидов в администрирането на българската култура може да бъде сведена до един негов цитат: Това най-скандално и вредно изказване в българската култура през последните 30 години бе потвърдено и в практиката от масовото навлизане на бутафорията и фалшификатите във всички сфери на културата  . Самият Рашидов, който продължава да е фактор, вече като председател на Комисията по култура и медии, е мощен и идеологически генератор на менте музеи, бутафорни реставрации и фалшиви новини за личните му успехи в чужбина, живи и мъртви артисти и други (не)културни теми. Що се отнася до Майстора и неговите картини, каквото и да докажат последващите експертизи, едно е ясно – ако българската култура можеше да бъде изобразена правдиво в една картина, едва ли някой би си я купил. Дори и да е нарисувана от Майстора.", "date": "2018.12.08", "title": "Извинявай, Майсторе!"}
{"url": "http://clubz.bg/76887-hilqdi_ungarci_protestiraha_sreshtu_zakon_za_robskiq_trud_snimki", "text": "Хиляди унгарци протестираха днес срещу проекта за нов кодекс на труда, който дава възможност на работодателите да изискват 400 часа извънреден труд годишно, предаде Ройтерс. Критиците на законопроекта го наричат \"проект за робския труд\". Представители на синдикатите и техни привърженици се събраха на шествие с лозунги: \"Протестираме срещу закона за робския труд\" и \"Накарайте майките си да работят извънредно\". ЕК не била достатъчно твърда към Унгария и България Министър-председателят Виктор Орбан предизвика негодувание в Европа, като изгради система, смятана от критиците му за автократична и налагаща неговите правила в бизнеса, академичните среди, съдилищата и медиите, отбелязва Ройтерс. Промените в кодекса на труда, внесени в парламента миналата седмица, породиха силни критики и предизвикаха най-големия уличен протест от близо година. Текстът предвижда възможност да се прибавят два допълнителни часа труд към средностатистическия работен ден или еквивалента на един допълнителен работен ден седмично. Законопроектът гарантира на работодателите 250 часа извънреден труд на работник годишно, а за останалите часове ще се иска съгласието на работещите. Текстът, внесен от депутати от управляващата партия Фидес, допуска правителството да избегне предварителни преговори със синдикатите и с други заинтересовани страни. Очаква се текстът да бъде гласуван в сряда, когато синдикатите обмислят нов протест, посочва Асошиейтед прес.  Полицията блокира площада до парламента, към който се насочи шествието, то заобиколи централната зона на столицата и изпълни булевард \"Конституция\", водещ към парламента. Правителството твърди, че е необходим гъвкав трудов кодекс, за да се удовлетворят изискванията на инвеститорите - като германските автомобилни компании, които помагат за икономическия растеж на Унгария - както и да се даде възможност на хората, които искат да печелят повече, да работят извънредно, отбелязва Асошиейтед прес. ", "date": "2018.12.08", "title": "Хиляди унгарци протестираха срещу \"закон за робския труд\" (СНИМКИ)"}
{"url": "http://clubz.bg/76877-germanskiqt_centyr_za_politicheska_krasota_e_pochti_brutalen", "text": "Най-пресният пример: отварянето на специален сайт, предназначен за идентификация на десни екстремисти, с които поради тези им характеристики работодателите би трябвало да бъдат по-внимателни. Обектът на акцията: участниците в крайнодесни демонстрации в Кемниц, които влизайки на сайта като в един вид капан, сами предоставили информацията за себе си и за своята мрежа. Повечето търсения следвали все една и съща схема: първо се проверявало собственото име, благодарение на което били разкрити идентичностите на мнозина. Иначе отправеният чрез сайта призив бил да се предоставят данни за склонни към дясно мислене и действия хора под мотото: Коалицията на Меркел с рекордно нисък рейтинг, \"Алтернатива за Германия\" с рекордно висок Някой ще каже – няма ли по-лесни начини за постигането на същия резултат, но творците са творци заради това, че не избират най-лесния начин, а около седемдесетимата членовете на Центъра за политическа красота под ръководството на политолога Филип Рух са именно хора на изкуството, жреци на прокламирания от тях „агресивен хуманизъм”. Покрай който „жънат” съвсем не само овации – акцията за разкриване на принадлежността към дясноекстремистки формирования се натъква и на множество критики, най-вече тъй като водела до допълнително разцепление на обществото. Какво друго са правили в почти десетгодишната си история? Отново не най-лесни и дори драстични неща. Наели в Тюрингия жилището в съседство с дома на известен политик от ксенофобската партия „Алтернатива за Германия” и установили в градината паметник-копиие на берлинския мемориал за жертвите на Холокоста. Въпросният политик го бил нарекъл „Паметник на срама”, с което предизвикал вълна от възмущение – дотам да го сравняват с Гьобелс. От Центъра за политическа красота се постарали да отмъстят, при това не само с паметника-копие, а и с бутафорни камери за наблюдение отново в съседната градина, с които в продължение на месеци уж следили „жертвата”. Друга от акциите им минава под заглавието „Изяжте бежанците” и представлява инсталирана през 2016-та насред Берлин арена, наподобяваща гладиаторските, на която четири либийски тигъра са уж в очакване да разкъсат 100 сирийски бежанци. Вместо „Хляб и зрелища” – „Бедствия и игрички” кръщават проявата си „центристите” и за пореден път успяват да се прочуят из цяла Германия.  „Центърът за политическа красота е нов вид медиа: те сами произвеждат новините, които биха искали да видят”, пише за групата списание „Шпигел”. Морална красота, политическа поезия и човешко благородство – това се опитват да постигнат хората от Центъра във времена, в които тези ценности не са всеобщ приоритет. Вероятно поради това средствата, към които прибягват, са доста радикални и разтърсващи, но пък използващите ги са на мнението, че целта оправдава – определят я като „агресивен хуманизъм”, залагат на човечността като основно оръжие и не се колебаят да експериментират. Смятат, че съпротивата (политическата) е изкуство, което трябва да причинява болка, да провокира и да смущава. Призовават към предизвикването на обществено безпокойство и дори нещо повече – стрес, все в името на набелязания агресивен хуманизъм. Както заявяват: основното им убеждение е, че политическото безучастие, отпорът спрямо бежанците и малодушието водят до анулиране на уроците на Холокоста. Докато Германия не само би трябвало да се учи от историята, но и да прилага наученото.", "date": "2018.12.08", "title": "Германският Център за политическа красота е почти брутален"}
{"url": "http://clubz.bg/76874-kitaj_izstrelq_kosmicheski_aparat_kym_obratnata_strana_na_lunata", "text": "Китай изстреля космически апарат \"Чанъе-4\" към обратната страна на Луната в уникална мисия, която ще обогати познанията за нашия естествен спътник, предадоха световните информационни агенции. Това е една от най-амбициозните китайски космически мисии. Никога досега космически апарат не е кацал на обратната страна на Луната, която до голяма степен е слабо позната. Китай ще осветява провинция с изкуствена луна Апаратът \"Чанъе-4\" бе изстрелян в 2 ч. сутринта в събота местно време (21 ч. българско време днес) от космодрума Сичан в югозападната китайска провинция Съчуан. Кацането на Луната на тази китайска космическа мисия е предвидено за началото на следващата година. Най-интересният научен експеримент е доставянето на голям контейнер със семена и яйца на насекоми. Целта е да бъде проверено дали те могат да се развият на Луната. Далечната страна на Луната е с много по-стара и дебела кора от близката, с повече и по-дълбоки кратери. Придружаващият спускаемия апарат роувър ще трябва да навигира сред тях. Мястото на кацането е близо до Южния полюс - в кратера Фон Карман на басейна Ейкън. Басейнът е с диаметър около 2500 км и дълбочина 12 км.. Спектрометърът ще изследва също геохимичния състав на грунта, който вероятно се различава от този на близката страна на Луната заради същите процеси, довели до разликата в дебелината на кората. Радарът на \"Чанъе-4\" ще изследва повърхността на дълбочина 100 м. Комбинирането на данните от него със снимките от камерите на лендъра и роувъра ще даде допълнителна информация за процесите на образуване на кратерите. Пряката връзка с апарата няма да е възможна и затова Китай изстреля спътник за връзка през май.  Роувърът \"Чанъе-4\" най-общо повтаря външния вид на предшественика си - лунохода \"Юйту\" (\"Нефритен заек\"), който беше спуснат на Луната с апарата \"Чанъе-3\" на 14 декември 2013 г.  Амбициозната китайска лунна програма ще продължи с \"Чанъе-5\" - мисия за връщане на проби от Луната, която ще бъде изстреляна догодина. Тя ще събере до 2 кг мостри.", "date": "2018.12.08", "title": "Китай изстреля космически апарат към обратната страна на Луната"}
{"url": "http://clubz.bg/76886-izdaniq_na_%E2%80%9Elist%E2%80%9C_s_nagradite_%E2%80%9Ekrystan_dqnkov%E2%80%9C_za_2018_a", "text": "Отличията се връчват от 2007 г. за превод от английски на български език на съвременен роман с висока литературна стойност. Миналата вечер в Центъра за култура и дебат „Червената къща“ се проведе 17-ото издание на наградата. Двамата лауреати не присъстваха, затова от тяхно име призовете им взе Гергана Димитрова, главен редактор на издателство „Лист“, реализирало двете книги у нас. „Преводачите имаха нелека задача, защото и двете книги са трудни за превод“, каза Гергана Димитрова. Ролята на редактора е много важна, допълни тя и посочи като пример работата на Владимир Молев като редактор на „Ето ме“. Той също бе сред номинираните за приза заради превода си на „Художник на променливия свят“ от Казуо Ишигуро  . Конкуренцията включваше и Венцислав Венков за превода на „Шпионско наследство“ от Джон льо Каре  , Владимир Полеганов за превода на „На ръба на света“ от Томас Пинчън   и Иглика Василева – „4321“ от Пол Остър  . За победителката в конкурса Петя Петкова това бе четвъртата номинация за „Кръстан Дянков“, а тазгодишният носител на Специалната награда Ангел Игов бе носител на Голямата преди две години, спечелил с превода на „Колекционерът на изгубени неща“ от Джеръми Пейдж  . В основата на романа „Ето ме“, станал венценосен за Петя Петкова, е историята на Джулия и Джейкъб Блок, женени от 16 години. Родители на три момчета, те все повече се отдалечават един от друг и съкровената близост изчезва в рутината на всекикдневието. Насред подготовката за бар мицвата на най-големия син Джулия намира таен телефон на съпруга си, пълен със сексуални съобщения. Как се стига дотам? До какво води неудовлетвореността? Какъв е смисълът на живота? Къде е мястото на религията в днешния свят? И какво се случва при сблъсъка човек-религия-технологии? Това са част от въпросите, които поставя в книгата си Джонатан Сафран Фоер. Преведен на български език от Ангел Игов, „Подземната железница“ е романът-отличник на десетилетието с куп награди, сред които и „Пулицър“. Подземна железница през XIX век са наричали мрежата от скривалища и помагачи, по която робите в Америка бягали към свободните щати. Колсън Уайтхед създава реална, изскочила от виденията на ретрофантастиката, подземна железница, чиито релси водят в мрака на непознатото. Между историческото и фантастичното, между миналото и съвремието, американският писател не просто разказва за премеждията на робиня, бягаща от южняшка плантация, а рисува панорама на потисничеството, страха и жестокостта, залегнали според автора в сърцето на Америка.", "date": "2018.12.08", "title": "Издания на „Лист“ с наградите „Кръстан Дянков“ за 2018-а"}
{"url": "http://clubz.bg/76875-stotici_arestuvani_pri_protesti_v_bryuksel_snimkivideo", "text": "Около 400 души са арестувани днес в Брюксел при протести на \"жълти жилетки\". Според властите участниците в шествията били близо 1000. Задържанията бяха извършени предимно на централния площад \"Шуман\", край Европарламента, на Централна гара и на Южната гара. До сериозни сблъсъци обаче не се стигна, поне до ранния следобед. 20 души бяха арестувани край сградата на Европейската комисия на площад \"Шуман\", видя репортерът на Клуб Z. Причината - полицията намерила у тях съмнителни предмети. Вероятно става дума за ножове. Други обаче бяха претърсвани и пускани. Протестът не бе предварително обявен и съгласуван с властите, което доведе до сериозни полицейски блокади. В небето над града кръжаха хеликоптери. Една от задържаните беше възрастна жена. Попитани какви са исканията им, възрастни съпрузи, участващи в протеста, отговориха: \"Жълтите жилетки\" победиха - бензинът няма да поскъпва 300 души се изправиха срещу полицейски кордон на входа на парка \"Сенкантанер\" и скандираха \"Полицията с нас!\". Някои от протестиращите дори се хванаха за загражденията, имитирайки опит да ги съборят, но него направиха.     Полицията запази спокойствие и до стълкновение не се стигна. Протестиращите се оттеглиха сред около 15 минути, като към \"жълтите жилетки\" се присъединиха и хора с черни качулки - анархисти. Периодично бяха взривявани дребни бомбички и димки.     Друг протестиращ изтъкна, че Белгия е най-облаганата държава. Полицейското присъствие бе засилено поради сблъсъци в началото на семицата. Тогава бяха опожарени два полицейски автомобила. Властите съобщиха, че са установили няколко десетки виновници за размириците и повечето от тях вече са задържани.      ", "date": "2018.12.08", "title": "Стотици арестувани при протести в Брюксел (СНИМКИ+ВИДЕО)"}
{"url": "http://clubz.bg/76873-zatvarqt_luvyra_i_ajfelovata_kula_zaradi_protestite", "text": "Тази седмица правителството ще мобилизира 89 хил. военни в цялата държава – 8 хил. от тях са предвидени за Париж в случай, че демонстрантите отново прибегнат до агресия и вандализъм, уточни министър-председателят Едуард Филип. Групов арест на 151 гимназисти взриви Франция (ВИДЕО и СНИМКИ) Само за миналата седмица арестуваните са 630, а броят на ранените възлиза на 260  . Протестите започнаха преди три седмици в знак на негодувание срещу увеличението на цените на горивата, но прераснаха в демонстрации против високия стнадарт на живот. По данни на полицаите, 4 души са починали при нициденти, вследствие на протестните шествия. Три от жертвите са намерили смъртта си при пътни инциденти, а четвъртата е 80-годишна жена, починала в Марсилия, след като кутия сълзотворен газ влетява през прозореца ѝ и я удря. Президентът Еманюел Макрон отстъпи пред исканията на протестиращите в сряда, когато увери, че новите промени в таксите на горивата няма да бъдат въведени от 2019 г. – но гневът по улиците не утихна и Франция се готви за поредния неспокоен уикенд. Много от демонстрантите са хора, които са се изнесли от цетралните части на Париж към предградията заради повишаващите се цени на недвижимите имоти. Семействата разчитат на колите си, за да стигнат до френската столица и повишаването на цените на горивата драстично ще се отрази на бюджетите им. Не е ясно дали броят на протестиращите ще бъде толкова голям колкото предишните съботи и недели. Миналия месец броят на демонстрантите достигна връхната си точка, след което започна да спада. От размириците страдат търговците на дребно, хотели, ресторанти, отчитат от френското Министерство на финансите.", "date": "2018.12.08", "title": "Затварят Лувъра и Айфеловата кула заради протестите"}
{"url": "http://clubz.bg/76878-ucheni_razkriha_zashto_ostanalite_eleni_ne_se_smeqt_na_chervenonosiq_rudolf", "text": "Животните от впряга на Дядо Коледа не се присмиват на червения нос на Рудолф, защото както всички северни елени не виждат червеното, съобщи Прес асосиейшън. Учени от университета на Ексетър установиха, че северните елени нямат в очите клетките, които служат за различаване на червения цвят. Същото важи и за оранжевия цвят. Това означава, че Дашър, Денсър, Пренсър, Виксен, Комета, Купидон, Донър, Блитцен и Рудолф не могат да видят и оставените за тях моркови. Дядо Коледа е халюциногенна гъба Приятелите на Рудолф обаче имат ултравиолетово зрение, с което различават лишеите, скрити под снега в Арктика, и дори могат да видят вълци или други хищници, защото козината поглъща ултравиолетовата светлина, а снегът я отразява. Като се изключи ултравиолетовото зрение, очите на северните елени са като на кучетата. Те също не могат да различават червено, оранжево и зелено. Проф Стивънс и колегите му изследват зрението на животни. ", "date": "2018.12.08", "title": "Учени разкриха защо останалите елени не се смеят на червеноносия Рудолф"}
{"url": "http://clubz.bg/76880-sobstvenikyt_na_marlboro_investira_18_mlrd_dolara_v_kanabis", "text": "Компанията \"Altria\", която притежава и американския тютюнев гигант \"Philip Morris\" - производител на марката цигари \"Marlboro\" - ще инвестира в канабис. Това съобщи CNN, позовавайки се на сайта на корпорацията. Инвестицията ще е на стойност 1,8 милиарда долара. Тя ще бъде насочена към канадската фирма Cronos Group, която се занимава именно с марихуана.  Пазарът на легалната марихуана расте - $5,8 млрд. за 2016 в САЩ Идеята на начинението на Altria - да помогне на компанията да расте извън традиционния си, но стагниран напоследък пазар с тютюневи цигари. Инвестицията ще даде на американския тютюнев колос 45% дял в канадската компания с опция делът да стигне до 55% през следващите 5 години.  Съобщения за подготвяната сделка се появиха още миналата седмица. Решението на Altria показва, че намеренията за инвестиции в марихуана като нов пазар на фона на свиващия се дял на обикновени цигари са сериозни, коментира CNN. Акциите на борсата на Altria паднаха с около 25 на сто през тази година, а очакванията са за едва 1% ръст на печалбата и за изтичащата 2018 г., и за новата 2019 г. По думите му Cronos ще използва инвестицията от Altria, за да разшири дистрибуцията и инфраструктурата си в световен мащаб, както и да даде тласък на работата си за изследвания и развитие на нови продукти и марки. В момента канадците оперират на 4 континента.  Cronos и други компании, предлагащи канабис, са в центъра на прожекторите в последно време, след като Канада легализира марихуаната за развлечение по-рано през 2018 г. Лекият наркотик вече е законен и в немалко от щатите в САЩ - на места само за медицински цели, а на други - изцяло.  Марихуана измества доматите в канадски оранжерии След като Демократическата партия спечели мнозинство в Камарата на представителите в САЩ на последните частични избори, Конгресът може и да приеме законопроекта, известен като \"фермерската сметка\" (Farm Bill). Той от своя страна може да легализира производството на коноп и потенциално да отвори вратата за още продукти, съдържащи канабинол.  Прогнозите са, че заради промените в законодателството и други тютюневи компании или производители на алкохол ще се насочат към бизнеса с трева.  Покрай междинните избори: Мичиган легализира канабиса, Юта и Мисури - медицинската му употреба Канадската компания за марихуана Canopy Growth вече получи мултимилиардна инвестиция от собственика на бирата \"Corona\" - \"Constellation Brands\". В последно време върви слух, че \"Coca-Cola\" обмисля инвестиция в друга канадска компания за трева - \"Aurora\". Този слух обаче засега бе официално опроверган от генерални директор на гиганта в бизнеса с безалкохолни напитки Джеймс Кинси. На въпрос за плановете на конкуренцията от  \"Pepsi\", финансовият директор Хю Джонстън не бе така категоричен:  Марихуана измества доматите в канадски оранжерии Покрай междинните избори: Мичиган легализира канабиса, Юта и Мисури - медицинската му употреба", "date": "2018.12.08", "title": "Собственикът на \"Мarlboro\" инвестира 1,8 млрд. долара в канабис"}
{"url": "http://clubz.bg/76799-kogato_arogantnostta_nevejestvoto_i_prostotiqta_dojdat_na_vlast", "text": "Ние по инерция говирим за Първа и за Втора световни войни. А ако някой някога, след век, два или три, погледне към онова време, може да напише, че това е била една война с два периода - както с различни периоди са били Стогодишната или Тридесетгодишната война например... Стефан Цвайг описва проникновено и хващащо за гърлото как за броени месеци в Европа рухва един Свят на сигурността. И никой или почти никой не е и предполагал, че рухването е възможно, камо ли пък толкова стремително. Трябва да си извлечем поуки от това рухване. Защото Европа не е застрахована, че то няма да се повтори. Нещо повече, вероятността то да се повтори нараства постепенно. Да, има външни фактори, има дори миграционна криза от бежанската вълна. Но истинската заплаха е вътре в Европа - тя се нарича агресивен популизъм, краен национализъм, предлагане на лесни решения на трудни проблеми, посочване на Различния като враг, паразитиране върху атавистични човешки страхове, превръщане на обществата в стада, подгряване на ниски страсти и низки сласти, маршове на некадърността, бунтове на посредствеността, омрази към всичко, което не се разбира и затова няма право на съществуване, защото е безродно и подкопаващо вярата в нашата собствена изключителност. Някога Германия показа - по-страшното от протестиращата арогантност, сплотяващата се ненавист, безпардонното невежество и деструктивната простотия е когато тези арогантност, ненавист, невежество и простотия дойдат на власт. Виждам ли вече елементи от тях във властта, аз губя спокойствие, задушаваме тревога за България! Има ли тълпи, жадни за популизъм и алчни за национализъм, има ли тълпи, презиращи Другите и взрени в пъпа на своята единствено възможна правота, то дуче, фюрер, вожд или генерален секретар задължително ще се намери. Ще се намери! Ако така вървят нещата в Европа, както са тръгнали, не се съмнявам, че дучето, фюрерът, вождът или генералният секретар рано или късно ще изскочи зад някой ъгъл. И тогава ще бъде вече много късно той да бъде спрян и озаптен. Дали обаче след това ще се намери някой нов Стефан Цвайг, който да опише толкова талантливо и така разстройващо как е рухнал континентът ни и как се е сринало всичко в струващия ни се толкова вечен и така добре уреден наш живот - в това не съм никак уверен.  ", "date": "2018.12.08", "title": "Когато арогантността, невежеството и простотията дойдат на власт"}
{"url": "http://clubz.bg/76883-trymp_vyv_franciq_iskat_men", "text": "Президентът на САЩ Доналд Тръмп отново отправи остри критики към Парижкото споразумение за климата в туит днес, коментирайки протестите на \"жълтите жилетки\" във Франция. Групов арест на 151 гимназисти взриви Франция (ВИДЕО и СНИМКИ) А после не пропуска да открие себе си в новината: \n\t 45-ият президент на САЩ не за първи път изказва мнението си за Парижкото споразумение, отбелязва Франс прес. Във вторник Тръмп препрати туит на консервативния коментатор Чарли Кърк, който заявява, че Франция е разтърсена от бунтове \"заради крайнолевите данъци над бензина\" и добавя: \"По улиците на Париж хората скандират \"Искаме Тръмп\". Според отдела на АФП за проверка на фактите, Чарли Кърк изглежда е цитирал видео, публикувано на 2 декември в Туитър. То е представено като записано във Франция, но в действителност е записано в Лондон, вероятно през юни, добавя АФП. В друг туит президентът Тръмп обяви днес, че прокурорите не са намерили доказателство за сговор с Русия въпреки продължителното и скъпо разследване на твърденията за руска намеса в предизборната му кампания през 2016 г., съобщи Ройтерс. Ден след като прокурорите вчера дадоха подробна информация за неизвестен досега опит на руснак да помогне на кампанията, Тръмп туитна: \"След две години и милиони страници документи (и цена от 30 милиона долара) няма сговор!\" /КЛ/", "date": "2018.12.08", "title": "Тръмп: Във Франция искат мен"}
{"url": "http://clubz.bg/76842-universitetyt_kojto_beshe_progonen", "text": "Вузът предприе този драстичен ход след 20-месечна сага, която започна под формата на поправки в Закона за висшето образование, чрез които унгарското правителство имаше една-единствена цел: да направи невъзможно оставането в страната на един от най-добрите университети в Централна и Източна Европа. „ЦЕУ беше прогонен, - заяви Майкъл Игнатиев, президент и ректор на ЦЕУ от август 2016 г. - Това е безпрецедентно. Една американска институция беше прогонена от страна членка на НАТО. Една европейска институция беше изгонена от страна членка на ЕС.“ Прогонването на ЦЕУ е много повече от безпрецедентен акт в рамките на ЕС. Събитията от последната година и половина показаха недвусмислено, че лидерите на европейските институции, лидерите на Европейската народна партия (ЕНП), към която принадлежи партията на унгарския премиер Виктор Орбан, и лидерите на останалите страни членки на ЕС предпочитат да държат здраво властта, до която са се добрали, вместо да отстояват принципите, които проповядват на хартия. Казусът, станал известен като Lex CEU, даде да се разбере, че ЕС страда от остра липса на лидери визионери, готови да взимат тежки, но съдбоносни решения дори с цената на загубата на политически съюзници или спечелването на по-малко гласове на следващите избори. Случаят Lex CEU илюстрира докъде е готов да стигне един политик в стремежа си към утвърждаване на еднолична власт, замаскирана като демокрация. Действията на унгарското правителство ни най-малко не са продиктувани от желание за подобряване на висшето образование в Унгария. Ако Орбан и компания действително искаха да повишат качеството на образованието в страната, те щяха да взимат пример от институция като ЦЕУ, а не да правят всичко възможно, за да ѝ пречат. Като неин възпитаник аз вярвам, че тя притежава всички елементи на университета на бъдещето. Като човек, чието обучение съвпадна с началото на драмата Lex CEU и последвалите протести по улиците на Будапеща, аз вярвам, че подобни институции са по-нужни от всякога, особено в онези части на света, където псевдопатриоти действат на принципа „Или си с нас, или си срещу нас“. Даниел Пенев разказва истории за вдъхновяващи личности Завърших магистратурата си по международни отношения в ЦЕУ през юни 2017 г. и се прибрах в България с ясното съзнание, че едногодишното ми обучение там е едно от най-ценните преживявания в живота ми. Тръгнах си не просто като млад човек, който е придобил някакви (потенциално полезни) знания и е получил (потенциално полезен) лист хартия с печат, а като щастлив член на общност, която ми даде урок по свободолюбие, трудолюбие, прозрачност, кураж и уважение към различните. Благодарение на стипендията на CEU Budapest Foundation, която покри таксата ми за обучение за цялата магистърска програма (приблизително 13 000 евро) и допринасяше към изръжката ми всеки месец, аз имах шанса да получа превъзходно образование и да се уча от студенти и преподаватели от над 100 страни. Най-близките ми колеги идваха от страни като САЩ, Мексико, Швейцария, Литва, Босна и Херцеговина, Косово, Турция и Индия. Всекидневното общуване с представители на толкова различни страни и култури е не просто обогатяващо, а животопроменящо. ЦЕУ е място, където можеш да срещнеш американка, която е била доброволец в България и Македония в продължение на 4 години и днес е лудо влюбена в Балканите. Или своя сънародничка, израснала в Канада и САЩ. Това е и място, където можеш да разбереш по-добре живота на бежанците, защото учиш заедно с такива хора - като онази моя приятелка от Косово, която е била бежанец преди по-малко от две десетилетия заради конфликта в родината ѝ. Там можех да се готвя за лекции и да пиша курсови работи в една от най-красивите и добре поддържани библиотеки, които някога съм посещавал, да работя с преподаватели, които се отнасят към студентите като с равни и се стремят да учат през цялото време, и да слушам на живо разсъжденията на интелектуалци от ранга на Марио Варгас Льоса, Тимъти Гартън Аш, Ян-Вернер Мюлер и Йоаким Гаук. Това е университет, чийто президент и ректор още на първата си церемония по откриването на академичната година заяви, че иска „да чува смях по коридорите“, защото така ще знае, че „учим заедно“. Ако в тази част на света съществува висше учебно заведение, където студентите могат да се обогатяват в интелектуален и духовен план във вдъхновяваща среда, това е ЦЕУ. Това е място, където студентите могат напълно свободно да изразяват мненията, копнежите, мечтите, страховете и притесненията си. Ако в тази част на света съществува висше учебно заведение, където няма теми табу и неуместни въпроси, това е ЦЕУ. Персоналът в този университет – от охраната на входа през касиерите в ресторанта до библиотекарите – ви поздравява с усмивка, която помага дори на най-срамежливите да се почувстват като у дома си. Ако в тази част на света съществува висше учебно заведение, където взаимното уважение и добрите обноски са начин на живот, това е ЦЕУ. Подобно на всички университети като него, ЦЕУ изпълнява изконната си мисия: да подхранва любопитството на хората, да ги приучава да задават правилните въпроси, да им показва как и къде да търсят отговорите и да им отвори очите за богатството на идеи, начини на живот и модели на поведение. С други думи, ЦЕУ олицетворява всичко, което политици като Виктор Орбан, Реджеп Таийп Ердоган и Владимир Путин ненавиждат и от което се страхуват: свобода на мисълта, свобода на словото, прозрачност, отчетност и ненаситен глад за знание. Все пак е в пъти по-лесно да управляваш стадо, отколкото от осъзнати и активни граждани. Въпреки че университетът планира да продължи дейността си и в Будапеща, доколкото това е възможно, на 3 декември 2018 г. Унгария на практика загуби учебно заведение, за каквото мечтаят управляващите на всяка демократична и стремяща се към просперитет страна. Освен студентите, преподавателите и служителите му, на страната на губещите са и всички унгарски граждани, тъй като става въпрос за университет с 1200 младежи и стотици служители, който допринася към унгарската икономика с 25 милиона евро годишно под формата на данъци, осигуровки и плащания на доставчици. За да не загуби целият ЕС, лидерите на демократична Европа трябва час по-скоро да дадат ясен знак, че политиците, които потъпкват основни принципи и ценности на общността, към която уж принадлежат страните, които те ръководят, докато продължават да се възползват от финансовите и всички други облаги, произтичащи от това членство, ще понесат възможно най-тежки санкции. Защото демокрацията, интеграцията и произтичащите от тези процеси ползи за всички нас не са даденост, а резултат от всекидневни усилия и придържане към определени правила. „Генерация Z“ – с подкрепата на „Америка за България“ „Генерация Z“ – с подкрепата на „Америка за България“", "date": "2018.12.08", "title": "Университетът, който беше прогонен"}
{"url": "http://clubz.bg/76868-shestima_zaginaha_v_italiq_sled_panika_v_noshten_klub_snimki", "text": "Паническа блъсканица сред събралите се в италиански нощен клуб младежи причини смъртта на петима непълнолетни и една жена, предадоха световните агенции. Ранените са над 100, включително 12 в тежко състояние, съобщава Франс прес.  Асошиейтед прес и ТАСС съобщават за 35 ранени. Следствието проучва дали аварийните изходи са били отключени. По данни на италианските пожарникари, съобщени в Туитър, причина за паниката може да е станало пръскането на дразнещо вещество. Осем души вече бяха арестувани днес по подозрение, че са пръскали събралите се с лютив спрей, отбелязва АФП. Според следствието целта им е била да откраднат от събралите се ценни вещи. Възможно е те да са замесени и в други аналогични случаи при други събирания на открито. Трагедията се случи около 1:00 ч. местно време (0:00 ч. по Гринуич) в нощния клуб \"Лантерна адзура\" в градчето Кориналдо. Около 1000 души, повечето младежи, се събраха за концерт на рапъра Сфера Ебаста. Загинаха три момичета, две момчета и пълнолетна жена, която решила да придружи дъщеря си на концерта на популярния сред младежите изпълнител, наречен \"краля на рапа\". Според свидетелства на очевидци, публикувани в италианските медии, тълпата се насочила към ниска стена, през която паднали десетки младежи. Оказалите се най-отдолу били смазани. Ранените, понесли травми и охлузвания, са били отведени първо в най-близката болница в град Сенигалия, а оттам най-тежките случаи били изпратени в болницата в град Анкона. ", "date": "2018.12.08", "title": "Шестима загинаха в Италия след паника в нощен клуб (СНИМКИ)"}
{"url": "http://clubz.bg/76843-aktivisti_napadnaha_koledna_pynk_klasika_zaradi_dumichkata_pede", "text": "Негово пиянско величество Шейн Макгоуан пак има проблем - при това с най-популярната си песен Fairytale of New York. Песничката в оригинал е изпълнена от неговата пънк група The Pogues с Кирсти Маккол. Както е известно, въпреки дълговечните проблеми с хероина и алкохола на Шейн, неговата творба според много радио и тв класации е най-великата коледна песен за всички времена. Независимо дали той е точно в състояние да я изпълни... Та, коледната песничка, замислена като шеговит диалог между мъж и жена, когато любовта си е отишла, съдържа следните стихове: Проблемът е с думичката  В своя статия, посветена на проблема, \"Мирър\" съобщава, че гей актвисти днес искат думата да бъде  в текста. Това апелира Томас Хайнс в статия за студентското списание The Tab. Той настоява да не се пее този ред от текста, защото представлява \"хомофобска обида\"   Думата била точно толкова лоша, колкото и \"негър\". Ирландски диджей също призова в радиопредаването си по станция RTE думичката да бъде цензурирана, защото карала гей хората да се чувстват некомфортно. Той дори си направил труда да пита двама гейове от екипа си какво изпитват при чуване на думата. Хейнс прави коментарите си в онлайн статия, публикувана преди няколко дни и озаглавена  Той дори прилага и линк от изпълнението на Гари Барлоу в навечерието на Коледа 2012, който изпълнява песента заедно с Никол Шерцингер, Тулиса и Даун Френч. Авторът на статията на свой ред не особено изтънчено отбелязва: По традиция фенове отбелязват, че роденият през 1957 г. (точно на Коледа!) Шейн МакГоуан е използвал стар ирландски диалект за \"мързелив човек\". Феновете луднаха в социалните медии, за да защитават текста, отбелязва още \"Мирър\". Айслинг Дали казва: \"Нюйоркска приказка\" е написана от ирландец. Fagot е стара ирландска жаргонна дума за мързелив човек или за пропилян, и това е значението, което Шейн има предвид, когато пише песента.\" Според друга ползвателка на мрежине Fagot е стара дума за неприятна жена. А някой си Роб Лоусън добавя:", "date": "2018.12.08", "title": "Активисти нападнаха коледна пънк класика заради думичката \"педе****\""}
{"url": "http://clubz.bg/76882-karakachanov_makedonskiqt_ezik_moje_da_spre_pytq_na_stranata_kym_nato_i_es", "text": "Македонският премиер провокира за пореден път с внушения, че Преспанският договор признава македонският език. Това заявява в позиция лидерът на ВМРО и вицепремиер Красимир Каракачанов. Столтенберг: Без промяна на името на Македония няма членство в НАТО Според него международният договор с Гърция не \"поражда изкуствено\" права. А македонският език не е признат от другите държави по света.  Според Каракачанов има проблем и с работата на българо-македонската комисия по исторически въпроси, създадена от Договора за добросъседство, подписан миналата година заедно с югозападната ни съседка.  Депутатите ратифицираха Договора за добросъседство с Македония. Единодушно Според вицепремиерът македонците посягали и към притчата за Хан Кубрат и снопа пръчки, цар Самуил, Братя Миладинови и други български исторически личности, които според тях са македонци. Ето и пълният текст на позицията му:   Депутатите ратифицираха Договора за добросъседство с Македония. Единодушно", "date": "2018.12.08", "title": "Каракачанов: Македонският език може да спре пътя на страната към НАТО и ЕС"}
{"url": "http://clubz.bg/76869-izkazvaneto_na_vicepremiera_donchev_mirishe_na_fashizym", "text": "Вицепремиерът направи важно изказване, защото съм напълно съгласен с него, че без да променим образователната система, че без да постигнем образователна интеграция на всички деца, от всички региони, не можем да имаме икономически растеж и висок стандарт на живот в страната. Изказването му обаче е необмислено и напълно неприемливо за едно демократично общество. От висотата на заемания от него пост дори е плашещо, защото мирише на фашизъм, макар и по един мек, рафиниран начин. Периодът преди Нова година обичайно е период за равносметка и за нови обещания. От тази гледна точка, зад изказването могат да се видят един управленски мотив, един политически мотив и един личен мотив. Управленският мотив е, че широко разгласената от ГЕРБ кампания по „връщане на децата в училище“ претърпя значим неуспех, въпреки заплахите към училищата, че ще им орежат финансирането. По този начин Дончев се хвърля на амбразурата и поеме критиките, вместо Красимир Вълчев да подаде оставка. Нали разбирате колко нелепо е иначе да прави некомпетентно изказване в чужд ресор? От политическа гледна точка обществените нагласи показват, че правителството е „пътник“ - гражданите очакват оставката на цялото правителство във всеки един момент. Нещо повече, коалиционният партньор изглежда нестабилен и разпадащ се тъкмо преди Европейските избори. Политолозите дори вече обсъждат алтернативи на управлението. Подобно изказване от една страна приласкава коалиционните партньори – които имаха подобни мерки за ограничаване на правата на ромите още в политическата си програма. От друга страна е хвърляне на популистка мрежа в мътната вода. На последно място, но не и по значение е личният мотив на Дончев. През юни, съпругата на вицепремиера направи поредица от расистки изказвания за ромите около сентенцията „Морковите за циганите са на свършване, време е за тоягата“. Тогава Дончев запази мълчание, а обществото прояви разбиране, че не е виновен за глупостите на жена си. Е, с вчерашното изречение, че „трябва да се прилага и моркова, и тоягата“ той ѝ направи Коледен подарък, което дори придава цинична нотка на изказването му. Фашизмът стъпва на това – прехвърляне на вината за лошото управление на страната върху етнически и религиозни малцинства, върху болни и социално маргинализирани групи, макар че често вината за тяхната уязвимост произтича именно от некадърните и корумпирани политици. Дончев каза, че е „редно да има ограничаване на права за хората, които нямат поне основно образование“, че „трябва да се налагат санкции и на тези, които нямат основно образование”. Това, не просто противоречи на Хартата на основните права на ЕС, но е в разрез с Конституцията, където пише, че \"никой не може да бъде осъден за действие или бездействие, което не е било обявено от закона за престъпление към момента на извършването му\", както и че \"не се допускат никакви ограничения на правата или привилегии, основани на раса, народност, етническа принадлежност, пол, произход, религия, образование, убеждения, политическа принадлежност, лично и обществено положение или имуществено състояние\". Подобно ограничаване на правата в България е правено вече през 1924 със Закона за защита на държавата и през 1941 със Закона за защита на нацията. Затова го наричам рафиниран фашизъм – зад привидно благовидния мотив „Икономика базирана на знанието“, се прокарва идеята за изключително дискриминираща и в същия момент неясна разпоредба. Ами, май вече го казах, ГЕРБ и настоящият министър са шампиони в правенето на глупости в образователната система. Именно те свалиха получаването на основно образование в 7 клас – което при нормално развитие на нещата означава 13 годишна възраст, за да си повишат индикатора „дял на завършилите основно образование“. Да, ама си влошиха индикатора „дял на отпадналите“ и то го влошиха драстично! Явно Красимир Вълчев няма куража да излезе и да  поеме отговорност и затова е оставил Дончев да му свърши работата. А равният старт за съжаление е философска илюзия. По социално-икономически причини равен старт не съществува и именно затова е нужна изключително добре обмислена политика за най-уязвимите. В момента, например, имаме един „елит“, който се възпроизвежда през „елитни училища“ и чрез неформално развита система на частни учители и уроци и формализирана система на подготвителни школи; има една средна прослойка – която не може да си позволи школи и уроци, но децата посещават училище и приблизително 5% от тях имат шанс да пробият в „елитното“ образование; Имаме една огромна мрежа от сегрегирани или полу сегрегирани училища, в които децата не постигат необходимите нива на знание за съответната възраст, но все пак научават нещо; и накрая – имаме една нарастваща прослойка от ранно отпаднали или никога необхванати деца. В най-голям риск, не просто от отпадане, а от необхващане са децата в големите градски гета в Сливен, Пловдив, Варна, Бургас, Стара Загора, Казанлък, София и Пазарджик. Трябва изрично да се подчертае, че става дума не само за деца, с майчин език ромски, а и такива, говорещи у дома си на български, турски или румънски. В случая погрешно лепим етикета „цигански работи“ - не! Този феномен се наблюдава навсякъде по света, където има такава концентрация на бедност и безработица, например в отделни зони на Чикаго, Рио де Жанейро, Хамбург, Барселона. Втората група са деца от селски райони. Особено децата от онези села, в които поради оптимизацията на училищната мрежа с цел пестене на разходи, бяха закрити училищата. България се провали в съдаването на същински средищни училища, провали се в изграждането на работеща система с училищни автобуси. Допълнителните разходи, които т.нар. „оптимизация“ донесе за семействата в селските райони, са толкова големи, че доведоха до естественото отпадане на тези деца. Третата група са децата на цикличните трудови мигранти. Ние имаме изключително консервативна учебно-срочна система, която отказва да се адаптира към ритъма на тези семейства, а те започват да стават все по-голям дял от активното население. Тези деца са с единият крак в България, с другия – в Испания, Гърция, Италия, Франция и т.н. Имаме деца, които не знаят добре български, но свободно говорят и пишат на някой от тези езици. Системата се опитва да ги върне в първи клас. Системата не признава уменията им и знанията им, придобити в чужбина, защото били „неграмотни“. Глупости! Децата са грамотни, но не на български, а на друг език. И после се изтъпанчва един вицепремиер и казва: „Ама те са на 16 пък нямат основно образование“. Ами как да имат, господа министри, като поддържаната от Вас система е ретроградна и подходяща за 19 век или в най-добрия случай за времето на Желязната завеса! Никой няма такъв интерес. Правят го от предразсъдъци и невежество. Хората, заемащи ръководни функции в държавната администрация, са там заради политическите си връзки и егоцентричната си амбиция, а не заради своята експертиза. Шуробаджанащината и корупцията в управлението водят до този резултат. Примерите с изискване за образователен ценз при заемане на някои административни длъжности, както и примерите за изискване на степен на образование при издаване на свидетелство за правоспособност за управление на МПС показват, че самият вицепремиер има пропуски в гражданската си грамотност. Това не са права, а квалификация и умения. \n\tА иначе социолозите и психолозите в България от поне 15-20 години говорим за нуждата от гражданско образование в училищата. Но срещу това има огромна съпротива поради невежество. В момента се обмислят ретроградни и направо вредни идеи за едно модерно общество – искат да връщат вероучението, искат да пречат на сексуалното образование и гражданските права. Разбирате ли, връщаме дебата в 19-ти век?! Огромна част от населението на България е институционално неграмотно, включително някои от министрите в кабинета. Иначе хората нямаше да се връзват на твърдението, че Конституционният съд е „забранил“ Истанбуската конвенция, а щяха да знаят, че наличието на несъответствие между двата документа, съгласно Конституцията, изисква промяна на самата Конституция. Абсурдна ситуация, която разкри колко е ниско нивото на функционална грамотност в страната като цяло, камо ли за „институцинална грамотност“ да говорим. О, възможните решения са много. Като начало правителството трябва да престане да се държи толкова лицемерно. Ако наистина иска да има качествено образование, наука и иновации за „интелигентен растеж“, трябва бюджетът на МОН, бюджетите на училищата и университетите да се увеличат поне четири пъти. И трябва министрите да спрат да мислят в категориите на „моркова и пръчката“ - това е знак за интелектуална импотентност. Има много други промени в начина на преподаване, структурни промени в образователната система като цяло, които трябва да се направят, стартирайки с индивидуален подход към всяко дете. Тогава ще постигнем нужните нива на интеграция.", "date": "2018.12.08", "title": "Изказването на вицепремиера Дончев мирише на фашизъм"}
{"url": "http://clubz.bg/76872-talibani_zaplashvat_semejstvoto_na_malkiq_mesi_v_afganistan", "text": "Помните ли \"малкия Меси от Афганистан\"? Момчето, което трогна целия свят с имитация на фланелка от найлонов плик, на който стоеше номера и името на великия аржентинец? Наскоро семейството на Муртаза Ахмади отново е било принудено да напусне дома си в провинция Газни заради изнудване от талибани и военни действия, информира агенция \"Франс прес\". Момчето от Афганистан, което трогна Лео Меси В началото на 2016 г. светът научи как 5-годишният тогава Муртаза гони топката в Афганистан с \"екип\" на Аржентина на Меси. Месеци по-късно момчето и семейството му станаха бежанци. Те се завърнаха в къщата си, а малкият футболист имаше истински екип на своя идол със съдействието на УНИЦЕФ. Краят на годината бе щастлив за фамилия Ахмади - Муртаза срещна Меси в Доха, Катар, където каталунците играха демонстративен мач с местни \"Ал Ахли\". Малчуганът излезе на терена с величието, не искаше дълго време да го пуска. Меси най-после се срещна с малкия си афганистански фен Известността на Муртаза обаче му и вреди. Напоследък талибаните отново започнали да заплашват семейството му. Една нощ през ноември Ахмади се събуждат посред нощ заради стрелба край дома им. И бързо се изнасят. Шафика казва, че дори не са имали време да вземат любимата вещ на Муртаза - екипа от Меси, на който има специален автограф. Момчето, родителите и братята му оттогава са в Кабул. Родителите на момчето още не са го пращали на училище, нито го пускат да играе на улицата в Газни - заради собствената му сигурност. Провинцията на книга се контролира от правителството на Афганистан, но талибаните постоянно правят набези там и опитват да си върнат контрола. Помните ли малкия фен на Меси? Вече е бежанец Хиляди бежанци още не могат да се върнат по домовете си заради последния военен конфликт от средата на ноември. Меси най-после се срещна с малкия си афганистански фен Помните ли малкия фен на Меси? Вече е бежанец", "date": "2018.12.08", "title": "Талибани заплашват семейството на \"малкия Меси\" в Афганистан"}
{"url": "http://clubz.bg/76879-rohani_sankciite_na_sasht_sreshtu_iran_sa_ikonomicheski_terorizym", "text": "Иранският президент Хасан Рохани окачестви като икономически тероризъм изтеглянето на САЩ от иранското ядрено споразумение и повторното налагане на санкции, предаде Ройтерс. Рохани отбеляза, че Техеран е изправен пред нападение в глобален мащаб, което не само заплашва независимостта и идентичността на Иран, а и се опитва да подкопае дългосрочните му отношения с други страни. Иран заплашва да блокира износа на петрол от Персийския залив Рохани предупреди, че ако наложените санкции отслабят способността на Иран да се справя с тях, към Запада ще се насочи \"потоп\" от наркотици, бежанци и атентати, предаде Ройтерс.  Иран се намира на важен път за трафик на наркотици между Афганистан, Европа и страните от Персийския залив. Всяка година Техеран изгаря около 100 тона конфискувани наркотици, като символ на решимостта си да се бори с тях. Икономиката на страната обаче е разклатена от въведените отново санкции на САЩ, след като американският президент Доналд Тръмп се изтегли от многостранното ядрено споразумение с Иран, отбелязва Асошиейтед прес. Иран граничи с Афганистан, който е най-големият производител на опиум в света, припомня Ройтерс. Пакистан е важна транзитна страна за наркотиците. Освен това Рохани призова страните от региона към сътрудничество в борбата с тероризма, предаде ТАСС, цитирайки телевизия \"Маядин\". \"Страните, които ни бойкотират, трябва да знаят, че действията им няма да окажат никакво влияние на способността ни да се борим с тероризма\", подчерта той. От своя страна иранският външен министър Мохамад Джавад Зариф заяви, че американските продажби на оръжие превръщат Близкия изток в \"барутен погреб\", предаде Ройтерс. Основният регионален съперник на Иран, Саудитска Арабия, купува големи количества оръжия от западните страни, отбелязва Ройтерс. В изказване на конференцията председателят на долната камара на руския парламент Вячеслав Володин заяви, че САЩ използват терористи като инструмент за натиск и повод за намеса в суверенните работи на други страни, предаде ТАСС. Русия плаши Кипър да не пуска US бази Според Володин поради геополитическите амбиции на САЩ световната общност все още не е успяла да обедини усилията си за борба с тероризма, особено в Сирия. Вашингтон се опитва да обоснове действията си с така наречената концепция за противопоставяне на свързания с насилие екстремизъм. Според Володин това води до подкопаване на ролята на държавните институции, засилване на екстремистките настроения и призиви към \"цветни революции\". Русия, Китай, Иран, Афганистан, Турция и Пакистан трябва да се обединят срещу протекционизма и ограничителната политика на САЩ, включваща издигане на търговски бариери и въвеждане на санкции, добави Володин на конференцията. Русия плаши Кипър да не пуска US бази", "date": "2018.12.08", "title": "Рохани: Санкциите на САЩ срещу Иран са икономически тероризъм"}
{"url": "http://clubz.bg/76862-es_dava_rumyniq_na_syd_za_nevyzstanovena_dyrjavna_pomosht", "text": "Еврокомисията реши да даде Румъния на Съда на Европейския съюз (СЕС) за това, че не е успяла да възстанови изцяло неправомерно предоставена държавна помощ в размер на 92 милиона евро. Това се казва в разпространено съобщение на ЕК. Прокуратурата прати румънския премиер на съд Парите били дадени на румънските братя бизнесмени с шведско гражданство Виорел и Йоан Микула и група техни компании. Според арбитражно решение от 2013 г. Румъния анулирала програма за инициатива за инвестиции. Това станало през 2005 г., четири години преди изтичането на срока на програмата. По този начин Румъния нарушила двустранен договор за инвестиции с Швеция. Властите в Букурещ анулирали програмата като част от процеса на присъединяване към ЕС, за да може националното й законодателство да спази правилата на Съюза за държавната помощ. Решението било произнесено по делото „Микула срещу Румъния“. То било заведено от братята Виорел и Йоан Микула, които имат шведско гражданство. Арбитражният съд постановил Букурещ да компенсира двамата бизнесмени, задето не са могли да се възползват изцяло от програмата. По-късно обаче било проведено по-задълбочено разследване. В резултат на 30 март 2015 г. Еврокомисията излязла със заключението, че платента от Румъния компенсация на инвеститорите и техните компании е в нарушение на регламента на ЕС за държавната помощ. На Букурещ било наредено да си вземе обратно обезщетението от бенефициентите. ПИБ върна държавната помощ от 1,2 млрд. лв. Комисията установила по-специално, че с изплащането на присъдените в полза на ищците компенсации Румъния им дава предимства, равностойни на тези от ликвидираната инвестиционна програма. Регламентът на ЕС изисква незаконно предоставената държавна помощ да бъде възстановена, за да не се допусне чрез нея да бъде нарушена конкуренцията. Стандартният срок за изпълнение на решението бил 31 юли 2015 г.  - четири месеца след официалното уведомление на Комисията. До пълното възстановяване на незаконно предоставената помощ обаче бенефициентите продължават да се възползват от неправомерно получените предимства. Именно затова сумата трябва да се възстанови възможно най-бързо. Досега Румъния си е получила обратно от инвеститорите Микула част от незаконната помощ. Но по-голямата част от нея все още не е възстановена повече от три години след решението на Еврокомисията. Не се вижа и перспектива за плното възстановяване. И по тази причина ЕК реши да даде Румъния на СЕС. Провинението на сверната ни съседка е, че не е успяла да приложи решението на Европейската комисия съгласно член 108(2) от Договора за функционране на Европейския сюз (ДФЕС). Страните членки на ЕС трябва да си възстановят незаконно дадената помощ в рамките на крайня срок, посочен в решението на ЕК. Обикновено той е 4 месеца. Ако една страна членка не извърши възстановяването, ЕК може да отнесе случая в СЕС. Ако страна от ЕС не изпълни решението, Комисията може да поиска от СЕС да наложи глоби. Според съдебната практика на ЕС решение, взето от Еврокомисията, е правно обвързващо и приложимо пред националните съдилища. Възстановяването на парите се управлява от националното законодателство. В дадения случай възстановяването се проточва с години, а румънските съдилища не са изпълнили решението на Комисията. ПИБ върна държавната помощ от 1,2 млрд. лв.", "date": "2018.12.08", "title": "ЕС дава Румъния на съд за невъзстановена държавна помощ"}
{"url": "http://clubz.bg/76871-yuventus_bi_inter_v_bitka_na_vyrha_v_italiq", "text": "\"Ювентус\" победи \"Интер\" с 1:0 в дербито на 15-ия кръг на италианската Серия А и увеличи аванса си пред един от основните конкуренти за титлата в \"калчото\". Торинци имат 43 точки, следвани от \"Наполи\" - 32, \"Интер\" - 29, \"Милан\" - 25, и т.н. Юве и \"Интер\" са с мач повече. Бившият хърватски национал Марио Манджукич вкара единствения гол в 66-ата минута. В началните минути две възможности се откриха пред Пауло Дибала от тима на домакините. В 29-ата и 30-ата минута \"Интер\" можеше да открие резултата. Първо Роберто Галярдини пропусна най-чистата възможност до момента, след като изскочи сам срещу Войчех Шчесни, но уцели греда. Веднага след това и удар Иван Перишич отблизо не попадна в целта. В края на полувремето горещо стана отново пред вратата на \"Интер\", където Ханданович направи серия от спасявания при удари на Манджукич, Джорджо Киелини и Кристиано Роналдо. В 66-ата минута домакините откриха резултата чрез Мандукич, който засече топката при центриране на Жоао Кансело. До края Юве майсторски затвори играта и не позволи на съперника си почти никакви опасни атаки.", "date": "2018.12.08", "title": "\"Ювентус\" би \"Интер\" в битка на върха в Италия"}
{"url": "http://clubz.bg/76870-bylgarski_cigular_specheli_konkurs_na_%E2%80%9Eneshynyl_djiografik%E2%80%9C", "text": "Тодоров, който е пилот от 16 години, прави снимката, летейки на самолет 1976 Piper Warrior близо до Апъл Вали, Калифорния, в горещ ден през месец май. Целта му била да види гробището за бракувани автомобили на „Фолксваген“. Германската автомобилна компания беше принудена да изкупи от собствениците стотици хиляди автомобили заради разкритието преди 3 години, че манипулира данните за вредните емисии на дизеловите двигатели. Този гробищен свят се намира недалеч от логистичното летище „Викторвил“ в Южна Калифорния. Камерата на Тодоров запечатва бракуваните автомобили в близост до „пенсионираните“ самолети – нито едните ще потеглят отново на път, нито другите ще полетят. Пустинята е техният „старчески дом“. Фотографията, както и летенето, са хоби за виртуозния цигулар Ясен Тодоров. Вдъхновен е също от изкуството на импресионизма и най-вече от картините на Клод Моне. С фотографиите си, снимани от птичи поглед, иска да покаже мащабите на самоунищожението на човечеството – и красотата на тези гледки е поразяваща дори в разрухата. Тодоров е възпитаник на столичното Музикално училище. Продьлжава в Aкадемията по изкуства в Идилуайлд, Калифорния, след това в Консерваторията Харид, Флорида, и в „Ийстман скул ъф Мюзик“, Ню Йорк. В периода 2000 – 2003 г. е асистент на проф. Олег Криса, а от 2003-а преподава в Държавния университет в Сан Франциско, на чийто музикален департамент е директор от 2008-а до 2010 г. От 2004-а преподава цигулка в Университета по изкуства в Урумчи, Китай. Прoвeжда майсторски класове в Сидни, Meлбърн, Уeлингтьн, Флoрeнция, Kуaлa Лумпур, Mанилa, Хoнконг, Пекин, Гуанджоу и др. Българинът концертира по цял свят – САЩ, Китай, Австралия, Канада, Великобритания, Германия, Франция, Белгия, Холандия, Русия… Лауреат е на редица национални и международни конкурси. Има записи и многобройни предавания в CBS, NBC, CCTV, NPR, БНТ, БНР и др. През 2001 г. записва Шестте сонати за соло цигулка на Йожен Изаи, а през 2013/14 г. – Шестте солови сонати и партити от Йохан Себастан Бах. \n\t", "date": "2018.12.08", "title": "Български цигулар спечели конкурс на „Нешънъл джиографик“"}
{"url": "http://clubz.bg/76876-borisov_kym_stanishev_prodyljavajte_da_davate_povodi_za_gordost_na_bylgariq", "text": "Това пише министър-председателят Бойко Борисов в поздравително писмо до преизбраният вчера на поста лидер на ПЕС Сергей Станишев. ПЕС преизбра Станишев с 84 на сто Премиерът отбелязва, че неделима част от демократичния процес е опозицията в лицето на европейските социалисти. Партията на Борисов ГЕРБ е част от мнозинството в ЕП - Европейската народна партия (ЕНП). Той отбелязва и факта, че Станишев е избран на поста за трети път. След победата си на изборите за лидер на ПЕС вчера (за което бе единствен кандидат), Станишев отбеляза: Ето и пълният текст на поздравителното писмо на Борисов:    ", "date": "2018.12.08", "title": "Борисов към Станишев: Продължавайте да давате поводи за гордост на България"}
{"url": "http://clubz.bg/76840-daniel_penev_razkazva_istorii_za_vdyhnovqvashti_lichnosti", "text": "Новото попълнение в проекта за млади автори на Клуб Z е Даниел Пенев. Той е на 25 г. и е родом от Кюстендил. В момента е част от маркетинг отдела на образователния сайт Уча.се и асистент-редактор в издателство AMG Publishing. Даниел има бакалавърска степен по журналистика и политически науки и международни отношения от Американския университет в България (2016) и магистърска степен по международни отношения от Централноевропейския университет (2017). Член е на Асоциация на европейските журналисти – България (АЕЖ – България) и от 3 години пише на доброволни начала в TrueStory.bg – независима платформа, където той и няколко съмишленици се стремят да разказват вдъхновяващи истории за вдъхновяващи личности, инициативи и събития. Негови материали са публикувани в български и международни медии като BBC Знание, OFFNews, EurActiv.com, Balkan Insight, Transitions Online и The Millions. През последните години участва в обменни програми и обучения във Великобритания, Германия, Франция, Чехия, Полша, Сърбия, Исландия и Турция. Даниел проявява силен интерес към теми като образование, култура, медии, личностно развитие, социално предприемачество и ЕС и затова ще пише за тях в  . В свободното си време той обича да чете, да спортува и да пътува.", "date": "2018.12.08", "title": "Даниел Пенев разказва истории за вдъхновяващи личности"}
{"url": "http://clubz.bg/76866-na_mushkata_v_sasht_glasyt_na_putin", "text": "В края на август 2017 г. Коен изпрати писмо до Сената и Камарата на представителите, в което съобщи, че през януари 2016 г. е изпратил на Песков писмо по електронната поща, в което е отправил запитване относно  разрешение Тръмп да строи в Москва небостъргач. Става дума за така наречения “Московски проект”. Коен обаче не споменава и дума, че е получил отговор. Посочва само, че по конкретната тема повече не е поддържал каквито и да е контакти с прессекретаря на Путин, нито с други руски чиновници. Няколко дни по-късно, също през януари 2016 г., в интервю за Си Ен Ен Песков заявява, че никога не е чувал за какъвто и да е бизнес на Тръмп в Русия. Потвърждава обаче, че е получил въпросното електронно писмо, но то е останало без отговор. Компанията на Тръмп планирала да подари на Путин пентхаус за 50 млн. USD Оказва се, че Коен и Песков са лъгали, като прессекретарят на Путин за втори път.  След постигнатото от Коен споразумение с разследващите става известно, че той е изпратил до пресофиса на Песков две електронни съобщения с дати 14 и 16 януари 2016 г., в които е молил за оказване на помощ относно “Московския проект”. На 20 януари му отговаря заместничка на Песков, като посочва, че се опитва да се свърже с него по телефона. Малко по-късно тя и Коен водят 20-минутен телефонен разговор, като заместничката на Песков обещава помощ при придвижването на проекта, се посочва в публикацията. Но това не е било всичко. През следващите шест месеца Коен не само е обсъждал с Тръмп и неговото семейство “Московския проект”, но и нещо повече. Феликс Сатър, руско-американски бизнесмен, работещ по проекта съвместно с Коен, през май 2016 г. му съобщава, че Песков кани Коен като гост на Петербургския икономически форум през юни 2016 г. Очаквало се Песков да представи Коен на руския президент Путин или на премиера Дмитрий Медведев, твърди авторката на публикацията Еми Найт, пише Нюз.ру. Глупавото разследване на Мълър ми пречи на връзките с Русия, обяви Тръмп Миналия петък Песков потвърди, че е получил от Коен две електронни писма и че негови представители са позвънили на Коен и са му съобщили, че “президентската администрация  не строи сгради”. Ако обаче има желание за осъществяване на инвестиции в Русия, ще е радостно да се проведат срещи по време на Петербургския икономически форум. Защо преди Песков излъга относно контакти с Коен?  Възможна ли е връзка с това, че името на Песков се упоменава в разработка на Ситл като човек, отговорен за компрометиращите информации относно Хилъри Клинтън, събирани от руското разузнаване? В разработката, известна като “Досието на Ситл”, се съобщава също, че през август 2016 г. Песков е бил смъртно уплашен, че може да загуби работата си, след като руската хакерска атака срещу Демократическата партия на САЩ добива известност. В действителност е уволнен съперникът на Песков Сергей Иванов, шеф на администрацията на Кремъл. В досието се цитира източник от Кремъл, който през октомври 2016 г. съобщава: Британският журналист Ангус Роксбърг, който от 2006 до 2009 г. е консултант на Кремъл по връзки с обществеността и тясно е сътрудничил на Песков, не изключва, че в досието Песков се споменава, но пък и го намира за доста съмнително, пише Еми Найт. Ако се вярва на публикация в реномираното сп. “Ню Таймс”, вероятно е Песков да е работил в разузнаването до момента, когато през 2000 г. е назначен в пресслужбата на Кремъл. Според публикацията, цитирана от“Дейли Бийст”, най-вероятно от 1994 до 1996 г. е следвал в Академията по външно разузнаване. Освен това по данни на  “Ню Таймс” предшественикът на Песков като шеф на президентската пресслужба Андрей Громов е изиграл ключова роля при назначаването на Песков в Кремъл. И Громов е бивш агент от КГБ. Самият Песков заявява за “Ню Таймс”, че КГБ никога не го е вербувал. С минало в КГБ обаче може да се обясни защо така бързо Песков се издигна в кремълската йерархия, се посочва в публикацията. А и се ползва с изключителното доверие на Путин. Глупавото разследване на Мълър ми пречи на връзките с Русия, обяви Тръмп", "date": "2018.12.08", "title": "На мушката в САЩ - гласът на Путин"}
{"url": "http://clubz.bg/76847-asanj_ne_iska_da_si_trygne_ot_posolstvoto_na_ekvador", "text": "Съоснователят на WikiLeaks Джулиан Асанж отказа да приеме условията за оттеглянето си от посолството на Еквадор във Великобритания, договорено от властите на двете страни, съобщи The Daily Telegraph, като се позова на адвоката му Бари Полак. В САЩ е повдигнато  обвинение срещу  Джулиан Асанж Пръв президентът на латиноамериканската държава Ленин Морено съобщи, че Обединеното кралство и Еквадор са се споразумели за условията, при които австралиецът може да напусне посолството в Лондон, където се намира от шест години. Еквадорският президент, който не крие факта, че би искал да отърве посолството възможно най-скоро от създателя на WikiLeaks, който става все по-неуправляем, обяви на 6 декември, че властите на двете държави са постигнали договореност, че Асанж може да напусне посолството \"почти свободен\". Какво има предвид под фразата \"почти свободен\", Ленин Морено не уточнява. Адвокатът на Джулиан Асанж също не дава пояснения по израза. От думите му обаче става ясно, че Лондон и Кито не са предоставили на Асанж гаранция, че няма да бъде екстрадиран в Съединените щати. Еквадор няма да прави Асанж свой дипломат Обама помилва Брадли/Челси Манинг Еквадор няма да прави Асанж свой дипломат Обама помилва Брадли/Челси Манинг", "date": "2018.12.08", "title": "Асанж не иска да си тръгне от посолството на Еквадор"}
{"url": "http://clubz.bg/76865-egoisti_ot_vsichki_strani", "text": "Един бунтовен призрак отново броди из Европа. Прилича на призрака на комунизма, но всъщност е съвсем различен. Франция се тресе от масови вълнения, които започнаха заради предложения от президента Макрон данък върху горивото, но после бързо ескалираха в бунт срещу системата като цяло. Последователите на Маркс сигурно доволно потриват ръце – “вътрешните противоречия” на капитализма като че ли са на път най-сетне да го съборят. И то не къде да е, а в една от емблематичните западни демокрации. Но плътта на днешния призрак не е комунистическа, напротив – тя в някакъв смисъл е дори антикомунистическа. Жълтите жилетки не искат да се увеличат данъците, да има повече държавно преразпределение и повече солидарност. Точно обратното. Те са пресметливи индивидуалисти. Да дължат по-малко на другите – това е промяната на света, която те искат. Казано другояче: на егоистичен бунт се е вдигнал средният избирател, изгубил вярата си, че от политиката нещо ще спечели. Това не е нито програма на левицата в нейното социалдемократическо превъплъщение, нито пък някакъв нов комунистически манифест. Съвременният бунтовен призрак е индивидуалистичен, егоистичен homo economicus -икономически пресмятащ и действащ човек. Той е ходещ калкулатор, който се вбесява най-много, когато му растат сметките: било то за ток, парно, бензин, данъци или нещо друго. У нас призракът на разярения homo economicus мина за първи път през февруари 2013 г. Нещата започнаха от сметките за ток, но бързо ескалираха до революционни искания за смяна на системата. (Разбира се, в нашия случай те бяха използвани и от определени интереси, които успяха  пътьом да сменят правителството с още по-удобно за тях и дори да си назначат собствен шеф на ДАНС. Но това е друга тема.) Тази есен февруарският призрак от 2013 г. пак обходи страната. На средния данъкоплатец му беше кипнало от цените на бензина и горивото. На тези протести излязоха сравнително малко хора, но дифузното общо одобрение за действията им беше далеч по-масово. От протестите и протестните мобилизации има полза, когато те изпращат сигнал на управляващите за смяна на политиката. Призракът на homo economicus обаче сякаш иска не толкова смяна на политиката, колкото да бъде оставен на мира. Да не му искат от парите или от времето, а най-добре и да му дадат нещо отгоре. От неговата индивидуална гледна точка това, разбира се, е рационално. Но когато искаш да изградиш публична политика, средният избирател/данъкоплатец трябва да се съгласи да даде нещо в краткосрочен план, за да получи повече в дългосрочен. Да вземем добрата идея за леко увеличен данък върху старите автомобили. В България тя беше смачкана. Да, в краткосрочен план тя щеше да увеличи сметката на данъкоплатеца, но в средносрочен пък ще реши общ проблем: задръстването на страната със стари автомобили. Албания има същия проблем и предприема директно забрана за внос на много стари коли: дано да се поучим от по-разумните. Разбира се, няма как да заобиколим един закономерен въпрос: Защо точно аз трябва да плащам, пък било то и в краткосрочен план? Нека някой друг да извади парите! Ето откъде извира съвременният популизъм. Гърците питат защо те да плащат публичните си задължения - защо да не ги платят германците, които бълха ги ухапала. Германците пък питат (засега само шепнешком) защо те, а не гърците, чиято държава ги е натрупала. Британците не искат да плащат сметката за имиграцията, а само да извличат ползите от нея. И тъй нататък. Призракът на homo economicus не предвещава нито комунизъм, нито възраждане на социалдемокрацията. Той надвисва над Европа с две заплахи. Първата става видима на национално равнище: правителствата не могат да предложат никаква смислена средносрочна реформа, защото веднага се появява някой, който я блокира с аргумента, че не иска да плаща сметката. Homo economicus не иска да плаща сега, за да получи нещо утре, защото не вярва в политиците – утре на власт ще бъде друг и няма гаранция, че обещаното ще бъде получено. Ето как липсата на доверие в партии и политици започва да подрива управленския капацитет на държавите. А Homo economicus си търси инструменти, с които да блокира смяната на политика: протестите и гражданските съвети са форма на вето, което той налага върху политическите решения. Втората опасност надвисва над ЕС. Европейската интеграция е форма на наднационална солидарност. Ако всеки гледа от кесията му да не излезе едно евро в повече, тази солидарност става невъзможна. Казусът с българските превозвачи е показателен. Да, България има право да отстоява интереса си, защото той е принципен – свободата на движение и икономическа дейност е сърцевината на ЕС. А мерките от “пакета Макрон” имат за цел да успокоят френския homo economicus, че източноевропейците няма да отнемат “неговия” бизнес. Като реакция на този сблъсък на интереси неколцина български евродепутати изведнъж се превъзбудиха от новопоявилия се шанс да се самоизтъкнат като патриоти. И сега плашат с вето по всеки въпрос... Ако правителствата в Европа тръгнат по тази плоскост, можем да броим ЕС за обречен. Защото Европа зависи от способността си за договаряне, за компенсация, от справедливото разпределение на ползи и разходи. Ако всеки тръгне с тефтера и си търси изгодата във всеки конкретен момент, тогава първо ще настъпи парализа, а после и разпад. За да предотвратим тази опасност, призрачният homo economicus трябва да бъде образован. Да бъде убеден, че винаги си струва временен разход, за да се гарантира по-голяма бъдеща печалба. Да му бъде припомнено, че солидарността и взаимодействието с другите е икономически полезно: недвусмислено го доказва историята на следвоенна Европа. Партии, медии, неправителствени организации, университети и училища са образователните структури, с които разполагаме. От тях зависи и бъдещето на Европа.", "date": "2018.12.08", "title": "Егоисти от всички страни"}
{"url": "http://clubz.bg/76867-trymp_tilyrsyn_e_typ_kato_pyn_i_myrzeliv", "text": "Президентът на САЩ Доналд Тръмп отговори на критиките на бившия си държавен секретар Рекс Тилърсън, като го нарече   ден след като той разказа как предупреждавал президента да не предприема неща, които биха нарушили закон или договор на САЩ, предаде Ройтерс.  Тръм уволни (с туит) Тилърсън през март след серия публични разногласия за политиката спрямо Северна Корея, Русия и Иран. Освен политическите спорове, отношенията между двамата бяха обтегнати от медийни твърдения, че Тилърсън в частен разговор нарекъл Тръмп \"идиот\". Тръмп уволни държавния секретар Рекс Тилърсън Разказвайки за преживяванията си в Държавния департамент, Тилърсън описа президента като  Според Тилърсън отношенията им се развалили, защото казвал на президента, че той не може да върши някои неща, защото са незаконни или биха нарушили договори.  Тилърсън говори на събитие в Хюстън, Тексас - първата му публична поява от почти девет месеца. Думите му бяха цитирани от Си Би Ес и \"Хюстън кроникъл\". Тилърсън не бил наричал Тръмп \"малоумник\", остава му верен Тръмп отвърна на удара отново с туит, пише БТА. Тилърсън не бил наричал Тръмп \"малоумник\", остава му верен", "date": "2018.12.08", "title": "Тръмп: Тилърсън е тъп като пън и мързелив"}
