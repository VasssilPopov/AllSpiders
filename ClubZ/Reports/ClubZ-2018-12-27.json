{"url": "http://clubz.bg/77649-nepoznata_dosega_kartina_na_majstora_se_poqvi_v_kyustendil", "text": "Мистерия на почти век беше разбулена. Непозната досега картина на Владимир Димитров-Майстора, смятана дори за градска легенда, изненадващо се появи в Художествената галерия в Кюстендил. Експертите определят появата на творбата като емблематично събитие, съобщи Нова телевизия. Това е т. нар. \"Втора Дафина\". От десетилетия за съществуването й се говори почти като за легенда. В продължение на 80 години се смята, че има само един портрет на Дафина, която е наречена българската Мадона. Образът й обикаля света, а светът за нея е кюстендилското село Шишковци. Там става муза на Владимир Димитров-Майстора за една от най-известните му картини. И допълва, че сред художниците има легенда, че Майстора рисува на нейните опечалени родители един портрет, който им го подарява. Картината е останала скрита почти век. Донесена е от хора, пожелали анонимност. Те са я откупили и дарили на галерията в Кюстендил. Картината засега остава в Художествената галерия. Тя е преотстъпена от собствениците си за срок от 5 години. След появата й хора от Кюстендил решават да съберат средства във фонд, за да откупят Дафина за галерията и тя да остане завинаги в родния си край.", "date": "2018.12.27", "title": "Непозната досега картина на Майстора се появи в Кюстендил"}
{"url": "http://clubz.bg/77647-drogiran_shofor_na_avtobus_prevozval_deca", "text": " който превозва деца, тръгнали на екскурзия към Банско. Децата не са бедствали, продължили са пътя си с друг водач, съобщиха за Дарик радио от МВР- Кюстендил. Проверката е направена днес по обед на главен път Е- 79, при разклона за Кочериново. Установено е, че 36-годишният шофьор управлява автобус  Образувано е бързо полицейско производство в районното управление в Рила, каза за Дарик говорителят на ОД МВР- Кюстендил Катя Табачка. Децата и шофьорът са от Софийска област.", "date": "2018.12.27", "title": "Дрогиран шофьор на автобус превозвал деца"}
{"url": "http://clubz.bg/77636-i_neka_byde_muzika_koj_kyde_koga_prez_2019_g_video", "text": "Много и качествена музика на живо. И много, ама много рок. Това се кани да поднесе новата 2019-а година на меломаните у нас. А още дори не е започнала. Още на  Концертът е част от турнето им по случай 50-ата им годишнина. Бандата със сигурност няма нужда от специално представяне. Само ще припомним - на сцена от 1969 година, над 45 000 000 продадени албума по света, концерти в над 60 държави, първата западна рок-група, която свири в затворения дотогава СССР - през 1987 на Олимпийски стадион в Москва... А в България са като у дома си отдавна. Заради това парче и традицията да се празнува първия изгрев през юни:      Музикалното пътешествие за по-лирично настроените фенове продължава на  . Той ще излезе на сцената в зала 1 на НДК, въоръжен с песните от новия си албум Jubilee Road, който излезе в края на октомври. София е една от спирките в турнето за промотиране на тавата. 28-годишният музикант Уест Есекс вече спечели наградата BRIT в категорията \"изборът на критиката\" през 2013 г. след появята на първия му албум. Бе номиниран и за наградите на MTV за дебют през същата година. Сингъли и от трите му студийни албума до момента се радват на признание в европейските музикални класации, а първият вече е със платинен статут по продажби.  Ето и пилотния сингъл от Jubilee Road, който донякъде издава влиянието на сър Елтън Джон върху музиката на младия Одел:     Саундът рязко се втърдява през март.  . Но е и първи в България - през 2015 г. американската банда, начело със Съли Ерна, заби в Бургас като хедлайнер на \"Summer Chaos Festival\". Самият Съли вече посети столицата ни, но със самостоятелния си проект. Концертът на 30 март всъщност трябваше да се състои през ноември 2018 г., но цялото европейско турне на бандата бе отложено заради изненадващата кончина на сина на китариста на бандата Тони Ромбола.  Концерт обаче ще има, а билетите, купени за отмененото шоу важат за новата дата. Акцентът в турнето е седмият албум на бостънци - \"When Legends Rise\", който излезе през 2018 г. Но със сигурност ще чуем и много от изключително добрия алтернативен хеви метъл на бандата от предишните 6 тави. Неслучайно с достатъчно много номинации Grammy. Ето нещо ново и ... нещо старо, защото този хеви метъл си заслужава:         Само месец по-късно -  Мястото отново е зала \"Арена Армеец\" Единадесетият му албум \"Raise Vibration\" излезе през 2018 г., а турнето вече е в ход и за щастие България е една от спирките му. Кравиц е на сцена вече 25 години. Нюйоркчанинът по рождение е рекордьор по най-много спечелени награди Grammy в категория „Най-добро мъжко рок изпълнение“ и до момента. Всъщност ще е трудно да изброим статуетките и номинациите... На 4 май в София музикантът със сигурност ще разтопи за кой ли път не е едно дамско сърце с изпълнение на \"I belong to you\" или \"Again\", ще накара феновете си да летят с \"Fly away\" и го последват с \"Are you gonna go my way\".         Приключенията за меломаните продължават  Германските метъл пионери този път ще зарадват вярната си родна публика с нещо различно - концертът ще е заедно със Симфоничния оркестър на Пловдив. Метъл със симфоничен аранжимент и обратното - в това число интерпретация на \"Лебедово езеро\" и 40-ата симфония на Моцарт с барабани и китара, както и \"Balls To The Wall\" с цигулки... Звучи обещаващо. Да си припомним последното без оркестър:      Следва още едно голямо завръщане през май -  Концертът е част от турнето Genesis Revisited 2019 с албума Selling England By The Pound и 40-тата годишнина от самостоятелния албум на Хакет Spectral Mornings. Новият солов албум на музиканта предстои да бъде обявен и ще бъде на пазара в началото на 2019 година. Точно навреме, за да може феновете да го чуят преди да се насладят на живо на електрическата китара на Хакет.  Ето едно живо изпълнение от турнето, което отдавна е в ход:     Само ден по-късно музикална София отново ще се къпе в звезден блясък.  За трета поредна година. През 2017 и 2018 година Стинг направи три изключителни концерта в България и рекордно бързо разпродаде \"Арена Армеец\" и два пъти Античния театър в Пловдив. Настоящото европейско турне на Гордън Матю Томас Съмнър - да, това е името на Стинг, носи заглавието \"Моите песни\". Тоест - публиката може да очаква всичко най-добро от кариерата на музиканта, която продължава вече четири десетилетия.  Ето малко безсмъртие от Стинг за подгряване:       Следващото наистина заслужаващо си вниманието събитие е на  Американците от Ню Джърси, които в началото на 90-те години бяха по върховете на хранителната верига в хард рока и глем метъла, идват за първи път в България. Е, без вокалиста Себастиан Бах, който отдавна не е част от бандата. Но основателят на групата през далечната 1986 г. и басист Рейчъл Болан се справя чудесно с тази част. А през 2016 г. към Skid Row за турнетата се присъедини харизматичният Зи Пи Търт от Dragon Force. С него групата записва третия диск от трилогията на Skid Row United World Rebellion: Chapter Three, който ще бъде на пазара през новата 2019 година. В София идват още Дейв Сабо и Скоти Хил. Ето нещо вечно:   Музикалният юни продължава в Пловдив с нещо различно от здрави китари и барабани -   Концертът е част от програмата на Пловдив като Европейска столица на културата през 2019 г. Британецът е един от най-продуктивните артисти на сцена, експериментира в различни стилове и това, че вече е на 78 години не пречи да продържава с турнетата. Ако сте фенове - добре е да побързате с билетите, защото ще са едва 3 000.      И... следва нова порция жица. Именно с това ще завърши концертният юни.  Тридневният фестивал  Съвременен хеви метъл, хард рок класика, щипка алтернативен рок и пост гръндж предлага музикалното меню този път.  Приключението започва с хедлайнера   в първата вечер на фестивала - 28 юни. Хард рок и метър квартетът от САЩ е за първи път в България. От създаването на бандата през 1996 г. досега са продадени над 16 милиона албума. И обещанието е, че за българските фенове ще има и нови парчета, и класика от дискографията.  И Disturbed догодина в Пловдив на Hills of Rock А това изпълнение на Sound Of Silence си заслужава да се чуе и на живо:   Както и тази eксплозия на звуци и глас: . Бандата, създадена от Дейвид Ковърдейл анонсира световното си турне “FLESH & BLOOD 2019”, което ще включва песни от предстоящия им едноименен 13-ти студиен албум, както и най-големите хитове от над 40-годишна зашеметяваща кариера. Разбира се, Whitesnake и Ковърдейл нямат никаква нужда от представяне. Това не е и първият им концерт в България, а третия. Първи е за Пловдив. И обещава да бъде все така вълнуващо.       И както казахме - алтърнътив, индъстриъл, пост гръндж или просто ...   Бандата от Медисън, Уисконсин, формирана през 1993 година,има над 17 милиона продадени копия от албумите си. Последният им албум е от 2016 г., но през 2018 г. започна турнето \"20 yesrs Paranoid\". По този повод да си припомним хита, на който е кръстено:      И не, концертите в първата част на годината не се изчерпват с това.  . Мястото е зала 1 на НДК. София е част от световното турне 'Distance Over Time' по повод дългоочаквания четиринайсети студиен албум на групата. Той излиза на 22 февруари.  А концертът ще е дъъълъг - ще прозвучи на живо целия легендарен албум ‘Metropolis Pt. 2: Scenes From A Memory’ по повод 20-ата годишнина от неговото излизане.     И това далеч не е изчерпателният списък на музикалните събития в първата половина на 2019-а. Ще има и още. А скоро очаквайте и ревю какво интересно предстои в Европа догодина.", "date": "2018.12.27", "title": "И нека бъде музика! Кой, къде, кога през 2019 г. (ВИДЕО)"}
{"url": "http://clubz.bg/77481-bylgarskata_rabota", "text": "Десетте години в Белгия изтичат и тя е загрижена, че съм променил навиците си. Свикнал съм на цивилизованост, спазване на правила, равни пътища, чисто, светло и пр. екстри. Т.е. разглезил съм се. Указанията на жена ми са като военен инструктаж. Все едно че не се връщаме у дома, а отиваме в тила на врага. Балканска тревожност изпълва стаята. Аз трябва: да не се впечатлявам от простащината. И от дебелащината. Да не им отговарям. Защото те са мнозинство, а аз – малцинство. („Те” са другите, т.е. лошите.) Да не си търся правото. Дори да го имам. Да внимавам – особено на пътя. Защото „всички карат като луди”. Да свикна, че нямам предимство. Дори да пише, че имам. Не само на пътя. Да не си мисля, че съм нещо повече от другите. Да си мълча. И да си трая. Каква е разликата между двете ли? Да мълчиш е просто да не говориш. А да си траеш е да мълчиш, когато не се трае. И още: в градския транспорт раницата ми никога да не бъде на гърба, а винаги отпред. Защото това е България. И тук се краде. Не споделям напълно тази песимистична теория за моето отечество. Следвам призива на Негово Величество да „гледаме положително”. Защото съм убеден, че няма друг начин да излезем от хроничната ни отрицателна фаза. Но слушам. Защото жените са винаги по-грижливи, по-предвидливи и по-разумни от нас, мъжете. И защото и добре да живееш, все един ден започваш да слушаш. Жена си и изобщо. Жена ми идва няколко пъти в София да подготви пристигането ни. Междувременно, докато е там, заливат чисто новата ни кола с киселина. Това е първата в живота ни кола първа ръка. Можем да си я позволим в края на трудовия ни път. Жена ми е имала неблагоразумието една нощ да не я прибере в гаража, а да я остави да нощува пред блока. И днес естествено случката с колата е в центъра на инструктажа на тема „това е България, това не ти е...”. Няма какво да му отговоря, освен че е прав. И че гледа положително на отрицателното. Както Негово Величество ни съветваше. Това е степен на съвършенство, до която за 60 години не дораснах. Но продължавам да опитвам. Старая се да правя като моя приятел. Приемам завръщането не като изпитание, а като приключение. Все едно че не преминавам от първата към втората европейска скорост, все едно че не се връщам у дома, а че заминавам някъде за Африка или Латинска Америка. По-добре да ми е интересно, отколкото неприятно. Пресилвам, разбира се. Макар статистически България да е след доста африкански страни по някои показатели. Например по свобода на медиите. Тук времето е по-лошо, данъците са по-високи, имигрантите са по-многобройни и терористичните нападения са повече, отколкото в България. Западна Европа вероятно продължава да е най-доброто място за живеене в света, но не е тази, каквато я помним от годините преди кризата. Тя самата не е доволна от себе си. До такава степен, че част от нея се опитва да избяга – „Брекзит“. България, колкото и депресивно да сме свикнали да мислим за нея, има своите предимства. Те започват с високите сини планини и небето като от коприна и завършват с плоския данък от 10 на сто. Човек оценява тези неща, когато ги загуби. Проблемът на страната ни не е, че няма предимства, а че сравнително малко от тях са направени от хора, а още по-малко от българи. Така например трябва да си признаем, че финансовата стабилност ни я направи Международният валутен фонд през 1997 година. Нашата заслуга е, че чинно я спазваме. Видно изключение от тази тенденция са хората. Те са направени от българи в огромното мнозинство от случаите и са предимство, което продължаваме да пилеем безгрижно. Някой написа, че днешна България не е държава, а местопрестъпление. Ако трябва да съм песимист, бих я определил по-скоро като непрекъснат скандал. Той не свършва, само сменя имената си. От миналата пролет насам скандалът се казваше: Десислава Иванчева, бягството от Софийския централен затвор, чумата по козите, чумата по свинете, Ветко Арабаджиев и Маринела, Митьо Очите, Бенчо Бенчев, Миньо Стайков, катастрофата край Своге, ремонта на София, аферата с онколекарствата, убийството на Виктория Маринова, протестиращите майки, Босия, който беше и гладен (временно), Гаджева и лошия суданец, телевизия „Алфа”, която спря и пак тръгна, Истанбулската конвенция, подкрепата за Орбан. Моля за извинение, ако съм объркал реда или ако съм пропуснал някого. Да, Валери Симеонов. Той е непрекъснато в някакъв скандал. Името му е постоянно, сменят се само сюжетите – дискотеките, строителството по плажовете, Ска Келер, Ангелкова, кресливите жени с уж болните деца, Сидеров. Накратко, медиите, чието гориво са скандалите, се грижат българинът да живее в непрекъсната истерия. Това правят и социалните мрежи, където медийното влияние се възпроизвежда и пак захранва медиите. Затворен цикъл. Ето как: И ето още как: Ще премълча името на автора, защото е човек с важни положителни страни. Ще кажа само, че е завършил Националната гимназия за древни езици и култури и Софийския университет. И него го е погълнал скандалът. Моят личен скандал е, че улицата, по която 30 години наред отивам на работа, още няма тротоар. Съвременници на първия асфалт по моята улица си спомнят как бил положен за една нощ, за да мине по него Тодор Живков към новооткритата сграда на АОНСУ (Академия за обществени науки и социално управление) – сега бежански център, Нов български университет, кармелитски манастир, старчески хоспис и други функции. От Тодор-Живково време не се е намерила власт, която да построи тротоар на тази историческа улица. Събориха комунизма, построиха демокрация и пазарна икономика дори. Построиха къщи за чудо и приказ на някогашните поляни. Но тротоар не можаха да построят. Сигурно затова демокрацията ни прилича на нашата улица „Народно хоро”. Тя е селска, като в някогашното село Овча купел от времето, когато София е свършвала към шест километра на югоизток, при Руски паметник. Гражданско общество не се появява преди градския бит. Демокрация трудно хваща корени там, където липсват навици, като например да си миеш зъбите или да ходиш по тротоар. Не ми казвайте, че слизам на битово ниво. Защото това е нивото, на което всички прекарваме най-много време от живота си, независимо какво твърдим. Освен това скандалът ми не е, че нямам убежище от профучаващите коли. Не е и в калните пръски по дрехите ми. Не е и в тревогата два пъти по 15 минути на ден, че в тъмното някой шофьор може да ме сгази, защото вървя по платното за колите. Скандалът ми е, че вече 30 години, откакто живея тук, общината не ме забелязва. Община идва от общ. Тя обаче се сеща, че има нещо общо с мене, само когато дойде време да си плащам данъка за сгради и таксата за смет. И се държи така, независимо кой я държи. В него има някаква странна приемственост на мизерията. Тя е постоянна на фона на всички останали промени. Тя е темата, те са сюжетите. Тя е константата, те са променливите. И те кара да си мислиш поне два пъти по 15 минути на ден, че животът ти си отива ей така сред нея. И да мъдруваш, че емигриращите българи не бягат толкова от нещо, а към нещо. Не бягат нито от високите сини планини и небето като от коприна, нито от плоския данък, нито толкова от местата на мизерията, а към местата, където животът им има видим смисъл. Защото мизерия има и там, където отиват, и повечето неизбежно започват от нея. Но имат и перспектива. Могат да правят планове. И да ги осъществят. Знаят, че ако правиш „А”, получаваш „Б”. Докато тук правят „АААААААААААААА” и Бог знае какво ще получат. А е човешко да се стремиш към Бога. Т.е. да искаш да знаеш. Поне какво те чака. По тази причина разглезените британци хукнаха да бягат от Европейския съюз. За да си „върнат контрола” върху своя живот, казват те. Скочиха без спасителен пояс от едната лодка, в която сме уж всички, защото не са българи, които никога не са се радвали на собствен контрол върху живота си. И стига им (на българите) тая награда контролът да е вече (поне отчасти) в европейски ръце. А не в Божиите, които според някои коментатори били български. Моят скандал е, че непрекъснато ме третират като малоумен. Вече дори не си дават труда да ме излъжат убедително, да ме уверят, че те са по-добрите. Внушават ми, че нямат алтернатива. Е, като няма алтернатива, как имаме демокрация? Моят скандал е, че нямам избор, освен да съм десен. Когато и произходът, и общественото ми положение предполагат да бъда ляв. Само че българският социализъм става все по-национален, да не кажа все по-националистически, да ме прощават другарите. С такива големи крачки се отдалечава от европейския, че няма начин хем да си умен и честен, хем да си български социалист. Ако си честен и български социалист, не си умен. Ако си умен и си български социалист, не си честен. Не вярвам Корнелия Нинова да не е умна. Все пак и тя е завършила Националната гимназия за древни езици и култури и Софийския университет. Била е съдия и юрисконсулт, шеф на външнотърговско дружество, приватизирала го е, после е била заместник-министър на икономиката, била е депутатка и е стигнала до лидер на опозицията. Значи остава да не е честна. С десен цинизъм води партията си все по-наляво. Защо? За да издърпа килимчето на Борисов. Затова няма как да гласувам за нея и за партията ѝ. Остава да съм десен, макар да нямам нито капитали, нито наемни работници, нито интерес от малка държава. Но от голяма държава в ръцете на хора като Нинова имам панически страх. Преживявал съм я. Няколко пъти. Помня комунизма. Помня софийското жителство. По-точно борбата за него. Помня чакането за панелно жилище и за „Жигули”, „Москвич” и „Вартбург”. Помня режима на тока. Помня опашките и купоните. Помня хиперинфлацията. Помня КТБ. Не помня някой да ми е казал дори веднъж „извинявай”. И не искам пак да преживявам същото. Не съм сигурен какво му е християнското на Бойко Борисов, освен че „три папи” са го галили по главата. Не съм сигурен и какво му е демократическото, като го гледам как отнема обществени поръчки, за които има подписани договори. Но поне съм сигурен, че това, което правителствата му са направили, се вижда и се пипа и го има черно на бяло. И докато скандалите се сменят, основните икономически показатели остават и хората гласуват преди всичко с джоба си. Може би соломоновското решение е да застана някъде по средата, т.е. да бъда либерал. Но като си помисля, че главният либерал на републиката е Мустафа Карадайъ, че почетният й либерал е Ахмед Доган, а дясната им ръка е Делян Пеевски, ми се отщява, ве. И като гледам до какво одесняване доведоха либералите Европа, ми се изпарява всичкият либерализъм и ми иде да взема едно дърво и да се запътя към консервативното дясно. Там обаче ме чака в засада Николай Бареков – онзи с безупречния английски, който няма за цел да спечели изборите, а да ги развали. До него ме чакат „обединените” патриоти, всеки от които е снел доверието си от другите. „Патриотите” са последно убежище. За тях да обичаш родината е повод да мразиш всички. Пред тази компания дори либералите започват да ми харесват. И предпочитам да напиша на родината писмо, че след жена ми обичам най-много нея. Моят скандал е банализираното зло. Мутрата отдавна не е просто престъпник. А и да е, това не е важно. Обноските му не са недопустими. Те са ролеви модел. Американците имат блус, който е добър човек в лошо настроение. Ние имаме чалга, която е лош човек в добро настроение. Дотолкова сме свикнали със злото, че то е престанало не само да ни възмущава. То не ни прави впечатление. То е шарка от тапета в нашия дом. Скандалите се сипят един след друг. Последствия няма. Евродокладите се сипят един след друг. И нуждата от външно наблюдение все остава. Преждевременно умъртвената душа се изписва върху лицето. Установявам го и статистически, гледайки лицата на пътниците в метрото. На доста повече от половината устните очертават дъга с извити надолу краища – като в печалната гримаса на емотиконите. Те постоянно гледат недоволно или тъжно и тази гримаса им е изкривила лицата. Това е типична българска гримаса. Тя като че ли най-много ни сближава с Третия свят. Апатията пред безобразието и несправедливостта. Фатализмът, с който мнозинството приема, че те са непроменими. Но това не е философско примирение, което носи мир в душата. Това е примирение от безпомощност, което не спира страданието. Това не е мълчание. Това е траене. ----", "date": "2018.12.27", "title": "Българската работа"}
{"url": "http://clubz.bg/77633-poevtinqvaneto_na_petrola_udari_ruskata_rubla", "text": "Цената на петрола от сорта брент на Лондонската борса падна под 50 долара за барел. Това става за първи път от юли 2017 г., съобщи Би Би Си. Тенденцията за поевтиняване на петрола удари и руската валута. Едно евро се разменяше за 79 рубли, а един долар - за 69 рубли. Преди два дни цената на суровия петрол се понижи с повече от 6%, като слезе под 51 долара за барел, а лекият суров петрол поевтиня със 7.4% - до 42.46 долара за барел. \n\tВчера сряда цената на брент достигна 49,93 долара за барел, а след това се покачи до 50.21 долара за барел.  ", "date": "2018.12.27", "title": "Поевтиняването на петрола \"удари\" руската рубла"}
{"url": "http://clubz.bg/77634-daniel_smilov_osnovnite_politiki_v_dyrjavata_se_opredelqt_ot_gerb_v_edna_skrita_koaliciq_s_dps", "text": "Все по-видима става скритата коалиция между ГЕРБ и ДПС, кабинетът на Бойко Борисов не е стабилен, общественото напрежение непрекъснато расте, а след \"коледното обръщение\" на Ахмед Доган неговото движение сваля \"пълната бойна готовност\". Това са някои от тезите, които развиха пред бТВ политологът Даниел Смилов и социологът Кольо Колев. Според Даниел Смилов партията на Бойко Борисов управлява в скрита коалиция с движението на Доган. И ако преди Реформаторският блок прикриваше този съюз, сега тази роля е на патриотите. По думите на кольо Колев ДПС са партньор на всяка власт, но според него влизали и в роля на опозиция. Коледните тезиси В коментар за новгодишното слово на почетния председател на ДПС, политологът Смилов заяви, че идеята на Ахмед Доган за програмен кабинет е натиск върху коалицията. Според Кольо Колев оставките на тримата министри - на вътрешните работи, на регионалното развитие и на транспорта, след катастрофата край Своге са били опит за смяна на караула и отпускане на напрежението. Но не са постигнали ефект. По думите му управляващата коалиция не е стабилна, тлее обществено напрежение, което е породено от ниският стандарт на живот и постоянно увеличаващите се данъци и такси.", "date": "2018.12.27", "title": "Даниел Смилов: Основните политики в държавата се определят от ГЕРБ в една скрита коалиция с ДПС"}
{"url": "http://clubz.bg/77635-novite_pravila_za_zashtita_na_lichnite_danni_sa_doveli_do_bum_na_jalbite", "text": "Задълженията по защитата на личните данни се изпълняват формално, а през 2018 г. жалбите до ресорната комисия са се увеличили до близо 4000. Това съобщи пред БНТ председателят на Комисията за защита на личните данни Венцислав Караджов. През последната година сигналите до институцията са със 300 повече спрямо 2017 г., каза той. Най-честите нарушения са там, където се предоставят услуги на крайния потребител - телекомуникационни, комунални, и при работа с държавната администрация. По думите му повечето администратори изпълняват изискванията на хартия, но трябва да се оцени и дали мерките са адекватни, за да има ефективна защита. Той отличи като едно от важните събития за 2018 година въвеждането през май месец на регламента за защита на личните данни. Събитие, което до голяма степен не беше разбрано, провокира тонове ненужна имейл кореспонденция и прави, които, като че ли на моменти, бяха малко над необходимото, добави Караджов. Според него има усилие за въвеждане на новите правила и за по-голяма сигурност при обработване на личните данни. По негово мнение тези усиля трябва да водят до ефективна защита при преценка на потенциалните рискове при обработването на лични данни на физическите лица и в зависимост от това какви лични данни се обработват и в какви обеми. Това не се прави, формално се изпълняват задълженията за назначаване на служител по защита на данните, за въвеждане на вътрешни правила и политики, за купуване на съществуващи формуляри, разработени от юристи, каза той.", "date": "2018.12.27", "title": "Новите правила за защита на личните данни са довели до бум на жалбите"}
{"url": "http://clubz.bg/77648-silvano_prandi_se_zavryshta_nachelo_na_volejbolistite", "text": "Силвано Пранди е новият старши треньор на мъжкия национален отбор по волейбол, обяви официално федерацията. Той наследява на поста Пламен Константинов, договорът на когото изтече след Световното в Италия и България през септември и не беше подновен. Днес Пранди подписа договор до януари 2020 година, когато ще е преминала европейската олимпийска квалификация. При класиране за игрите в Токио контрактът автоматично ще бъде продължен. В следващите седмици ще бъде уточнен щабът, с който ще работи Пранди при завръщането си. Пламен Константинов вече не е национален треньор 71-годишният наставник на френския „Шомон” пое националния през 2009 г. и още същата година го изведе до бронзовите медали на Европейското.  Първото официално състезание за него начело на тима ще бъде Лигата на нациите по волейбор. България ще бъде домакин на два турнира - във Варна и Пловдив, и гостува на Аржентина, Бразилия и Китай.", "date": "2018.12.27", "title": "Силвано Пранди се завръща начело на волейболистите"}
{"url": "http://clubz.bg/77642-indeks_na_nadejdata_kyde_sa_naj_golemite_optimisti_i_naj_golemite_pesimisti_za_2019_a_tablici", "text": "Индийците са най-оптимистично настроените хора за 2019-а. И по отношение на общите си очаквания от следващата година, и за това дали тя ще е по-скоро мирна или ще донесе проблеми. Това сочат данните от годишния индекс на надеждата на \"Галъп интернешънъл\". Сравнителното изследване е проведено в 50 държави по света.* Най-мрачни като цяло са очакванията за следващата година на йорданците, а на въпрос дали ще е мирна най-песимистично настроени са французите. Очакванията за по-добро непосредствено бъдеще се увеличават за мнозинството от интервюираните в Африка (обикновено оптимистичен регион, въпреки условията на живот), в Индия, в европейските страни извън ЕС, в САЩ и в Латинска Америка. От друга страна, виждаме песимизъм за предстоящата година в Близкия изток, в Русия и до голяма степен в Западна Европа. Традиционно, оптимизмът за новата година преобладава в повечето държави по света. По-мирна или по-проблемна ще е 2019 г.? На този въпрос 28% от анкетираните отговарят, че очакват следващата година да бъде по-мирна, 34% смятат, че ще бъде по-проблемна. В края на 2018 г. 22% от българите очакват 2019 г. да е по-добра. 30% - по-лоша, а 31% - същата. 17% не могат да отговорят. Така нетната стойност на оптимизма у нас (дялове на оптимисти минус дялове на песимисти) е -8. През миналата година тази оценка беше +3. Това показва известен спад на общия оптимизъм. България е по-песимистична на фона на източната част на ЕС. В Румъния индексът на надеждата е много по-висок (нетна стойност +21). Според нетните оценки, на Балканите най-оптимистично са настроени албанските общности, а на другия полюс са Турция и Босна и Херцеговина. Ние сме в средата.   15% у нас очакват идващата година да е по-мирна за света от отиващата си, 28% са на обратното мнение, а 38% очакват да е същата. 19% се затрудняват да отговорят. Нетната стойност е -13. С тази нетна стойност страната ни е близо до средните стойности за света.    ", "date": "2018.12.27", "title": "Индекс на надеждата: къде са най-големите оптимисти и най-големите песимисти за 2019-а (ТАБЛИЦИ)"}
{"url": "http://clubz.bg/77644-severnata_tangenta_na_sofiq_se_vlq_v_nova_magistrala_evropa", "text": "С едно решението на Министерски съвет магистрала – \"Люлин\" беше пратена в историята, а \"Европа\" ще се казва пътят между Калотина и София. Това беше гласувано на днешното заседание на правителството, на което се утвърди списъкът на републиканските пътища, за които се плаща винетна такса.  По пътят София-Калотина минава и т.нар. Северната скоростна тангента на столицата. Към момента управляващите не казват дали със създаването на новата магистрала \"Европа\", в която влиза и Северната тангента, шофьорите ще трябва да плащат за винетка. Южната дъга на околовръстното на София се ползва без винетка, защото е част от общинската пътна мрежа. Въпросът къде да се въведат винетки и тол такси по новата магистрала \"Европа\" трябва да бъде решен от Столичната община и Агенция \"Пътна инфраструктура\" (АПИ). По информация на БНР това ще се обсъди утре. Трябва да се уточни как жители на близките до София населени места, които са част от голямата община, да бъдат освободени от пътните такси при преминаване с автомобилите си по околовръстното. По информация на „Хоризонт“ становището на Общината е, че такси за столичани не трябва да се въвеждат. Кабинетът прие \"Люлин\" да стане част от магистрала \"Струма\". От пресцентъра на Министерски съвет припомнят, че на 15 ноември 2018 г. беше подписан договорът с избрания изпълнител за изграждане на 14,5 км от трасето на пътя Калотина - София в участъка от граничния пункт до пътен възел „Драгоман\", като проектът предвижда и изход към интермодален терминал Драгоман. Предстои подписване на договор и за още един участък от него - между Драгоман и Сливница. С модернизацията на пътя между границата с Република Сърбия и София ще се подобри свързаността на страната със западната ни съседка. Така ще се намали времето за пътуване и ще се повиши пътната безопасност по трасето. \n\t ", "date": "2018.12.27", "title": "Северната тангента на София се вля в нова магистрала \"Европа\""}
{"url": "http://clubz.bg/77646-kmetove_na_bsp_obviniha_kabineta_che_razdava_pari_samo_na_tehni_obshtini", "text": "Кметове на БСП предупредиха, че готови да напусна Управителния съвет на Националното сдружение на общините (НСОРБ), заради начина, по който се отпускат средства за местната власт. По време на пресконференция днес те поискаха през идващия февруари Общото събрание на сдружението да подкрепи исканията на левицата за ясни правила, по които да става финансирането. Тя припомни, че 2017 г. на български общини са раздадени повече от четвърт милиард лева без правила и те превишават 1,6 пъти средствата, предоставени от централния бюджет като капиталова субсидия, където все пак има правила. Този септември с решение на УС на НСОРБ, се заявява, че сдружението настоява за ясни процедури и критерии при разпределяне на средствата от републиканския бюджет. Според кмета на Самоков - Владимир Георгиев, правителството раздава на общините пари избирателно.  Зам.-председателят на БСП Кирил Добрев обяви, че ГЕРБ е убила парламентарната държава, а днес е на път да убие и местната власт. По думите му се наблюдава тотално обезличаване на НСОРБ.  ", "date": "2018.12.27", "title": "Кметове на БСП обвиниха кабинета, че раздава пари само на \"техни\" общини"}
{"url": "http://clubz.bg/77632-sledstven_eksperiment_zatvarq_pytq_svoge_novi_iskyr", "text": "По искане на Националната следствена служба, временно ще бъде затворен днес пътят Своге – Нови Искър, където в края на лятото при тежка загинаха 20 души. Причината е планиран предварително допълнителен оглед на местопроизшествието и извършването на геодезически измервания, съобщи Агенция \"Пътна инфраструктура\". Възможно е и да има и нов следствен експеримент. През този интервал от време екипи на \"Пътна полиция\" ще пренасочват движението през обходни маршрути. За леки коли и автобуси – през Искрец – Костинброд, а за товарни автомобили над 12 тона ще се използва пътят Мездра –  Ботевград. Според него в участъка трябва да има бетонова ограда. Освен това, на пешеходците им се налага да вървят пред мантинелата, което особено в по-късните часове е животозастрашващо.", "date": "2018.12.27", "title": "Следствен експеримент затваря пътя Своге-Нови Искър"}
{"url": "http://clubz.bg/77643-pravitelstvoto_podari_nova_zala_na_hudojestvenata_gimnastika", "text": "В последното редовно заседание за годината правителството отпусна 1,5 млн. лв. за изграждане на нова спортна зала в комплекс „Раковски“. Там се намира Националният център по художествена гимнастика. Премиерът Бойко Борисов посрещна преди заседанието на кабинета председателя на Българската федерация по художествена гимнастика Илиана Раева и състезателки от националния отбор.  Илиана Раева описа решението като \"най-красивия коледен подарък\" за националния отбор по художествена гимнастика. Тя се изказа ласкаво за премиера Борисов, но пропусна да \"благодари\" на българските данъкоплатци, с чиито пари ще бъде построена новата зала.    На днешното правителствено заседание беше приета и Национална програма за развитие на физическото възпитание и спорта 2018 - 2020 г. Заложените в нея приоритети отразяват ролята на държавата и местната власт и на спортните организации при реализацията на общите идеи за развитие на физическото възпитание и спорта, съобразени с икономическите и социалните приоритети управленската програма на правителството, се казва в съобщението на правителствената информационна служба.  \n\t ", "date": "2018.12.27", "title": "Правителството \"подари\" нова зала на  художествената гимнастика"}
{"url": "http://clubz.bg/77641-zaradi_zaplahi_svidetel_po_deloto_sudjukgejt_e_pod_ohrana", "text": "По искане на специализираната прокуратура МВР ще охранява денонощно и ще осигури лична физическа защита на свидетел по делото \"Суджукгейт\" срещу бившия депутат от ГЕРБ Живко Мартинов. Това съобщиха от пресцентъра на прокуратурата. Там се казва, че са налице основания да се предполага, че  . Заради свидетелските показания може да възникне реална опасност за живота и здравето на свидетеля и неговите близки. Защита е осигурена от Специализираната прокуратура по искане на свидетеля. Друг свидетел по делото се е отказал от предложена му от прокуратурата защита, като е ангажирал лична физическа охрана. В съобщението не се казват имената на свидетеля, поискал охрана.  В началото на декември Кирил Костов обяви, че е бил заплашен от Люцкан Малджиев, син на Петър Малджиев, който е близък до бившия депутат от ГЕРБ Живко Мартинов.   Досъдебното производство срещу Живко Мартинов се намира във финалната си фаза. Предстои в кратки срокове Специализираната прокуратура да внесе делото с обвинителен акт в Специализирания наказателен съд, уверяват от държавното обвинение. В съобщението до медиите се казва още, че се извършва проверка и на разследванията, ръководени от прокуратурата в Добрич, свързани с посегателства срещу личността и имуществото на свидетелите по делото. Предмет на проверка от Специализираната прокуратура са и всички сигнали, съдържащи твърдения за престъпни деяния от лица, имащи отношение към наказателното производство срещу Мартинов. Делото \"Суджукгейт\" е от лятото на 2017 г. Тогава специализираното звено \"Антикорупция\" повдигна обвинения на бившия депутат от ГЕРБ Живко Мартинов по шест отделни престъпления. Той беше обвинен след като стана известно, че е упражнявал натиск свърху други лица, използвал е името на лидера на ГЕРБ Бойко Борисов с искане да получи 4 тона суджуци.  Мартинов напусна парламента след като главният прокурор Сотир Цацаров поиска имунитетът му да бъде свален. Наскоро той обяви, че продължава да е член на ГЕРБ. ", "date": "2018.12.27", "title": "Заради заплахи свидетел по делото \"Суджукгейт\" е под охрана"}
{"url": "http://clubz.bg/77629-hranite_koito_ni_razbolqvat", "text": "Проблемът, който има половин Германия е с кръгла форма, тежи 400 грама и е изключително евтин. Той привлича чревоугодниците с разтопеното си сирене, леко подлютения салам и хрупкавото тесто. От рафта със замразени храни любимата пица попада в количката за пазаруване, след това във фурната или микровълновата печка и накрая в чинията. Затова не е чудно, че 52 процента от германците междувременно имат наднормено тегло. Тенденцията е възходяща. Навсякъде по света междувременно има повече хора с наднормено, отколкото с нормално тегло. Последиците са фатални: повишен риск от сърдечно-съдови заболявания, от инфаркти и инсулти, смущения в обмяната на веществата и диабет. Политиката се опитва да противодейства, най-вече чрез разяснителна работа и превенция. Юлия Кльокнер, която от месец март насам ръководи Министерството по проблемите на храненето, селското стопанство и защитата на потребителите, е изправена пред почти невъзможна задача: от една страна трябва да защитава правата на потребителите, а от друга – да се съобразява с интересите на производителите. Все пак тя успя да постигне споразумение с различни браншове от хранително-вкусовата индустрия за намаляване на захарта, мазнините и солта в готовите продукти до 2025 година. Експертът по хранене от \"Foodwatch\" Дарио Сармади има конкретна идея: Подобна практика ще бъде въведена във Великобритания. От месец април 2019 година британските производители на безалкохолни напитки с високо съдържание на захар ще плащат по-висок данък. \"Затова концернът Кока-Кола там промени рецептурите си и вече продава безалкохолни напитки с по-ниско съдържание на захар. Германското правителство също би трябвало да предприеме по-целенасочени действия, включително и да осигури по-строг контрол над рекламираните продукти. Той също предлага в Германия да се въведе т.нар. светофар, обозначаващ наличието на захар, мазнини и сол в храните: онези, които имат високо съдържание, ще бъдат обозначени с червен цвят, а тези с ниско - със зелен. Жълтият цвят ще сигнализира храни с приемливо съдържание на вредни съставки. Само че Европарламентът отхвърли тази идея. \"Госпожа Кльокнер би могла въпреки това да въведе доброволен \"светофар\" в Германия\", казва Дарио Сармади и настоява тази инициатива да не се оставя в ръцете на индустрията. Човек днес трудно се ориентира коя храна е наистина здравословна, и коя – не. Не на последно място поради триковете на производителите и заблуждаващите реклами, които те ползват, за да ни съблазнят.", "date": "2018.12.27", "title": "Храните, които ни разболяват"}
{"url": "http://clubz.bg/77627-trymp_v_irak_sasht_veche_ne_sa_svetoven_policaj", "text": "Съединените щати повече не могат да бъдат световен полицай, заяви вчера президентът Доналд Тръмп по време на изненадващо посещение в Ирак, за да се срещне с разположените там американски военни, съобщи Франс прес.  По-рано вчера Тръмп и съпругата му Мелания Тръмп пристигнаха в Ирак, за да се срещнат с американски военни на Коледа, заяви говорителката на Белия дом Сара Сандърс, цитирана от ДПА. Сандърс написа в Туитър, че президентът е в Ирак, за да посети американски войници и командирите им, да им благодари за службата, успехите и саможертвата им и да им пожелае весела Коледа. \n\tВластите на Ирак са били предварително уведомени за визитата на Тръмп в страната, но официални срещи не се състояха поради разногласия около организирането им и те бяха заменени с телефонни разговори, съобщи иракското правителство в комюнике, цитирано от Франс прес и ТАСС.  \"Правителството на Ирак прие тази мобла и бяха планирани официален прием и среща с премиера Адел Абдел Махди, но тя не се състоя поради разногласия около организирането й\", съобщиха от офиса на премиера. Срещата била заменена с телефонен разговор, по време на който двамата обсъдили обстановката в региона в светлината на решението на Тръмп да изтегли американските войски от Сирия, както и сътрудничеството в борбата срещу ИД. В комюникето на иракското правителство се посочва също, че Адел Абдел Махди поканил Тръмп да посети Багдад, а президентът също поканил премиера да посети Вашингтон.  Иракски депутати заявили пред Ройтерс, че срещата между Тръмп и Махди не се състояла поради разногласия около мястото на провеждането й. Американският президент предложил да се срещнат във военната база Айн ал Асад, но иракският премиер не бил съгласен.  \n\tИракски политици и лидери на милиции осъдиха визитата на Тръмп като нарушение на суверенитета на Ирак, предаде Ройтерс. Сабах ал Саади, председател на парламентарния блок Ислах, призова за извънредна сесия на парламента,  \n\tБлокът Бина, съперник на Сабах в парламента и оглавяван от подкрепяния от Иран лидер на милиция Хади ал Амири, също се обяви против визитата на Тръмп в Ирак. Преди това говорителката на Белия дом заяви, че президентът на САЩ Доналд Тръмп и съпругата му Мелания са направили необявено посещение в Ирак, за да се срещнат с американски военни на Коледа. Сандърс написа в Туитър, че президентът е в Ирак, за да посети американски войници и командирите им, да им благодари за службата, успехите и саможертвата им и да им пожелае весела Коледа. Тръмп изостави Сирия. Коя е следващата? Това е първата визита на Тръмп в зона на бойни действия, откакто е президент. Той често бе критикуван, че не е посещавал американски военни в конфликтни райони, посочва Асошиейтед прес. \n\tСамолетът на Тръмп се приземи във военновъздушната база Ал Асад, западно от Багдад, след падането на нощта вчера. Той каза, че няма никакви планове за изтегляне на американските войски от Ирак, след като обяви преди дни, че ще изтегли близо 2-те хиляди войници на САЩ от съседна Сирия. Пред придружаващите го журналисти Тръмп каза, че иска американските военни да се върнат от Сирия у дома и че ако е необходимо, Ирак може да бъде използван като база за предприемане на нападения срещу Ислямска държава. САЩ могат да нападнат ИД  , каза президентът, цитиран от АП. \n\tТой каза, че не бърза да номинира нов министър на отбраната, който да заеме мястото на подалия оставка Джим Матис - първия от десетилетия американски военен министър, оттеглил се заради политически разногласия с президента, посочва Ройтерс. Матис подаде оставка заради несъгласие с решението на Тръмп да изтегли войските на САЩ от Сирия.  \n\tПрезидентът обясни, че заместник-министърът на отбраната Патрик Шанахан, когото той натовари временно да замести Матис, \"може да остане за дълго време\".  Тръмп изостави Сирия. Коя е следващата? Тръмп напусна Вашингтон в момент на силни вътрешнополитически напрежения в САЩ, предизвикани от спирането на работата на правителството и на редица други проблеми, добавя АП. \n\tНа връщане от Ирак, където прекара три часа с военните, президентът спря и в американската военна база Рамщайн в Германия, за среща с войниците, посочва Ройтерс.  Самолетът на президента кацна в базата за презареждане на връщане от Ирак. На борда на \"Еър форс 1\" говорителката на Белия дом Сара Хъкаби Сандърс заяви пред журналисти, че иракският премиер е приел поканата на Тръмп да посети Вашингтон. Тя уточни, че двамата лидери са разговаряли по телефона. Те не се срещнаха докато Тръмп беше в Ирак, пише БТА. Тръмп изостави Сирия. Коя е следващата?", "date": "2018.12.27", "title": "Тръмп в Ирак: САЩ вече не са световен полицай"}
{"url": "http://clubz.bg/77628-zrelishtno_poskypvane_na_akciite_na_uolstrijt", "text": "Зрелищно поскъпване на акциите беляза закриването на вчерашната сесия на Уолстрийт, след резкия спад на борсовите индекси през последните дни и седмици на загуби за инвеститорите, съобщиха световните агенции.  \n\tПромишленият индекс Дау Джоунс нарасна с 1086 пункта или с близо 5 на сто до 22 878, 36 пункта. Това е най-големия ръст на този борсов индекс за една сесия в историята, отбелязват ДПА и Асошиейтед прес.  \n\tМиналия понеделник, преди затварянето за коледните празници, Дау Джоунс рухна с 653,17 пункта или 2,9 процента поради опасенията на търговците на пазара във връзка с американско-китайските търговски противоречия, падането на цените на петрола и на фона на критиките на президента Доналд Тръмп срещу Управлението за федерален резерв, припомня ТАСС.  \n\tВ края на вчерашната сесия по-широкообхватният индекс Стандард енд Пуърс 500, който включва акциите на 500 най-големи компании на американския пазар, също демонстрира позитивна динамика: той нарасна с 4,96 на сто или 116,6 пункта до 2467,70 пункта. Индексът на високотехнологичните дружества Насдак се повиши с цели 361,44 или 5,84 на сто до 6664,36 пункта. \n\tОсобено рязко - със 7 на сто - нараснаха акциите на компанията Епъл (Apple), с 6,83 на сто се качиха акциите на Майкрософт (Microsoft), с 6,42 на сто - на Гугъл (Google). \"Уолстрийт\" на прага на рекорд - 3453 дни без големи кризи  Коментирайки ситуацията на пазара, управляващият инвестиционната компания Форт Пит Капитал груп (Fort Pitt Capital Group) Ким Форест заяви пред агенция Блумбърг, че една от причините за толкова успешния борсов ден е в това, че участниците в търговията са престанали да се опасяват относно уволняването на управителя на Федералния резерв Джей Пауъл от президента Доналд Тръмп. По-рано вчера, в интервю за в. \"Уолстрийт джърнъл\" председателят на екипа икономическите съветници на Тръмп, Кевин Хасет заяви, че макар президентът да има \"политически разногласия\" с Пауъл, не смята да го уволнява, пише БТА.", "date": "2018.12.27", "title": "Зрелищно поскъпване на акциите на Уолстрийт"}
{"url": "http://clubz.bg/77631-ruski_blogyr_e_osyden_na_6_godini_zatvor_za_iznudvane", "text": "Руски блогър, критичен към властта, беше осъден вчера на 6 години затвор, съобщи адвокатът му, цитиран от Ройтерс. Блогърът Александър Валов беше обвинен в изнудване. Според някои наблюдатели процесът срещу него е бил политически мотивиран. Според обвинението Валов, чийто блог беше критичен към властите в южния руски град Сочи, е получил чрез изнудване пари от федералния депутат Юрий Напсо. Валов беше обвинен, че е взел с принуда 300 000 рубли (4330 долара) от Напсо. В замяна той щял да изтрие, както се твърди, текстове в блога си, касаещи казуса с плувен басейн, построен според слуховете от депутата на общински плаж в черноморския курортен град. Валов отрича да е извършил нещо нередно. Адвокатът на Валов - Александър Попков, каза, че защитата ще обжалва присъдата, която според него е \"жестока\". \"Знаехме, че няма да получим честна и справедлива присъда\", каза Попков. \"В делото имаше дълбок политически подтекст\", допълни той. От офиса на Напсо и от съда в Сочи не дадоха веднага коментар на осъдителната присъда. Критикът на Кремъл Алексей Навални написа в Туитър, че Валов е \"пратен зад решетките само заради политика\" и присъдата му изглежда сурова. \"Шест години - това получаваш за убийство\", написа Навални. Правозащитни групи, сред които \"Репортери без граници\", призоваха за освобождаване на Валов още по време на задържането му в предварителния арест.", "date": "2018.12.27", "title": "Руски блогър е осъден на 6 години затвор за \"изнудване\""}
{"url": "http://clubz.bg/77645-vynshno_ministerstvo_ochakva_ruskoto_posolstvo_da_svali_teksta_za_oligofreni_i_maloumnici", "text": "Българското външно министерство е поискало по официален ред обяснение от руското посолство в България за публикацията „По-големи олигофрени и малоумници от платените жълтопаветни русофоби няма\". Коментарът на лидера на партия \"Възраждане\" - Костадин Костадинов, беше препубликуван от неговия профил в социалната мрежа първо в сайта Класа.бг. \n\t А след това беше споделен отново във \"Фейсбук\" този път на официалната страница на дипломатическата мисия на Руската федерация в България.   \n\t От българското Министерство на външните работи (МВнР) отново използваха социалната мрежа, за да излязат с коментар по случая.   От пресцентъра на МВнР обясниха пред Клуб Z, че са предприети мерки да бъде изложена българската позиция пред руските представители в София. Оттам обаче не посочиха каква е била реакцията на руските дипломати. Но все пак очакват публикацията, в която български граждани се наричат \"олигофрени и малоумници\" да бъде свалена.   ", "date": "2018.12.27", "title": "Външно министерство очаква руското посолство да свали текста за \"олигофрени и малоумници\""}
{"url": "http://clubz.bg/77630-ne_ni_pyrzalqjte_za_pirin_protest_pod_prozorcite_na_kabineta_borisov", "text": "Последното редовно заседание на правителството за тази година ще бъде изпратено от протести в защита на Национален парк \"Пирин\". Природозащитници около коалиция \"За да остане природа в България\" ще демонстрират пред Министерски съвет днес заради гласуваните промени в преходните и заключителните разпоредби на Закона за чистота на атмосферния въздух. Те бяха приети часове преди парламентът да излезе в коледна ваканция. Протестът е под надслов \"Не ни пързалайте за Пирин\". Миналата седмица, по време на обсъждането на внесените поправки в Закона за чистота на атмосферния възду в последния момент, двама от депутатите на „Обединени патриоти“ – Борис Ячев (НФСБ) и Атанас Стоянов (ВМРО), направиха предложение с преходните и заключителни разпоредби да се направят изменения и в Закона за защитените територии (ЗЗТ) в частта, указваща какво е забранено да се прави в националните паркове, какъвто е „Пирин“. В последните години честа практика стана чрез преходните и заключителни разпоредби на един закон да се правят съществени изменения в други закони, които изменения нямат никакви допирни точки с отворения първоначално за ремонт нормативен акт и не на последно място - така не минават дори обществено обсъждане. Преди да бъде изменен Законът за защитените територии (ЗЗТ) беше записано: Това, което двамата „патриоти“ предложиха, а депутатите гласуваха, бе към тази забрана да се добави изключението  В същия чл. 21 на ЗЗТ изрично е записано и че се забраняват  Още миналата седмица „За да остане природа в България“ обявиха, че това решение ще открехне вратата за разширяване на ски пътищата и за водохващания с цел захранване на съоръженията за изкуствен сняг. Според природозащитниците законовата промяна нарушава Директивата за местообитанията. Оттам смятат, че така ще бъдат подарена водата на Пирин на концесионера на ски пистите в Банско - \"Юлен\". Само преди дни се оказа, че собственик на компанията е ски легендата Марк Жижардели. От екокоалицията са на мнение, че не може да се говори за реален собственик, докато не се изчисти въпросът с произхода на средствата, с които е осъществена сделката по прехвърляне на акциите.  ", "date": "2018.12.27", "title": "\"Не ни пързаляйте за Пирин\" - протест под прозорците на кабинета \"Борисов\""}
