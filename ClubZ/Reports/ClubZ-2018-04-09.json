{"url": "http://clubz.bg/66456-trymp_za_duma_tova_e_zversko_do_48_chasa_shte_vzemem_reshenie", "text": "Президентът Доналд Търмп заяви, че ще вземе решение как да отвърне на предполагаемата химическа атака в Сирия до 48 часа, съобщава „Гардиън“. Той допълни, че САЩ не могат да позволят „подобни жестокости“ и „нямат огромни съмнения“ за това кой стои зад нападението над сирийския град Дума в събота. Тогава загинаха 42-ма души, стотици други бяха ранени. Десетки загинали при предполагаема химическа атака в Сирия Тръмп за първи път лично осъди нападението в Сирия. Той допълни, че ще проведе среща с екипа си за национална сигурност, за да се установи кой е отговорен за атаката. Министърът на отбраната на САЩ Джеймс Матис не изключи възможността за военна намеса от страна на Вашингтон, ако категорично се установи използването на химическо оръжие срещу цивилни сирийски граждани. В неделя лидерът на Белия дом обсъди с френския президент Еманюел Макрон възможно сътрудничество между двете държави, за да се предотврати използването на химическо оръжие срещу мирното население в Сирия в бъдеще. Съветът за сигурност на ООН ще се събере заради химическата атака в Сирия Заявлението на Тръмп идва преди предстоящото заседание на Съвета за сигурност на ООН, където Русия най-вероятно ще бъде обвинена от САЩ и техните съюзници за подкрепата си за сирийските власти. Москва продължава да твърди, че няма доказателства за използването на химическо оръжие в атаката на Дума, въпреки многобройните доказателства за противното и свидетелствата на местни лекари. Руският външен министър Сергей Лавров коментира: По-рано днес Кремъл обвини Израел за нарастващото напрежение в Сирия, след като сирийска военна база бе бомбардирана от два самолета F-15 на израелската армия. Дамаск и Москва обвиниха Израел за удара по сирийската военна база Съветът за сигурност на ООН ще се събере заради химическата атака в Сирия Дамаск и Москва обвиниха Израел за удара по сирийската военна база", "date": "2018.04.09", "title": "Тръмп за Дума: Това е зверско, до 48 часа ще вземем решение"}
{"url": "http://clubz.bg/66455-uchilishten_avtobus_padna_v_propast_v_indiq_zaginaha_27_deca", "text": "Най-малко 30 души, повечето от тях деца, починаха, след като училищен автобус падна в пропаст в планински район в Индия, съобщи Би Би Си. Повечето от пътниците са били на по-малко от 10-годишна възраст, казаха от местната полиция. Загинали са и шофьорът, и двамата учители. Трагичният инцидент се е случил в северния индийски щат Химачал прадеш, на 325 км от щатската столица Шимла. Автобусът е возел 40 ученици, излязъл е от тесния планински път и е паднал в дълбоката 61 метра пропаст. \"Молитвите ми са с тези, които загубиха най-скъпите си хора в катастрофата\", написа индийският премиер Нарендра Моди в туитър. Властите в щата поискаха разследване на инцидента.", "date": "2018.04.09", "title": "Училищен автобус падна в пропаст в Индия, загинаха 27 деца"}
{"url": "http://clubz.bg/66449-gagarin_pochti_nevidim_v_belgrad", "text": "Паметник, с който да се почете паметта на първия човек, излетял в космоса, разбуни духовете в сръбската столица Белград. Причината - странните пропорции на творбата. Бюстът на Юрий Гагарин беше поръчан от градския съвет миналата година и беше поставен на улица, която носи неговото име, съобщава Би Би Си. Той обаче изглежда особено - много малка глава на огромен пиедестал. Реакциите бяха повече от негативни. \"Единственият начин да видите мъничкия бюст е да го гледате от небето\", пише сайтът  . Сред първите, които забелязаха, че нещо не е съвсем наред с паметника, беше намиращият се в Белград туитър акаунт  . Там беше публикувана снимка на бюст-паметника с единствен коментар: \"О, не\". В социалните медии потребителите масово се забавляват със странния паметник. В един пост в туитър един от тях предположи, че специалният дизаин е за да се противодейства на ветровитото време в Белград. \"Така вероятно няма да го издуха вятърът\", написа той. Според друго предположение авторите на творбата са били разтревожени от местната престъпност: \"Според мен причините са практични - за да предотвратят кражбата му\". Много обаче се и гневят и смятат, че това е подигравка с Гагарин, който излезе в орбита около Земята на 12 април 1961 г. \"Това е скандал и обида\", са част от мненията в туитър.", "date": "2018.04.09", "title": "Гагарин почти невидим в Белград"}
{"url": "http://clubz.bg/66454-fides_se_zahvashta_s_paket_ot_zakoni_da_sprem_soros", "text": "След убедителната си победа на парламентарните избори, консервативната унгарска партия „Фидес” си постави нова цел – в най-кратки срокове да прокара законови промени, които сериозно да ограничат възможностите на гражданските организации в страната, съобщава „Ройтерс”. „След сформирането на парламента в края на април, в началото на май можем да започнем по време на следващата парламентарна сесия работа в интерес на държавата за пакета от закони \"Да спрем Сорос”, заяви говорител на партията пред държавното радио днес. Милиардерът от унгарски произход Джордж Сорос, който финансира правозащитни организации и просветни и културни инициативи по цял свят, е сочен от премиера Виктор Орбан (самият той – бивш стипендиант на Сорос – б.р.) и съмишлениците му за „архитект” на мащабен план за ислямизацията на Европа с помощта на мигрантите от мюсюлмански държави.  Сорос: Унгарската власт ме атакува с лъжи Орбан спечели изборите с огромно мнозинство Орбан спечели изборите с огромно мнозинство", "date": "2018.04.09", "title": "\"Фидес\" се захваща с пакет от закони \"Да спрем Сорос\""}
{"url": "http://clubz.bg/66452-naj_chesto_bylgarski_pasporti_vzemat_rusnaci_ukrainci_i_turci", "text": "Държавите от ЕС са предоставяли през 2016 г. най-често гражданство на  , съобщи БТА, цитирайки данни на ЕК и Евростат. За разлика от тази обща тенденция през същата година (8,9 на сто) -  . В ЕС гражданство през посочената година са получили общо 994 800 чужденци. От над 100 хиляди мароканци, получили европейско гражданство, близо 90 на сто са придобили статут от Испания, Италия и Франция. Почти всички албанци (97 на сто) с европейски паспорти са получили документите си от Гърция и Италия.   са с най-голям дял сред натурализираните от Великобритания. Измежду гражданите на държава от ЕС, получили паспорт от друга страна в общността, на челни места са   За 2016 г. от близо 60 хиляди румънци с нови паспорти близо половината са получили гражданство от Италия. Сред поляците, сменили паспортите си (19 800), не се откроява ясно предпочитание към гражданство от определена друга държава от ЕС. От всички, придобили гражданство в държава от ЕС, една трета (32,5 на сто) са с произход от страна от общността, 29,6 на сто произхождат от държава от Африка, 20,9 - от Азия, а 15,2 на сто - от Америка, сочат данните. В същото време броят на британците, които са станали граждани на друга страна от ЕС, е нараснал повече от двойно през 2016 г. в сравнение с предишната след решението на Великобритания да напусне евросъюза – до ", "date": "2018.04.09", "title": "Най-често български паспорти вземат руснаци, украинци и турци"}
{"url": "http://clubz.bg/66349-golqmata_bitka_za_istoriqta_e_v_semejstvoto_nezavisimo_kolko_dobre_e_napisan_uchebnikyt", "text": "Хронологията на събитията е малко по-различна. От 1992 година насам Министерството на образованието изготвя едни свитъци – така ги нарича. В тях част от нещата, които трябва да бъдат казани, са казани. Тоест периодът след 9 септември 1944 г., установяването на диктатурата и комунистическият режим са започнали да се изучават благодарение на тези свитъци. Това постепенно започва да става част от една нова система, която в България към онзи момент не е позната – нарича се държавни образователни изисквания. Какво значи това – стандарт на учебното съдържание по дадения предмет. Такива стандарти бяха публикувани през 2000 година и те отново са свързани с близкото минало. Дори има нещо, което от историческа гледна точка ми се струва пресилено, но не само историята е наука за в училище – и социологията е наука, и философията, и прочие. Това се случи във времето след 1990 г. и така учебниците по история започват някъде с Аспарух, да кажем, и свършват с действащия министър-председател. Което не е в полза на действащия министър-председател, защото това е политическа конюнктура. Сега промените са предизвикани от промяна в закона и те трябваше да се случат още през 2003 г. Защото имаше срок, в който стандартите, въведени през есента на 1999 г. с нова наредба, трябваше да се актуализират. Идеята за актуализация идва от това, че самата наука се развива. Промените в науката дават и понятийна яснота и в стандартите трябва да се въвеждат тези нови понятия. Разбира се, всичко това е придружено с политически скандали. Тези скандали са организирани от БСП и според мен всичките, без изключение, са спечелвани от БСП. Защото техните твърди избиратели искат да чуват тези аисторически, неисторически тези. И си ги чуват от своите партийни лидери, вярват в някакви свои несбъднати неща. В резултат електоралната печалба е налице. За тези, които са срещу БСП – без значение дали ще ги наречем СДС, ОДС ДСБ, десните, сега и ГЕРБ, обикновено електорални резултати от въпросните скандали няма. Защото тези, които не са комунистически и социалистически избиратели, имат свобода на мисленето, размишляват върху тези неща, имат собствено мнение и то не може да бъде формирано от едно решение на Министерството на образованието за някакъв вид учебно съдържание. Това е историята на нещата. Сега промяната е за добро, защото тя показва именно това развитие и нужда от актуализация. Част от нещата са доста по-стабилни от научна гледна точка. Например понятието „комунизъм”. Преди десетина години излезе един голям речник под редакцията на проф. Робърт Сървис – това е най-авторитетният изследовател на болшевизма и болшевишка Русия, неговите книги са като учебници в историческата наука. В този речник – на комунизма, а не на нещо друго, участват около 100 историци от цяла Европа. След като е постигнато такова трудно съгласие – защото това е много трудно съгласие в историческата наука, понятието „комунизъм” няма накъде повече да бъде дискутирано, както в момента се опитват. То е научно понятие на 100%, възприето в историческата наука в Европа. Разбира се, през това време се случи нещо друго много важно – декларацията „Европейската съвест и тоталитаризмът“. На която българският парламент за радост реагира още през 2008 и след това през 2009 г. го потвърди. Но неприятният прецедент е, че Европейският парламент отказа да приеме тази декларация като цялостен документ на ЕС и промени някои от текстовете. Това беше дело на европейските социалисти. В резултат отпаднаха изискванията в областта на образователната система. Но това, че фашизмът в Италия, националсоциализмът в Германия и комунизмът в Русия и Източна Европа са зло от един ред, не се промени. И че децата трябва да бъдат учени, че това са трите големи злини на ХХ век и наистина са най-големите злини в историята на хората – това трябва да се учи. Какво оттук нататък е важният въпрос. Оттук нататък всичко може да си остане едно добро пожелание, защото въпросът опира до това как тези стандарти ще се превърнат в учебни текстове. Тоест как ще се напишат самите учебници. И това не е малка беля. По-голямата беля обаче е, че след това тези учебни текстове ще трябва да влязат в живия живот на учителите. А учителите, според мен във висока степен, се нуждаят от разговор по тези теми, от някакъв вид преквалификация. Дали може да се осъществи от съвременната историческа наука такава преквалификация не е ясен въпрос, тъй като вътре в самата наука, както виждаме, има професори, които защитават една позиция, и такива, които защитават друга. И трето. Всичко това стига до семейния разказ. Децата не учат история само в училище. Децата учат история от разказа вкъщи. Сблъсъкът между разказа в училище и разказа вкъщи обикновено не е спечелен от училището. Той се печели най-често от баба и дядо, ако са положили достатъчно старание да спечелят доверието на младия човек. Когато авторитетът са баба и дядо или мама и татко, то учителският авторитет не може да излезе срещу тях. Независимо колко добре е написан учебникът и колко научно издържан е материалът. И това е голямата битка. Това е илюзия. Илюзия, която идва от Германия. Това, което се случи в Германия, е така не заради Източна Германия, а заради Западна Германия. Там имаше много голям натиск, който бе извършен от правителството на канцлера Хелмут Кол. Аз съм разговарял с един от министрите в това управление, пратен от Западна в Източна Германия. На една среща на министри по образованието от Източна Европа беше дошъл да слуша и да участва в разговора помежду ни. На почивката този човек дойде при мен, беше си счупил крака на ски, ходеше с патерици, но дойде специално при мен. И ми каза: „Г-н Методиев, разбирам, че вие правите добра промяна в заплатите на учителите...” Ние тогава наистина имахме система, по която успяхме да дадем една идея повече сигурност на учителите, със 150% се беше увеличила заплатата за година и нещо – и да кажа, че беше благодарение на огромни съкращения, не на друго – България нямаше никак много пари тогава. Германецът продължи: „Недейте, аз направих същото в Източна Германия и резултатът е, че 55% членуват в бившата комунистическа партия, а 62% гласуват за бившите комунисти.” От този човек съм запомнил, че дори в Германия, където имат успешен опит за оценка на миналото си, социалният резултат е бил труден. Дори не просто труден – на фона на това, което се случва и виждаме като реакции на обществата – създаване на партии с привкус на минало и носталгия по тоталитарни режими... Ако говорим за нас – в сравнение с Унгария, Полша, Чехия, Румъния, имаше наистина моменти, в които ни изпреварваха – говоря за средата на 90-те години на миналия век. Но след това мисля, че започнахме да се движим в пакет. И второ – това, което се смяташе за много добър резултат при тях, се оказа, че не е толкова добър резултат. Аз съм разговарял с колеги след 2001 г. в Унгария и Чехия, които се занимават с най-нова история, и им завиждах. „Вие сте по-добре от нас”, казвах. А те: „Какво сме по-добре, не можете да си представите, че никой не се интересува. Тези хора, които четат в читалните на архивите – било досиета, било историята на комунистическата партия и практиките й, било други документи – вече са толкова малко хора.“ И това го говорят историци и архивисти със скръб – защото техният занаят някак остава встрани. Мисля, че има един обективен процес, за който трябва да знаем, че съществува, за да не се заблуждаваме. И той е, че материалният свят, в който живеем, и амбицията постоянно да ставаме все по-заможни и по-заможни отместиха почти всички идеални въпроси. И тази човешка лакомия много затруднява задачата да се учи близко минало. Затруднява изобщо процеса да се учи миналото – близко и далечно, във връзка, защото това трябва да се учи с връзка помежду им. Затова говори най-много в нашия случай, българския – липсата на студенти, които искат да учат история. Няма университет в България, в това число и Софийският университет, който да не ви се оплаче, че малцина искат да учат история. Има нещо друго, което е много по-интересно. Това, което държим в ръцете си, тези устройства, с които вече всички сме въоръжени – светът на интернет е толкова голям, толкова е богат, че мястото на разказа за миналото в него е много малко. Между това какво съм обичал да чета аз преди 40 години и това какво е любопитно на едно младо момиче и момче днес в интернет – разликата е космическа. Това, което се възпитава, е, че ученето трябва да осигури професия, а тя да осигури пари. Това е парадигмата – да използвам и аз една научна дума. Това е цялата дефиниция на съвременното живеене. Много ясно се вижда в университета – не можете да си представите колко деца искат да учат графичен дизайн... Защото в света на компютрите това е доходоносна професия...  Обучението по история е политика, когато разговорът за история стане политически. Когато партиите търсят електорални победи. И тъй като те го вършат през медиите, при това през някакъв вид скандали, за съжаление те въвличат в това и колеги историци. Които, водени от желанието си да кажат научно мнение с аргументи, стават част от скандала. Това, което се чува накрая, е скандал, а не аргументи. И усещането не е за спор между историци, а за конфликт между водещите партии в парламента. А когато партиите произвеждат такива скандали доста бурно и за кратко време – както сега в рамките на последните два месеца се случи, то наистина усилието да произвеждаш обучение, опряно на науката, наречена историография, става невъзможно. Нашата историография носи в себе си дълъг период на марксизъм по отношение на края на XIX и XX век. Ние сме учили по един езоповски начин какво точно се е случило след 1879 година. Аз съм студент на преподаватели, които ми казваха, че наистина Симеон Радев е много голям ум. Ама преди да излезе Симеон Радев, са минали едни хора, завършили история, на които никой не им е казвал, че Симеон Радев е най-големият ум за това време. „Строители на съвременна България” беше наречена от акад. Николай Тодоров, председател на Великото народно събрание, „ода за насилието”. И аз тогава прописах във в. „Демокрация”. Написах статия срещу него, че това е безобразие. Виждате на какво различие сме свидетели и на какво посткомунистическо време сме заложници. Ето още един пример. Проф. Иван Стоянов написа книга за Левски, в която каза, че „за чиста и свята република”* не са негови думи. Не че Левски не е републикански настроен, а че тази конкретна фраза е привнесена. И то привнесена през един документ, който е бил винаги спорен, обаче цялата училищна мрежа беше обляна с плакати. Тези неща са тежка пропаганда и борбата с тях e много трудна. Проф. Стоянов написа прекрасна книга за Левски, отиде си от този свят и тази тема почти не влиза в разговорите. Темата откъде идва тази идея за републиката, на кого е и какво общо има тази република с онази другата, „народната република”. Нищо общо нямат, разбира се. Но кой е примерът пред очите на българските възрожденци? Коя е републиката, която те са харесвали, според вас? Не е швейцарската – тази конфедерация е твърде сложна, за да я харесат. Коя е тази република, символ на свободата и демокрацията в онзи свят, през XIX век? Ами не е в Европа. Нарича се Съединени американски щати. Е как да стане пропаганда от това днес? Представяте ли си какъв кошмар ще настъпи, какво викане, вайкане, ругаене... А Каравелов е автор и добре, че това излезе в книга, на множество текстове, в които казва, че това е републиката, това е смисълът на демокрацията. Идеологизацията днес не е толкова голяма, колкото е била, това сега са по-скоро опити. Мисля, че силата на демокрацията, както е казал Константин Стоилов пред Учредителното събрание, е в децентрализацията. Силна е онази държава, е казал той, на която са й силни общините. Силно ще е онова образование, на което са му силни учителските общности. Ако има силни общности, а такива има, без съмнение и те самите произвеждат разговор как да преподават на децата, така че да предизвикат интереса им – може да се получи. Има немски историк, който казва, че нашата работа може да се упражнява само за събития, които са се случили преди датата на раждане на съответния историк. Аз съм роден през 1957 г. – тоест по тази логика мога да бъда историк до датата 2 ноември 1957 г. След това нямам право. Това е казано обаче през XIX век – при съвсем друга динамика на живеене. Сега дори в рамките на едно поколение се получават огромни разлики – това са различни хора, те са различни не само помежду си, те са генерално различни от предишните поколения. Това не съм аз, но по-млад. И при тази гигантска динамика колко физическо време е минало – не е важно. Колко ментално време е минало е важно. Според мен голяма част от младите хора са много далече от онова време. Те са далече дори от събитията пред парламента през 1997 г. Какво да говорим за комунистическото време. То е близко на възрастните хора в парламента. Това е вярно – защото са родени тогава, преживели са част от живота си тогава и затова са толкова остри сблъсъците. За младите хора днес този въпрос не е валиден. Даже мисля, че не е легитимен. В историята нещата не се случват като пряко повторение, а като аналогии заради това, че не си си научил уроците. И това ще се случи – всяко занемаряване на усещането какво зло е тоталитарната държава и как сме живели в това зло и доколко това зло ни е развращавало, за да можем да оцелеем, е опасно. Защото аз съм от тези хора – знам какво е да научиш най-интересните си уроци по история след употреба на алкохол в продължение на много време в 2 часа посред нощ в някоя младежка школа на историците, от любимия си професор в някое капанче. Половината от нещата, с които съм прогледнал, са плод на такива разговори. Но това е особен вид разврат. Колкото до носталгията – всички хора се поддават на илюзии. Илюзиите се раждат в малки общности, където хората, разговаряйки помежду си, са в състояние да мултиплицират една и съща невярна история и да я превърнат в мит. Това е човешки въпрос, случва се постоянно навсякъде по света. Ние в българското общество сме в състояние да задълбочаваме тези процеси, защото в по-голяма степен сме склонни да мислим конспиративно. И когато нещо ти се разкаже в такъв конспиративен сценарий, ти почти си сигурен, че ти се разказва истина. Как да научиш младите хора, че всяка една конспиративна история сама по себе си е манипулация или лъжа, независимо от какъв произход е. Това е културен въпрос. Когато обществото произвежда толкова много конспиративно мислене – аз съм извън социалните мрежи, но съпругата ми чете – ами там е ад. Повечето идеи са конспиративни, много от тях са отвратително цинични – как се променя цялото това? Със сигурност изисква лични усилия от всеки от нас. Независимо от това кой на каква възраст е, с кого общува, с колко хора общува. На политиците им е трудно – те трябва да накарат избирателите да гласуват за тях. Те могат да намалят тона, за да стигнат до избирателното тяло, от което очакват подкрепа. Има риск, ако вдигнеш тона, ако говориш прекалено културно и научно – да останеш без избиратели. Тези две неща са ясни – това не е отсега, не е дори отпреди 100 години, не е само тук, а навсякъде. В момента балансът е много нарушен в полза на по-ограничените знания. Пример – няма човек, който може да ме убеди, че има здрав разум сред италианските избиратели, за да гласуват за Берлускони, когото аз бих нарекъл престъпник. Той е осъден за прелюбодейство с дете. И аз ще му дам доверие да ме управлява? Това е абсурд. Но една част от италианците го дадоха. Може ли човек да даде гласа си за Тръмп – като го гледа човек само, трябва да го е страх. Но американците гласуваха. Защо? Защото онези, които стояха от другата страна, къде го удариха? Бил развратен. Кой го казва? Госпожата, чийто мъж си позволи разврат в Белия дом. Е, къде са отишли горките американци, в какъв свят живеем? Истинската европейска разлика не е Изток–Запад, а е Север–Юг. Целият опит на изграждане на демократични общества с правила, закони, конституция и прочие е в полза на северния човек. Или да кажем на северозападния, но през последните 50 години поне това е най-вече човекът от скандинавския свят. Има класически текстове на Монтескьо за духа на законите, след това и на други автори, които описват климата като важен фактор за живота на хората. На топло се живее по-лесно. Това те прави по-инертен, по-мързелив. На Север не можеш да си мързелив и недисциплиниран, защото ще умреш. И това създава други навици, други умения за социално живеене. Ние в момента се блъскаме в разлики, които са по-малки от тази голямата, а нея не сме я осмислили. И след като това ни е проблемът – ще ни е трудно да разберем дали сме либерални или консервативни, дали сме западни или източни. Няма никакво съмнение, че тук сме западни хора. Западни ни наричат руснаците – от XIX век до сега. Няма грешка. Има поне две неща обаче, които лесно отделят демократите от недемократите. Първото е, че няма демократ, който да прави някакъв реверанс към каквото и да било насилие. Това е абсурд. Този нещастен човек, който се занимаваше с Народния съд – той просто се изведе от демократската общност – сам.   Това между другото всички го казаха – което е добра новина. И второ – демократите искат да спазват правила. Когато някой мимикрира правила – значи не е демократ. Когато някой използва правилата за репресия – значи не е демократ. Когато някой използва правилата в частен интерес – значи не е демократ. Ако го погледнем през шуробаджанашкия навик – това с правилата е кошмар за българите. Той, човекът, не разбира, че е допуснал грешка, използвайки този модел в управлението на държавата, на общината. Той не го разбира – ти му се караш за нещо, което той не разбира защо е проблем, защото така са живели всички преди него. Първото обяснение, ако започнем от днешно време назад, е, че ГЕРБ управлява вече от 9 години. Ние управлявахме общо 5 заедно с мандата на Филип Димитров. Опитите за провеждане на този вид политика от СДС и ОДС бяха тежко санкционирани от Конституционния съд. Просто нямаме памет или не искаме да имаме памет. Аз съм писал текстовете в Закона за администрацията, изцяло лустрационни, които бяха отменени от Конституционния съд. През 2000 г. Народното събрание прие закон, който обаче не е отменен, с който комунистическият режим бе обявен за престъпен. Това не съществува в разговора и аргументите сега. Не зная защо. И второ – колко парламента след това има – в различни конфигурации – защо не са го отменили този закон? Явно всички са съгласни с него. Но това е политически въпрос на електорално равнище. Аз не се занимавам с политика, но като историк за мен е ясно, че това е нещо, което във времето ще отпадне като аргументация. Ние, историците, се занимаваме с факти. Фактите от 90-те години ще излязат. А какво ще остане в главите на хората – това е въпрос на избор на човека. Някой предпочита да мисли по-задълбочено, а друг не. Опазил Господ да накараме хората да са еднакви. Тук обаче има друг въпрос – съвременният свят позволява да откриеш това, което те интересува, за секунди. Пишеш в гугъл и готово. Това е повърхностно задоволяване на любопитство. Четенето е дълбинно, изисква време да вникнеш и да отделиш не 30 секунди, а, да решем, 30 минути. Едното е повърхностното знание, а другото – дълбинно знание. Първото е заплаха за това да бъдеш лесно манипулируем. И  наистина е заплаха – не за днес, за следващите години. Затова издателите са щастливи, че през последните години поне се повиши търсенето на книги. И аз съм щастлив, без да съм издател. Все пак има процеси, които не могат да бъдат спрени. Любопитството на човека е вътре в него. И не може да бъде спряно с никакви политически заклинания.", "date": "2018.04.09", "title": "Голямата битка за историята е в семейството. Независимо колко добре е написан учебникът"}
{"url": "http://clubz.bg/66441-kristiano_ronaldo_se_sdobi_s_nov_byust_po_dobyr_li_e_ot_stariq", "text": "Преди малко повече от година бе поставен бюст на Кристиано Роналдо на летището на родното му място - о-в Мадейра, Португалия. Аерогарата получи името на 5-кратния носител на \"Златната топка\". Скулпторът на Роналдо: Дори Исус не може да угоди на всички Работата на скулптора Емануел Сантос обаче беше подложена на унищожителна критика и дебелашки шеги от страна на фенове, журналисти, футболни хора... Роналдо бил хем кривоглед, хем разноглед - това е нещо като събирателна оценка за бюста, на откриването на който присъства самият Кристиано, а също така президентът и премиерът на иберийската страна. Година по-късно бюстът бе подменен с нов, дело на същия творец. Този път нямаше церемония. Не е ясно дали самият №7 е бил недоволен от първообраза и е предизвикал промяна. Официалната информация гласи, че популярният спортен сайт \"Блийчър рипорт\" е предизвикал Сантос да направи корекции. Въпросът сега е дали новият Роналдо изглежда по-добре от предишния? Критикът на в. \"Гардиън\" Еди Франкел нарича новия бюст \"страшен\". Мненията в социалните мрежи са различни. Някои казват, че втората работа на Сантос изглежда по-добре от първата, но пък много далече от лицето на Кристиано Роналдо. Според други скулпторът този път се е справил по-добре.", "date": "2018.04.09", "title": "Кристиано Роналдо се сдоби с нов бюст. По-добър ли е от стария?"}
{"url": "http://clubz.bg/66444-tova_e_opozorqvane_na_edna_ot_naj_izvestnite_bylgarki", "text": "Тъкмо бях приет в университета, когато за пръв път опитаха да ме вербуват. Един другар дойде вкъщи и ми каза, че искат да ме пренасочат към арабска филология, след което щели да ме пращат по света. Започнах да бръщолевя, че искам да се занимавам с литература - и така проведохме дълъг разговор за късия разказ и романната форма. Вторият път беше десетина години по-късно, а похватът - новаторски. Получих писмо по пощата, в което пишеше горе-долу следното: Във връзка с Вашата молба за постъпване на работа, моля явете се едикъде си, лейтенант едикой си. Вече бях женен и една цяла безсънна нощ трябваше да обяснявам на жена си, че никакви молби не съм подавал и изобщо нямам представа за какво става дума. На сутринта събрах смелост и се обадих на въпросния офицер, който ми обясни: „Това беше един начин да Ви поканим на работа“. С това #MeToo* не опитвам да си припиша добродетел - правил съм компромиси като всеки, преминал през онова време, като при това съм живял в по-добри условия от повечето семейства и затова ми е било по-лесно. Просто се надявам, че ако някой от тия двама глупци пусне в обращение разговора ми за късия разказ или писмото-уловка, това няма да бъде лепнато върху мен завинаги. Надявам се, че ще има хора, които ще се опитат да разберат живота ми в цялост, към какво съм се стремил, къде съм грешил, къде съм отстоявал принципи. Поводът да говоря това е избликът на страсти около папките на ДС, посветени на Юлия Кръстева. Вече ме обвиниха, че не съм специалист по досиетата - да, не съм, говоря от житейски опит и здрав разум. Това, което прочетохме, е неуспешен опит за разработка, приложени са разговори по теми, свързани с френската политическа действителност, биографични справки, интервю за „Нувел обсерватьор\", та дори протест на Кръстева и съпруга ѝ заради това, че българските власти не пускат родителите ѝ да видят внука си. Върху цялото това безсмислие е залепено едно магическо агентурно име и ето, че глобалният скандал е готов. Научих, че преди време имало дори фикционален роман, където Кръстева е обрисувана като агент, който ликвидира своя учител - семиотика Ролан Барт. Забавно до едно време, но после - истински страшно. Защото става дума за международно опозоряване на един от най-известните българи. Битка с младежкия ѝ маоизъм, със сложните психоаналитични идеи? Стягане на поотпусналия се антикомунистически фронт? Или просто завист към успелия сънародник? В най-общи линии обвинението срещу Кръстева гласи, че била получила стипендия да замине за Франция. С други думи: не е била никакъв борец, а човек на режима. Лично аз не съм срещал текстове, в които тя да се изкарва дисидент. Знаем, че преди да замине, е сътрудничила на Комсомола, имала е някаква лична близост там, която ѝ е помогнала. Който е живял по онова време, вероятно помни принципа на заложниците: някой високопоставен гарантира за теб, а ти се чувстваш задължен да не правиш много резки движения, за да не му навредиш. Даваме си сметка също така, че тя оставя семейство в България. Защо не е напсувала вербовчиците, защо си е говорила с тях? Ами затова. По същата причина, поради която аз разговарях тогава за литературните жанрове. Ако опитаме да разберем цялостно ситуацията, вероятно ще се запитаме защо ѝ е притрябвало тъкмо на нея - попаднала в най-престижния интелектуален кръг, омъжена за богат писател, добила международна слава - да сътрудничи на едни такива загубени служби. Какво - да не би да са ѝ плащали? И ако наистина им се е продала, защо не е стъпвала в България до посещението на Митеран през 1989 година, когато най-после посмява да посети болния си баща под „чадъра“ на височайшето посещение. Върхът на всичко е аргументът „досието е прочистено“. Защо, от кого - за президент на България ли се е готвила? Липсата на доказателства като доказателство срещу човека. Какво друго да очакваме, когато работата на паметта попадне в ръцете на ченгета? Някои смятат, че формализмът на Комисията по досиетата може да се излекува с пълно отваряне на архивите - да чете кой каквото иска. Както казваше Горбачов - да лекуваме недостатъците на социализма с повече социализъм. Не, лавината от папки и картончета рискува да задълбочи този проблем: през ден някоя медия ще изважда нова вкусна историйка за известен човек, за да си вдига тиража, докато накрая комунизмът окончателно се превърне във фентъзи сериал. Това е работа, с която трябва да се захванат специалисти. Специалисти, които да тълкуват, да събират информация от различни канали, да работят професионално с архиви, спомени, интервюта. Институтът за близкото минало, създаден от проф. Знеполски, прави нещо такова вече от години, а учените, работещи там, едва ли могат да бъдат заподозрени в симпатии към стария режим. Не, не съм против огласяването на това трудно минало, но ми се иска това да не се прави формално, а с разбиране и с усет за цялостния исторически процес. Хубаво е например да знаем, че някой е бил сътрудник на службите, ако този човек се опитва да се впише в новия демократичен свят с ореола на дисидент. Много пъти сравняваха покойния Богдан Богданов с Юлия Кръстева, но неговият случай е съвсем различен. Кръстева няма никакви амбиции в България, докато проф. Богданов влезе в 1990-те като автентичен антикомунист, което определено тласна кариерата му - от посланик, през шеф на „Отворено общество\", до създател на Нов български университет. Не е лошо да има яснота, когато един сътрудник като г-н Каракачанов става натовски министър на отбраната. Когато някакъв бизнесмен изведнъж приватизира държавни активи с незнайно какви пари. Някой навредил на някого, съсипал му живота. Подобни случаи изискват спокойна интерпретация, а не сензации.", "date": "2018.04.09", "title": "Това е опозоряване на една от най-известните българки"}
{"url": "http://clubz.bg/66447-borsov_sriv_na_kompanii_na_deripaska", "text": "Руската компания \"Русал\", която е един от най-големите производители на алуминий в света, изгуби почти половината от пазарната си капитализация днес на борсата, след като попадна под ударите на американските санкции. Това би могло да накара дружеството да обяви неплатежоспособност по част от дълговете му, предаде Франс прес, съобщава БТА. Тази сутрин акциите на \"Русал\", които се търгуват на фондовата борса в Хонконг, поевтиняха с 49 на сто до 2,38 долара. Това означава загуба на пазарната капитализация на компанията на руския милиардер Олег Дерипаска от 3,5 милиарда евро. \"Русал\" произвежда близо 7% от алуминия в света. Обвинявана в слабост в отношението си към Русия, администрацията на президента на САЩ Доналд Тръмп обяви в петък санкции срещу олигарси, близки до Владимир Путин. В новия списък на Вашингтон бяха включени 38 руски физически и юридически лица, обвинени в участие в \"атаките на Русия срещу западните демокрации\". \n\tСедем олигарси, представени като близки на Кремъл, и 12 фирми, които те притежават или контролират, са сред санкционираните. Сред тях са собственикът на алуминиевия гигант \"Русал\" Олег Дерипаска, Игор Ротенберг, Виктор Векселберг и Кирил Шамалов, които са важни играчи в енергийния сектор, както и милиардерът и сенатор Сулейман Керимов. Санкции бяха наложени и на 17 високопоставени руски правителствени представители, сред които шефът на Газпром Алексей Милер, и шефът на втората по големина руска банка ВТБ Андрей Костин. В списъка от активите на Дерипаска освен \"Русал\" са групата Ен+, Група ГАЗ, агрохолдинг Кубан, Евросибенерго, Русские машини. Руският олигарх понесе още един удар. В 8 часа лондонско време днес Управлението по финансово регулиране и надзор на Великобритания спря операциите с депозитарни разписки на група Ен+ (En+) на Дерипаска. В комюнике, публикувано на борсата в Хонконг, групата на Дерипаска посочва, че санкциите \"биха могли да доведат до технически фалит по някои дългови книжа на групата\". В момента \"Русал\" прави оценка на въздействието на такъв технически фалит върху финансовото й положение, се допълва в съобщението на компанията. Дерипаска е изгубил почти 1 млрд. долара заради включването му санкционния списък на Вашингтон, изчисли на 7 април сп. \"Форбс\"", "date": "2018.04.09", "title": "Борсов срив на компании на Дерипаска"}
{"url": "http://clubz.bg/66443-skypi_bojko_neka_ti_kaja_kak_se_pechelqt_izbori%E2%80%A6", "text": "Благодаря ти за поздравленията! Знам, че уж българските избори са далече, но и двамата сме наясно, че при теб все са близо. Така че реших да споделя моя опит с теб - тъкмо имаш време да го упражниш. Вярвай ми, кеф е две трети мнозинство - Конституцията ти е бележник! Орбан спечели изборите с огромно мнозинство Ето, ти например си се овързал с твоите \"патриоти\" и сега ти висят на врата, досаждат, искат постове, далавери… Разкарай ги, Бойко. Стани по патриот от тях, стани по-десен от десните и по-ляв от левите.  Така направих с \"Йоббик\" - взимаш им политиките срещу мигранти, критикуваш бюрокрацията в Брюксел, обявяваш Сорос и либералното ляво за най-голямото зло… и те ще увиснат. Моите \"патриоти\" бързо видяха накъде духа вятъра и сега се мъчат да се изкарат антисистемни консерватори. Чувам, че и част от твоите са тръгнали по този път с остатъците от старата десница - побутни ги още мъничко и ще паднат. Пък и така няма да ти се меша този белия в комуникацията с Владимир Владимирович. Знам какво си мислиш - ама няма ли медиите да ме погнат? И мен, и теб ни критикуват, че днес казваме едно, а утре друго - все едно човек не може да си промени мнението! Ама да си чул напоследък унгарска медия да ме критикува? И ти си хванал доста  от драскачите и микрофонаджиите, но ти е грешен моделът. Махни го това дебелото момче - видя, че като реши, се обръща срещу теб за ден. Днес те хвали, пази, гали, ама утре? Вместо това увеличи бюджета на националната телевизия и направи една хубава реформа. Най-лесно е да имаш силни национални медии - в крайна сметка им контролираш и бюджета, и екипите. И си направи един офис твои хора, които да им пращат опорните точки, а когато може - направо готова статия. Журналята, дори купените, като се разпишат, почва да ги сърби да правят глупости. Напълни с млади момчета, давай им прилични пари и всичко ще е наред. И вместо този младия бизнесмен от друга партия, обади се на няколко приятели - знам, че имаш такива с много пари - и да си понапазаруват малко медии. Много скромно го правиш - една телевизия, пет-шест сайта и печата. Печатът умира, Бойко, вземи с твои хора екрана в хола и на смартфона и ги заливай отвсякъде. Моята формула е проста - \"мигранти, мигранти, Сорос, Сорос, бебе-панда се роди в зоологическата\", ама какво ти обяснявам, теб те бива в простите формули. Чух, че си бъркал нещо в изборните ви закони, но скромно - ами развихри се! Мотате електронното гласуване, това е добре. Ние имаме дори по-хубаво дистанционно гласуване - по пощата, но аз го ограничих за почти всички в чужбина! Видя ли опашките в Лондон? Не ни трябват либерастите, избягали на Запад, да дават акъл как да управляваме тука. Но трябва повече. Съобрази се с хората донякъде - искат мажоритарно гласуване, дай им го - наполовина! Така е най-хубавото, защото цялата ала-бала с бюлетини, листи, броене и прочие става далеч по-сложна и засукана. Като половината депутати се избират мажоритарно, можеш хубаво да начертаеш районите, така че да ти е удобно на теб.  Дай гражданство на всички македонци и всякакви други \"етнически българи\" зад граница, бързо. Селяците, които избираха толкова време Груевски, в техните очи ти си мегаевропеец, бе! Ползвай си ги, аз така си вкарах още над 300 000 гласа. И остави разнасянето на чували - пипни малко закона, така че да си нагласяш свои хора сред преброителите. Най-голяма е печалбата  на най-големия залог, нали? Направи го и по-трудно за малките партии да се обединяват - моята схема е такава, че всички трябва да имат кандидат във всеки район. Отрежи крилцата на дребосъците, които се събират и пият гласове от нас, шампионите. Една услуга - Владимир Владимирович пак ме кани, ама тези в Брюксел нещо много се панираха. Ще отида да ги поуспокоя, какво се впрягат, нали изгоних един дипломат все пак. Извини ме пред него и отиди ти - никой няма да се учуди.", "date": "2018.04.09", "title": "Скъпи Бойко, нека ти кажа как се печелят избори…"}
{"url": "http://clubz.bg/66446-29_mln_bylgari_smqtat_che_shte_ima_svetovna_vojna", "text": "53% от българите смятат, че в момента има реална опасност от глобален военен конфликт. Това сочат актуални данни на \"Галъп интернешънъл\". 53 на сто от анкетираните се равняват условно на 2,9 милиона пълнолетни българи от общо около 5,5 милиона трайно живеещи в страната, изчисляват от агенцията. \"Ако напрежението между Русия и Запада нарасне, ще е последната война за човечеството\" Общо една трета или 34% от запитаните (близо 1, 9 милиона души) са на мнение, че е по-скоро вероятно (28%) или е много вероятно (6%) в идните няколко години някоя от световните сили действително да използва ядрено оръжие. \"Галъп\": 88% подкрепят политиката на Борисов спрямо Русия Все пак, мнозинството не очаква ядрен конфликт – общо 63% казват, че това е малко вероятно (44%) или и е изключено (19%), а останалите се колебаят. На този все по-тревожен външен фон българите явно харесват балансираната външна политика. В същото време обаче искат и далеч по-безкомпромисна вътрешна политика. Според 62% от участниците в проучването премиерът Бойко Борисов се справя добре с външнополитически дейности като председателството на Съвета на ЕС и дипломацията. 30% са на обратното мнение, а останалите се колебаят.  Доказателство за това е и отношението към турския президент Реджеп Таийп Ердоган. 62% приемат, че с него е необходимо да се преговаря, а 33% смятат, че преговорите с него са излишни.   В същото време обаче обществото ни явно продължава да очаква далеч по-ефективни и твърди действия срещу проблемите в страната и особено спрямо корупцията. Така например скорошните акции на прокуратурата в болници срещат практически единодушно одобрение – 93%. Радикални позиции като тези на Валери Симеонов срещу рекламата на хазарт, например, също срещат солидна подкрепа – 71% и т. н. \"Галъп\": 88% подкрепят политиката на Борисов спрямо Русия", "date": "2018.04.09", "title": "2,9 млн. българи смятат, че ще има световна война"}
{"url": "http://clubz.bg/66437-denqt_zapochva_s_kultura_s_nov_vodesht_koj_e_toj", "text": "\"Денят започва с култура\" на БНТ има нов водещ. Това обявиха от телевизията. Михаил Заимов заменя на екран Николай Колев, който досега беше партньор на Александра Гюзелева. Засега другата екранна двойка остава непроменена - Анна Ангелова и Димитър Стоянович. За новия водещ съобщи в профила си във фейсбук и Емил Кошлуков. \"Всичко тече, всичко се променя\", така с цитат от Хераклит обяви смяната в ефир Николай Колев. Колев слиза от екран, но остава в предаването като продуцент. Това е поредна смяна в \"Денят започва с...\" Преди месец дългогодишният кадър на БНТ и продуцент на предаването за култура Весела Петрова беше махната от екипа със заповед, подписана от програмния директор Емил Кошлуков.  Тогава Кошлуков нареди \"оптимизация\" на \"Денят започва с...\", което да се прави само с един продуцент. Името му беше и упоменато - Васил Христов. Весела Петрова не беше уволнена, но не се казваше с какво ще се занимава. Кошлуков маха продуцентка на \"Денят започва с култура\" Кошлуков иска да промени предаването е още от момента, в който стана програмен директор на БНТ1. Той бил недоволен от темите и гостите, които се канят. Както Клуб Z писа през януари тогава той дал срок две седмици на екипа да удвои рейтинга на \"\"Денят започва с..., в противен случай били предупредени, че ще бъдат сменени с хора, които   исканото от Кошлуков. А изискването му било следното: екипът да представи план за драстична промяна на струкурата и тематиката на предаването, като се спрат дискусионните форми и се придаде \"по-лайфстайл звучене\", а за културата да се говори на \"популярен език\". Кошлуков подхвана културата \"Денят започва с култура“: Кошлуков оказва натиск за гости и въпроси Днес новият водещ Михаил Заимов беше официално представен и в ефир Николай Колев му предаде \"властта\". Като набързо го нарече и Михаил Неделчев. Двамата се похвалиха взаимно, благодариха си партньорски и обявиха, че ще има приемственост, защото и са с папийонки. В тв визитката Михаил Заимов беше представен като енциклопедист. Той е брат на Мартин Заимов, бившия шеф на валутния борд. Внук е на ген. Владимир Заимов, разстрелян като съветски шпионин през 1942 г. Прадядото Стоян Заимов е сред строителите на съвременна България. Михаил Заимов е известен и със страстта си към морските пътешествия и подводните снимки. В интервю пред БНТ от 2014 г. новият водещ на предаването за култура на БНТ, което започва в 9,30 ч сутринта, признава, че утрините не са неговата част от деня, а вечерите. \"Понякога сутрините са трудна задача, тъй като съм работил до много късно - до три, до четири сутринта\", казва той там. Кошлуков подхвана културата \"Денят започва с култура“: Кошлуков оказва натиск за гости и въпроси", "date": "2018.04.09", "title": "\"Денят започва с култура\" с нов водещ. Кой е той?"}
{"url": "http://clubz.bg/66438-kristo_zapochna_plavashtata_%E2%80%9Emastaba%E2%80%9C", "text": "Кристо започна работа изграждането на новия си проект в Лондон. През седмицата артистът разкри плановете за поставянето на огромна плаваща конструкция в лондонския Хайд парк, която би достигнала височина над 20 метра. Инстилацията е наречена „Мастаба“  „мастаба“ е гробница с трапецовидна форма, характерна за Древен Египет. Инсталацията – първа творба на Кристо във Великобритания – ще плава във водите на езерото от 18 юни до 23 септември 2018 г. Изграждането на конструкцията започна през седмицата. Екип от инженери и работници ще сглобят лондонската „мастаба“ от 7506 варела, поставени хоризонтално върху плаваща платформа. Тя ще бъде висока 20 метра и широка 30 м на 40 м, с наклон на стените 60°. Част от стандартните 55-галонови варели, които ще се виждат отгоре и отстрани, ще бъдат боядисани в червено и бяло; дъната им, видими от двете вертикални страни, ще бъдат оцветени в различни нюанси на червено, синьо и лилаво. На снимките, разпространени в страницата на артиста във Фейсбук, виждаме работниците, което вече са започнали сглобяването на плаващата платформа от полиетиленови елементи, подобни на онези, от които бяха изградени „Плаващите кейове“ в езерото Изео през 2017 г.", "date": "2018.04.09", "title": "Кристо започна плаващата „Мастаба“"}
{"url": "http://clubz.bg/66426-rusiq_prehvyrlq_naemnici_za_siriq_prez_rostov_na_don", "text": "Руските наемници, които се бият в Сирия на страната на режима на Асад, се прехвърлят в раздираната от близо 7 години гражданска война чрез тайни полети от Ростов на Дон. Това разкри агенция Ройтерс в разследване по темата. Умишлено ли пожертваха “Вагнеровците“? Русия отрича Дамаск да е използвал химически оръжия в Сирия Съветът за сигурност на ООН ще се събере заради химическата атака в Сирия Русия отрича Дамаск да е използвал химически оръжия в Сирия Съветът за сигурност на ООН ще се събере заради химическата атака в Сирия", "date": "2018.04.09", "title": "Русия прехвърля наемници за Сирия през Ростов на Дон"}
{"url": "http://clubz.bg/66432-12_neshta_koito_e_dobre_da_iztriete_ot_fejsbuk", "text": "С милиарди потребители социалната мрежа \"Фейсбук\" е един от най-мощните източници на влияние в днешния свят. Затова и трябва да сте особено внимателни как да действате с нещо толкова могъщо, напомня \"Индипендънт\". Скорошният скандал с \"Кеймбридж Аналитика\" накара много потребители на фейсбук да преосмислят данните, които споделят там. Някои направо изтриха акаунтите си. Ако искате да  не стигате да тази крайност, но държите за защитите личните си данни, ето каква информация не бива да споделяте във фейсбук. 12 неща, които да изтриете: Рожденият ви ден е част от важен пъзел, който включва още името ви и адреса, чрез тези данни не е толкова трудно да се стигне и до банковата ви сметка и лични детайли. Най-добрият сценарий е да се сдобиете с мил почитател. По-лошите варианти? Манияк, който ви се обажда и досажда непрекъснато. Психологът от Оксфорд проф. Робин Дънбър твърди, че хората могат да поддържат приблизително 150 стабилни отношения. След като изследва 3375 фейсбук потребители той стига до извода, че 4,1 на сто от техните приятели в социалната мрежа са надеждни, а 13,6 на сто изразяват подкрепа и съчувствие по време на \"емоционална криза\". Така че освободете се от излишните контакти, за да имате по-здравословна комуникация във фейсбук. Виктория Наш, директор н Оксфордския интернет институт, поставя много добър въпрос на темата. \"Какъв тип информация ще искат да видят децата ви за себе си онлайн, когато станат по-големи?\" \"Фейсбук\" призна за злоупотреба с лични данни Статистиката сочи, че броят на регистрираните сексуални посегателства над деца расте. Последното нещо, което искате е, да дадете информация на сексуален насилник къде може да открие детето ви. Приложения за локацията ви има само на Android или iPhone. През 2015 г.   изнася данни, че над 500 млн. потребители влизат във фейсбук само през телефоните си. Това означава, че местоположението ви в този случай лесно може да бъде открито и някой, който иска да ви навреди, да ни намери без проблем. Това е класика в жанра. Фейсбук е социална мрежа и в този смисъл там общувате много по-неформално. Но шефът ви лесно може да разгледа какво публикувате на стената си и да получи информация, която не искате да споделяте на работа. Представете си, ако недоволствате от поста, който заемате или задълженията си. Хората често забравят, че като се тагват от къщи, това на практика дава точния им адрес. Според финансовия сайт   , хора, които са ограбени, докато са били на почивка, може да не получат компенсации от застраховките си, ако са публикували плановете си къде и кога ще ходят в социалните мрежи. Ако искате да отпразнувате появата на нова любов, не го правете във фейсбук. Никога. Това е много лоша идея. Снимка на бордовата ви карта често е начин да се похвалите къде отивате, но не ставайте глупави. Баркодът на картата е уникален и може да се използва, за да се намерят подробностите, които сте дали на авиокомпанията, когато сте купували билета си.", "date": "2018.04.09", "title": "12 неща, които е добре да изтриете от фейсбук"}
{"url": "http://clubz.bg/66433-dopuskaneto_v_evropa_na_migranti_bez_dokumenti_prez_2015_g_bilo_greshka", "text": "Това коментира по Нова тв Меглена Плугчиева, посланик на България в Швейцария. Според нея допускането в Европа без документи на мигранти през 2015 г. е било грешка. От една страна институциите в Европа не са били достатъчно добре подготвени, а от друга – нагласите на обществото били различни – не са очаквали, че може да се злоупотреби с жестовете на хуманност, които били проявени от страна на Германия, каза Плугчиева. В Германия има напрежение, вътре в обществото. Там продължават да носят вина и много се злоупотребява с тази вина. От две години се заговори за цензура на медиите, продължи тя. Политиците в Германия трябва да се направят изводите след изборите. Очакванията сега са големи. Ако основните партии не реагират адекватно, ще има и съответните промени, продължи тя. Тя похвали Швейцария за бързата и организирана реакция при големия наплив от мигранти. Плугчиева не приема и критиките към централно и източноевропейските държави за тяхния подход към мигрантите и бежанците.  \"Упрекът, че новите демокрации не са солидарни с европейската миграционна политика и използват само средствата на ЕС, не го споделям. Те имат много повече натрупан горчив опит и по отношение на интеграция, и по отношение на кризи\", смята тя. България, смята тя, има балансирана позиция по време на своето европредседателство. „Българското председателство на Съвета на ЕС е много убедително. Този балансиран подход, който България прилага е изключително важен и много обективен, и няма начин да не бъде признат.\"  Фактът , че се стигна до среща между ЕС и Турция във Варна, трябва да се отбележи, като много добро постижение за председателството ни, каза още Плугчиева. Тя отбеляза, че изключително важна за Европа ще бъде и срещата на лидерите на Западните Балкани. „В момента този регион на бяло петно в картата на Европа и всички сме заинтересовани да не стане черна дупка“, коментира още Плугчиева. Според нея Европа трябва да спазва споразумението с Турция. И даде за пример, че разходите на Германия за 1 млн. мигранти само за година са 30 млрд. евро, докато сумите, които получи Турция са 3 млрд. за 3 млн. души.", "date": "2018.04.09", "title": "Допускането в Европа на мигранти без документи през 2015 г. било грешка"}
{"url": "http://clubz.bg/66416-sperma_vqrna_na_partiqta", "text": "Една от най-големите банки за сперма в Пекин е поставила като изискване за донорите лоялност към комунистическата партия. Това е знак, че увеличаващото се идеологическо влияние на господстващата в страната доктрина вече се е разпростряло и върху зачеването, коментира АФП. Странното условие е формулирано от Трета университетска болница на Пекин - държавна болница, която е свързана с елитен университет, който често е определян като китайския Харвард. Могъщият Си стана вечен владетел на Китай Донорите на сперма трябва да не страдат от инфекциозни болести или генетични проблеми, но освен това трябва да притежават \"идеологически качества\". Това гласи съобщение, публикувано в официалния профил на болницата в популярното приложение WeChat. Мъжете между 20 и 45 години, които искат да станат донори на сперма, трябва \"да обичат социалистическата родина, да поддържат ръководството на Китайската комунистическа партия, да са верни на партийната кауза и да са подчиняващи се на закона, прилежни граждани, които не създават политически проблеми\". Това гласеше съобщението, което се появи в сряда миналата седмица, а два дни по-късно в петък вечер беше изтрито.  Тези, които успешно дадат сперма след като преминат през два кръга на медицински прегледи и изследвания, ще получат 5500 юана или 900 долара, се казваше в обявата. Липсват обаче уточнения как точно ще се удостоверява политическата годност на кандидат донора. Опитите на АФП да получи становище от болницата дали тези изисквания са част от по-голяма държавна политика са останали без отговор, уточняват от агенцията. Китай има само 23 банки за сперма, според Националната здравна комисия на страната, и повечето от тях страдат от сериозен недостиг на донори. В изискванията на другите центрове за събиране на сперма, в това число тези в Пекин и Шанхай, липсва условието \"вярност към партията\". Кампанията не остана без коментари в социалните медии. \"Любовта към партията започва със спермата\", написа един от потребителите в WeChat. В ККП членуват 6,5% от населението на най-многолюдната държава в света. Общо в страната живеят 1,4 млрд. души.", "date": "2018.04.09", "title": "Сперма, вярна на партията"}
{"url": "http://clubz.bg/66434-trilioni_dylgove_ignorirame_gi_kato_abstraktni_chisla", "text": "Поучителната книга* на мозъчния тръст Cercle Turgot показва до каква степен задлъжнялостта на държавите разяжда като гангрена световната икономика без нито общественото мнение, нито политическите лидери наистина да са развълнувани. Бомбата със закъснител обаче може скоро да избухне, пише   във в. \"Ле-з-еко\". \n\tЧовек свиква с всичко. Тази година, например, се навършват точно 40 години, откакто държавата Франция има дефицит. И вляво, и вдясно, нито едно правителство не можа, не съумя или не поиска да скъса с една пристрастеност, която ни кара, бюджет след бюджет, да финансираме нашия икономически растеж с кредити. Между 1980 г. и сега френският държавен дълг се е увеличил от 20% до близо 100% от брутния вътрешен продукт (БВП). В обстановка на почти всеобщо безразличие. \n\tТова всъщност е отличителна френска черта: независимо дали вали или духа вятър, дали сме в криза или в спокойни води, ние оставяме държавния дълг да набъбва със смайваща безгрижност. \n\tНа практика нито в един момент и най-вече през период на икономически растеж, когато това упражнение би било по-лесно, не си задаваме истински въпроса за намаляването на нашата задлъжнялост. Над 2 трилиона евро дългове? И какво? Да, това е огромно число. Толкова огромно, че става абстрактно. Тогава го игнорираме и общественото мнение не се вълнува изобщо от него. Живеем от толкова дълго време в ситуация на свръхзадлъжнялост без да ни се случи нищо сериозно. Защо тогава да се тревожим? Следователно дългът няма тежест на избори. Това го превръща в един толкова лесен за използване лост. \n\tНека обаче бъдем честни: Франция не е единствената икономика, направлявана от дълг. Небрежността на лидерите - политически и икономически - се състои в това да живеем на кредит без да се тревожим за щетите, причинени на следващите поколения, е поведение, характерно за голяма част от света. Това е основната тема на колективния труд, публикуван този месец от френския мозъчен тръст Cercle Turgot, специализиран във финансовите анализи. Този институт има на първо място заслугата да припомни няколко поучителни числа. Първичният държавен дълг на развитите и развиващите се страни възлиза днес на 200 трилиона долара, т. е. три пъти световния БВП, ни обръща внимание Жан-Жак Плюшар. Нещо, което показва, че, в известен смисъл, в тази област кейнсианците са спечелили битката на идеите срещу либералите. Първите са на мнение, че \"задлъжняването на държавата допринася за икономическото развитие на нацията\", а вторите го упрекват, че \"отклонява частните спестявания от продуктивните инвестиции\", а оттам и от създаването на работни места. \n\tСветовната пристрастеност към дълговете е просто доктринален въпрос. За това свидетелства примерът на Съединените щати. Дори в страната на необуздания либерализъм задлъжняването е втора природа и то от дълго време, ни припомня Жан-Клод Грюфа. Първото федерално правителство след приетата през 1789 г. конституция поема управлението на държавата с дълг, който вече достига 30% от БВП. Ситуация, предизвикана от невъзможността по онова време за повишаване на данъците в една все още разпокъсана страна. В наши дни това културно наследство остава ясен знак за американския начин на мислене. Под ефекта на понижаванията на данъците, плановете за съживяване на икономиката и увеличаването на военните разходи, дългът не спря да нараства, достигайки от 3,3 трилиона долара през 2001 г. до главозамайващото равнище от 20 трилиона долара. И подобно на предшествениците си президентът Доналд Тръмп не изрази в нито един момент намерение да се заеме с този проблем. Несъмнено има нещо по-смайващо в този исторически преглед на световните дългове, направен от Cercle Turgot. Въпреки че бяха измислени голям брой мерки, така че равнището на дълга да стане устойчиво, не бе направено нищо, или почти нищо, за неговото сериозно намаляване. При постепенното му надуване и предизвиканите от него кризи в Азия през 1997 година Аржентина осем пъти изпада в неплатежоспособност, а съвсем неотдавна, през 2010 година, в Гърция прекомерните дългове доведоха до международни стандарти за мерки за икономии и бюджетна дисциплина за засегнатите страни (Вашингтонският консенсус от 90-те години на миналия век). Но до нищо, което да може да възпрепятства изключително голямото увеличаване на дълговете. Кулминацията на това почти отричане на проблема бе достигната след кризата от 2008 година. С масивно изкупуване на държавни облигации големите централни банки по света, първо Управлението за федерален резерв в САЩ, след това Европейската централна банка, се заеха да печатат пари, за да облекчат в огромна степен реалната цена на суверенните дългове на държавите, предизвиквайки понижаване на лихвените проценти. Този паричен буфер изигра ролята на временно обезболяващо за държавните бюджети срещу гигантския световен дълг. Той освен това вдигна всяка забрана, ако изобщо е съществувала още такава, за продължаване на надпреварата в задлъжняването. Какво ще се случи, когато лихвените проценти в крайна сметка се повишат? И с какви механизми все още ще разполагат властите, за да спрат евентуална нова криза, при условие че изглежда всички оръжия вече са били използвани? Тази книга има заслугата да зададе ясни очертания на дебатите. ", "date": "2018.04.09", "title": "Трилиони дългове? Игнорираме ги като абстрактни числа"}
{"url": "http://clubz.bg/66439-damask_i_moskva_obviniha_izrael_za_udara_po_sirijskata_voenna_baza", "text": "Израелски самолети са извършили бомбардировката по военната база на сирийския режим Т-4 в Централна Сирия. Това обяви руското министерство на отбраната, цитирано от световните агенции, съобщава БТА. Ракетен удар по авиобаза в Сирия. Пентагонът: Не сме ние \"Два самолета F-15 на израелската армия нанесоха от територията на Ливан удар по военното летище между 3,25 ч. и 3,53 ч. московско време (00,25 ч. и 00,53 ч. по Гринуич) с помощта на осем управляеми ракети, без да навлизат в сирийското въздушно пространство\", казва руското министерство на отбраната. \n\tСпоред ведомството пет от осемте ракети са били унищожени от сирийската противоракетна отбрана, докато останалите три ракети са поразили \"западната част на летището\". Сирийският режим също обвини Израел за удара, предадоха световните агенции. \"Израелската агресия по летище Т-4 бе извършена от самолети F-15, които изстреляха няколко ракети\", казва сирийски военен източник, цитиран от сирийската официална агенция САНА. Първоначално агенцията посочи САЩ за виновник за атаката, преди да оттегли това обвинение. По-рано днес сирийският Център за наблюдение на правата на човека каза, че в атаката са загинали 14 бойци, сред които иранци. В базата Т-4, известна и като база Таяс, е имало руски и ирански сили, както и бойци на ливанското шиитско движение Хизбула. Въздушният удар бе нанесен повече от ден след като се появиха информациите за предполагаема химическа атака в град Дума край Дамаск, в която загиналите са десетки и за която се смята, че е била извършена от силите на режима. Предполагаемото химическо нападение бе осъдено вчера от ЕС, САЩ, генералния секретар на ООН Антониу Гутериш, папа Франциск и редица страни. Днес Съветът за сигурност на ООН ще обсъжда случая. Русия отрича Дамаск да е използвал химически оръжия в Сирия САЩ и Франция вече казаха, че нямат нищо общо с удара по военното летище, намиращо се в зона между Хомс и Палмира. Русия отрича Дамаск да е използвал химически оръжия в Сирия", "date": "2018.04.09", "title": "Дамаск и Москва обвиниха Израел за удара по сирийската военна база"}
{"url": "http://clubz.bg/66440-na_balkanite_ne_moje_da_podhojdame_egoistichno", "text": "Това коментира министър-председателят Бойко Борисов след срещата си с Драган Чович, член на Председателството на Босна и Херцеговина и домакин на 21-вия Международен икономически панаир в Мостар, съобщи пресцентърът на Министерския съвет.  На срещата на Бойко Борисов и Драган Чович са обсъдени двустранните отношения, пред които има неусвоен потенциал по общото изразено мнение, евроатлантическата перспектива на страните от региона и най-сериозният инструмент за гарантирането й - развитието на икономиката и на инфраструктурата. \"Направим ли инфраструктурата, ще има и просперитет. Другото го пробвахме, не се получи\", посочи премиерът Борисов.  Сигурен съм, че нашият евроатлантически път е без алтернатива, категоричен беше и членът на Председателството на Босна и Херцеговина Драган Чович. Борисов е на посещение в Босна и Херцеговина. Утре, 10 април, той ще открие Международния икономически панаир, който се провежда за 21-ви път в Мостар. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението, съобщават от пресцентъра на Министерския съвет. Мостарският панаир е място за срещи на представители на бизнеса от региона и на големи международни компании. С присъствието си премиерът Борисов ще подчертае значението на икономическото развитие на страните от Западните Балкани за европейската им перспектива. Тази вечер Борисов ще присъства в работна вечеря, давана от члена на председателството на Босна и Херцеговина Драган Чович. На нея ще бъдат и президентите на Сърбия и на Черна гора Александър Вучич и Филип Вуянович, премиерът на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в Парламента на Босна и Херцеговина. В рамките на визитата му, са предвидени и двустранни срещи на премиера с лидери на балканските държави, участващи в Международния икономически панаир.", "date": "2018.04.09", "title": "\"На Балканите не може да подхождаме егоистично\""}
{"url": "http://clubz.bg/66442-megan_markyl_iskala_da_stane_vtorata_lejdi_di", "text": "Американската актриса Меган Маркъл, бъдещата съпруга на принц Хари, е амбициозна млада жена, която мечтаела да стане новата лейди Даяна, разкрива биография, която ще бъде публикувана във Великобритания в четвръртък, съобщава Франс прес. Кралският хроникьор Андрю Мортън, автор на бестселъра \"Даяна.Нейната истинска история\", този път се взира в жизнения път на американската актриса, преди венчавката й на 19 май с втория син на принц Чарлз. Биографията разкрива преклонението на Меган пред лейди Даяна и неутешимите сълзи, пролети от младото момиче, след като научило за трагичната кончина на кралската особа. Маркъл била обсебена от майката на бъдещия си съпруг не само заради невероятния ѝ стил, но и заради хуманитарните ѝ ангажименти. Маркъл искала да ѝ подражава във всяко едно отношение. По думите на една от най-добрите приятелки на Меган, Нинаки Приди, бъдещата съпруга на принц Хари била във възторг от британското кралско семейство и не криела желанието си да стане втората лейди Даяна. За автора Андрю Мортън сравненията между Маркъл и Уелската принцеса са неизбежни заради ангажиментите им в хуманитарната област и заради безупречния им фешън стил. Но между двете дами съществувала и голяма разлика. Срамежливата Даяна се омъжва на 20-годишна възраст за принц Чарлз, а американската актриса, значително по-уверена в себе си, на 36. \"В известна степен Меган Маркъл е жената, която лейди Даяна е искала да бъде\", пише авторът. ", "date": "2018.04.09", "title": "Меган Маркъл искала да стане втората лейди Ди"}
{"url": "http://clubz.bg/66453-pikyt_na_pribiraneto_do_1930_ch_i_utre_sutrin", "text": "От 17.00 ч. до 19.30 ч. потокът от автомобили на входовете на столицата е най-интензивен. Това каза по време на извънреден брифинг, посветен на \"Голямото прибиране\", комисар Тенчо Тенев, началник на ,,Пътна полиция’’ към СДВР. „Приоритетно пускаме движението от Пловдив за София“, каза комисар Тенев. Той обърна внимание, че светофарът там се задържа по минута и половина до три, за да могат да се приберат автомобилите. Той уточни, че малко по-натоварено е движението в района на Панчарево при разклона за Южната дъга в посока „Младост“. „Имаме и реверс на Владая, там движението се осъществява в две ленти в посока София“, каза комисар Тенев. Той допълни, че се обръща реверсивно пропускливостта и на един от тунелите на автомагистрала „Люлин“, където движението също е двупосочно. Комисар Тенев поясни, че най-вероятно и утре сутринта хората ще пътуват към София. Очакват се над 100 000 автомобила да влязат в столицата до края на днешния ден. 9 април бе зачернен от ужасяваща катастрофа на първокласния път между Враца и Монтана, на километър от разклона за Вършец. Идващ от Монтана лек автомобил \"Ситроен\" С3 предприема рисково изпреварване на автобус, при което се удря челно в миниван \"Форд\". Загинали са шофьорът и пътуващият до него спътник във вана, който е бил в собственото си платно. Други трима души са в тежко състояние и са настанени в болница, сред тях е дамата, управлявала ситроена и предприела маневрата. Движението в района бе затруднено и се отклоняваше през Вършец и село Краводер. До изтеглянето на автомобилите се образуваха километрични опашки.", "date": "2018.04.09", "title": "Пикът на прибирането - до 19:30 ч и утре сутрин"}
{"url": "http://clubz.bg/66448-lufthanza_otmenq_50_na_sto_ot_poletite_si_utre_er_frans_edna_chetvyrt", "text": "Германската авиокомпания „Луфтханза“ обяви, че утре, 10 април отменя около половината от полетите си, а френската „Ер Франс“, че смята да осигури извършването на 75% от планираните полети, предаде АФП. Причината са стачки в Германия и Франция. „Налага се да отменим над 800 от планираните за утре 1600 полета, включително 58 на дълги дистанции заради стачката“, обяви „Луфтханза“ в изявление. В него се посочва, че това ще засегне 90 000 пътници. Анулиран е и утрешният полет от Франкфурт за София, пристигащ по разписание в 18,15 ч., както и излитащият в 19 ч., съобщи БНР. Германският синдикат „Ферди“ призова днес държавните служители да стачкуват през утрешния ден на четири германски летища - Франкфурт, Мюнхен, Кьолн и Бремен. Стачката е част от спора по заплащането в държавния сектор в страната, който обхваща и компании за комунални услуги, детски градини и общински администрации. От „Ферди“ настояват за увеличение от 6% или най-малко 200 евро за близо 2,3 млн. души, които работят в държавния сектор. Стачката във Франция продължава и това принуди „Ер Франс“ да отмени за вторник една четвърт от полетите си. Авиокомпанията ще може да извърши 75 на сто от полетите. Процентът е сходен с този от първите четири дни стачка. В събота, през петия ден на стачните действия, бяха осъществени 70 на сто от полетите. Разписанието на летище София за утре не показва да има отложени полети на „Ер Франс“. Единадесет френски синдиката настояват за 6% увеличение на заплащанията. Те призовават за нови стачни действия в сряда, следващите дати за протести са 17 и 18 април, ккато и 23 и 24 април. В стачните действия участват 35,3% от пилотите, 20,2% от стюардите и стюардесите и 13% от наземния персонал. Днес отново стачкуват и френските железници и 80% от високоскоростните влакове останаха по депата, предаде Асошиейтед прес. Засегнати са около една четвърт от международните линии.  Синдикатите са разгневени на президента Еманюел Макрон, който планира да отмени специалния статут на машинистите, гарантиращ облаги като пожизнена работа. Правителството иска да направи железопътния сектор по-конкурентоспособен.", "date": "2018.04.09", "title": "\"Луфтханза\" отменя 50 на сто от полетите си утре, \"Ер Франс\" - една четвърт"}
{"url": "http://clubz.bg/66450-fejsbuk_blokira_oshte_edna_firma_sybirala_lichni_danni_kejmbridj_pak_e_zamesen", "text": "\"Фейсбук\" заличи приложение на фирмата  , което събира данни за потребителите, съобщи Би Би Си. Акцията е част от разследването за теч на лична информация от социалната мрежа към компании, които могат да я използват недобросъвестно. Това става само две седмици след като гръмна скандалът с  и събирането на данни от профилите на милиони хора, използвани и с цел манипулация на общественото мнение по време на избори - например за президент на САЩ през 2016 г. или за вота за \"Брекзит\" във Великобритания. Скандалът расте: данни на 87 млн. фейсбук потребители - при Cambridge Analytica Новината идва два дни преди основателят на Фейсбук Марк Зукърбък да свидетелства пред Конгреса на САЩ по случая с Cambridge Analyticа. Социалната мрежа започва пълна проверка дали Cubeyou не е събирала информация за академични изследвания в партньорство с университета в Кеймбридж, която след това е използвана за комерсиални цели. Подозрението е, че това се е случвало. От фирмата Cubeyou отричат. И от компанията, и от университета твърдят, че приложението  \" (известно още като  ) не е използвано извън правилата, а от самото начало е било ясно, че придобитите от потребителите данни ще бъдат и за академични, и за бизнес цели. В специално изявление до няколко западни медии се казва, че фирмата винаги е спазвала правилата на \"Фейсбук\".  Сайтът  регистрацията към който става през фейсбук профил, е създаден от Cubeyou в партньорство с Психометричния център на университета в Кеймбридж. От реномираното висше учебно заведение на Острова казват, че потребителите са се съгласявали данните им да бъдат ползвани \"както за академични, така и за бизнес цели\" и това е записано в условията на сайта. Освен това всички данни са анонимизирани. Фейсбук заличава 270 страници на руска група за манипулации Проверка на Би Би Си обаче е показала, че към настоящия момент в условията на сайта е посочено, че той може да се използва само за \"академични изследвания с нестопанска цел\". От университета казват още, че не са имали контакт с фирмата Cubeyou от 2015 г., когато е създаден самият сайт.  Името на университета бе замесено и в скандала с  макар и по този случай от учебното заведение да отричат да имат нещо общо с теч на данни и неправомерното им използване.  е една от многото фирми, създадени с цел да подпомагат таргетирането на реклама и подобряване на маркетинга. До момента няма информация дали компанията е участвала и в таргетиране на политически послания, какъвто бе случаят с Cambridge Analytica. В уебсайта си Cubeyou се описва като \"най-добрия източник на потребителски данни на едно място\". Друго послание на компанията е  \"Фейсбук\" започва днес да изпраща съобщения на своите потребители за това дали са сред тези 87 милиона души, чиито лични данни са били споделени с компанията Cambridge Analytica, съобщи Би Би Си. Социалната мрежа ще уведоми с една или две бележки потребителите дали има теч на тяхна информация. Първоначалните данни бяха за нерегламентиран достъп до лична информация на 60 млн. души - най-вече от САЩ и по-малко от Великобритания. Уведомленията бяха едно от обещанията на Марк Зукърбърг, след като гръмна скандала с теча на персонални данни към Cambridge Analyticа и използването на тези данни за манипулации по време на президентските избори в САЩ през 2016 г. и гласуването за \"Брекзит\" във Великобритания.  Скандалът расте: данни на 87 млн. фейсбук потребители - при Cambridge Analytica Потребителите на фейсбук вече ще бъдат уведомявани на достъпно и видимо място на страницата си какви приложения използват и каква информация за тях събират въпросните приложения. Това също бе сред обещаните от Зукърбърг мерки за сигурността на информацията в социалната мрежа. Фейсбук заличава 270 страници на руска група за манипулации Скандалът расте: данни на 87 млн. фейсбук потребители - при Cambridge Analytica", "date": "2018.04.09", "title": "\"Фейсбук\" блокира още една фирма, събирала лични данни, Кеймбридж пак е замесен"}
{"url": "http://clubz.bg/66431-na_granicite_vinetkite_shte_se_obrabotvat_rychno_dnes", "text": "Винетките, пътните такси и разрешителните режими ще се обработват ръчно в последния от поредицата почивни дни за Великден, съобщиха от пресцентъра на Агенция „Митници“. До 08.00 часа на 10 април модул „Пътни такси и разрешителен режим\" (ПТРР) няма да работи в автоматичен режим поради извършване на технически процедури. За посочения период, до приключване на техническите процедури, обработката на пътни превозни средства ще продължи, като ще се извършва по аварийна процедура (ръчна обработка). На всички пунктове за горепосочения период пътните и винетни такси ще бъдат заплащани в брой. Агенция „Митници“ ще подсигури допълнително служители на всички трасета за ръчна обработка на товарните автомобили при контрол на пътните такси и разрешителния режим. Не се очаква техническите процедури да се отразят на обработката на леки автомобили и автобуси, тъй като при тях се контролира само наличието на валиден винетен стикер. Т.е. ръчната обработка няма да усложни допълнително интензивния лек трафик по граничните пунктове, който се очаква в края на празниците. Периодът на аварийна процедура е съобразен и с товарните превозни средства. Техническите процедури са свързани с миграция на база данни към нов сървър с по-добри параметри и са част от изпълнение на дейности по Проект 8.2.1 „Предоставяне на експертиза за намаляване на натовареността на базата данни на модул ПТРР\". Цялостното изпълнение на проекта, включващо и други оптимизационни дейности, ще доведе до ускоряване на обработката на превозни средства при контрол на пътните такси и разрешителния режим, се казва в съобщението от агенцията.", "date": "2018.04.09", "title": "На границите винетките ще се обработват ръчно днес"}
{"url": "http://clubz.bg/66427-yuda_iskariotski_superzvezda", "text": "През 1970-а чухме   албума с Иън Гилън, десетина години по-късно гледахме на видео и филма на Норман Джуисън от 1973-а с Тед Нийли като Христос и Карл Андерсън в ролята на Юда, а през 2011-а Исус Христос на Андрю Лойд Уебър и Тим Райс вече беше толкова голяма звезда, че стигна дори до Музикалния театър „Стефан Македонски“. Едва ли някой наскоро се е надявал на нещо повече, но… Доживяхме да гледаме на живо вносна продукция  на най-прочутия рокмюзикъл – няма и 50 години след премиерата му. При това в заглавната роля е лично звездата от филма и от няколко бродуейски версии на рокоперата „Исус Христос суперзвезда“ Тед Нийли. За 74-годишния актьор и певец височините вече не са толкова безпроблемни, както когато беше на годините на Исус. Но затова пък е добавил повече плътност в средния и ниския регистър  Представлението, което се играе в София в три поредни вечери, не е бродуейски спектакъл, нито идва от Уест Енд. Този „Исус Христос Суперзвезда с Тед Нийли“ е италианска продукция отпреди 4 години, с италиански актьори-певци и италиански режисьор – Масимо Пипаро. Още за двайсетгодишнината от премиерата на филма искал да събере основните актьори в сценичен спектакъл, но успял доста по-късно. Пред септември 2014-а в театър „Систина“ в Рим с голям успех били играни няколко представления с петдесет актьори, сред които освен Тед Нийли, са били Ивон Елиман   и Бари Денън   – отново в ролите си от филма  . По-късно шоуто се играе в разпродадени зали, включително и на прочутата „Арена ди Верона“ пред 12 хиляди души. Следва и турне, а след оттеглянето на Ивон Елиман и Бари Денън, Нийли продължава да пътува… чак до София. Спектакълът в зала 1 на НДК започна 25 минути след обявения час, при почти пълна зала. Сцената бе изградена на три основни нива. На първото на въртяща се плаформа бе подредена 6-членна рокгрупа  , второто бе широко стълбище   над което бе опънат голям екран, върху него се прожектираха различни кадри за фон – от римски развалини, като във филма, до снимки от последните терористични атентати в Лондон. Вляво на двуетажна платформа над сцената бяха разположени струнен квартет и двама духачи – тромпетист и валдхорнист. В някои от най-богато оркестрираните арии като „Jesus Christ Superstar“ и „Gethsemane“ звученето беше като от доста по-голяма духова секция, но със съвременните технологии всичко е възможно. Поне от моето мяста, звукът беше качествен и добре балансиран. Рокгрупата на сцената бе частично отделена от публиката и актьорите с пет колони, които с помощта на 3D мапинг също влизат в различни „роли“. Костюмите са подобни на тези от филма – Исус неизменно е с бяла роба, сподвижниците му се носят като хипита, а представителите на властта са в кожа – кафява за римския наместник Пилат Понтийски и неговите войници, черна за еврейските духовници, притеснени от нарастващата популярност на Исус. Исус Христос суперзвезда у нас по Великден (ВИДЕО) Очаквах, че участието на 74-годишния вокалист в толкова предизвикателната физически роля ще има по-скоро носталгична или музейна стойност, но съм грешал. Настина, не всеки писък му се получава точно така, както го е замислил, но ариите му далеч не се състоят само от писъци, а като добавим опита, обогатяването на средния и ниския регистър с възрастта и съхранената емоция   – плюсовете натежават. А през последните дни и по света интересът около първия   изживява ренесанс. На 1 април Eн Би Си излъчи на живо „Исус Христос суперзвезда“ с Джон Леджънд в ролята на Спасителя и Алис Купър като цар Ирод. Тази версия ще излезе и на диск още този месец. Вече се мисли и за турне. В началото за един от най-поставяните и успешни мюзикъли нещата не тръгват много добре. След като написват рокоперата, Уебър и Райс започват да търсят театър, който да я продуцира – и отвсякъде им отказват с думи като  , спомня си Уебър в наскоро издаден документален филм. В Англия първоначално няма особен интерес и дори албумът е забранен за кратко от Би Би Си като богохулствен. Но в САЩ става голям хит. Там бързо се намира и продуцент – и следващата година „Исус Христос суперзвезда“ е на Бродуей, с рекорд за предварително продадени билети. Тогава започват и проблемите. Днес много християнски лидери нямат нищо против модерната версия на библейската история— някои я използват в уроците си, а през 1999 г. рокоперата дори бе играна във Ватикана. Но в началото  на 70-те за мнозина показването на Христос като човек, подвластен на човешки изкушения и страхове звучала наистина богохулствено. Още повече пък идеята да се разказва за Христос през погледа на предателя Юда. Въпросът е основателен: главният – и по-интересният герой в „Исус Христос суперзвезда“ – наистина е Юда. Той прави значително по-голяма жертва от Исус – погубва душата си и се обрича на вечни мъки в името на това чрез смъртта си Исус да спаси човечеството  . Неговите въпроси и песни движат действието. С неговата песен Heaven On Their Mind   започва историята и с пак неговата „Исус Христос суперзвезда“ завършва. Не случайно обикновено изпълнителите на неговата роля са сред най-добрите певци в трупата. Така беше във филма на Норман Джуисън от 1973-та с Карл Андерсън   като Юда, така беше и в спектакъла в НДК, където в ролята на Юда бе единственият неиталианец – Ник Майа от Бразилия, който е най-новото име в състава  , но се справя отлично. В спектакъла има и някои възпламеняващи изненади, които изправиха публиката на крака, но по-добре да ги ги изживеете сами, отколкото да ви ги разкажем.", "date": "2018.04.09", "title": "Юда Искариотски суперзвезда"}
{"url": "http://clubz.bg/66428-orban_specheli_izborite_s_ogromno_mnozinstvo", "text": "Управляващата консервативна партия ФИДЕС на премиера Виктор Орбан печели убедително парламентарните избори в Унгария и трети поред мандат начело на властта от общо четири. Според официални прогнозни резултати, базирани на преброени 93 на сто от подадените гласове, ФИДЕС и нейният младши коалиционен партньор - Християндемократическата народна партия, ще имат 133 места от общо 199 в новия парламент, предадоха Ройтерс и Асошиейтед прес. Това им гарантира мнозинство от две трети, необходимо за извършване на промени в конституцията.  Още няма окончателни данни за броя на гласувалите, но се очаква той да бъде около 70 процента - повече, отколкото на трите предишни парламентарни избори.   \n\tДясната националистическата партия \"Йоббик\" (\"Движение за по-добра Унгария\") е на второ място с 20 процента и 26 депутати. Недоволният от този резултат неин лидер Габор Вона побърза да обяви оставката си. Той си бе поставил като предварителна цел победа в изборите, за да има промяна в политиката, но бе принуден да признае , че \"ФИДЕС отново победи\". ТАСС отбелязва, че Вона дълги години бе смятан за главен опонент на премиера Виктор Орбан.  Оставка обяви и цялото ръководство на Социалистическата партия, която заедно с коалиционния си партньор - \"Диалог в името на Унгария\", остава на трето място с 11,85 на сто и 20 депутати . Две други малки леви партии - \"Демократическа коалиция\" на Ференц Дюрчани и \"Политиката може да бъде друга\", ще имат съответно 9 и 8 депутати. Съпредседателката на последната - Бернадет Сел, подаде оставка. По един мандат получават социаллибералната партия \"Заедно\" (нейният лидер също обяви оставка), независим кандидат и представител на немското етническо малцинство.  Орбан е най-важният лост на Путин за дестабилизиране на ЕС ФИДЕС подобри резултата си по пропорционалните партийни листи, като спечели 49,1 на сто от подадените гласове срещу 44,9 на сто в изборите преди 4 г. Критиците на премиера Орбан твърдят, че той е тласнал страната по авторитарен път и че разпалва ксенофобия с антиимигрантската си политика и с острите си думи спрямо мигрантите.  \n\tСлед като гласува в една от избирателните секции в Будапеща журналисти го запитаха дали той се бори срещу Европейския съюз. Според Ройтерс тази голяма негова победа може да даде нов импулс на други деснонационалистически партии в Централна Европа, в Полша и в съседна Австрия, и да открие нови пукнатини в 28-членния Евросъюз, пише БТА.", "date": "2018.04.09", "title": "Орбан спечели изборите с огромно мнозинство"}
{"url": "http://clubz.bg/66354-konservativno_liberalen_mazohizym", "text": "Десницата има големи традиции в разделението. И продължава да ги поддържа ревностно, почти мазохистично и до днес. Сега разделението върви по линията \"консерватори-либерали\". Любители на конспирациите вероятно биха коментирали, че има хибридно вмешателство в демократичното пространство. Истината обаче е по-прозаична. Става въпрос за най-обикновена политическа недалновидност, дори глупост. Още пред 1991 г. тогавашният СДС се раздели на три - СДС, СДС-либерали и СДС-център. В резултат СДС спечели изборите, но имаше само 110 мандата в парламента. За кратко партията управляваше в коалиция с ДПС, която обаче бързо се разпадна. Така един голям шанс реформите и европейският път на България да започнат още тогава бе пропилян. Ситуацията от онова време много напомня сегашната. С една основна разлика, разбира се - нито една от трите формации, които влизат в автентичната десница/демократичната общност  - ДСБ, \"Да, Българи\" и Реформаторски блок - няма шанс да спечели над 100 мандата в парламента. Това обстоятелство би трябвало да накара десните/демократите да си научат урока още по-добре. Това обаче към този момент сякаш не се случва. За да имат политически успех трите части на дясното/демократичното би трябвало да търсят принцпите, които ги обединяват. Те не са много, но за сметка на това са фундаментални. Третият принцип произтича от първите два. Десните/демократите би трябвало категорично да отрекат всякаква възможност за нова коалиция с ГЕРБ. През последните години герберите дадоха достатъчно много доказателства, че не са чак толкова категорични привърженици на съдебната реформа и на евроинтеграцията. И по двете теми те направиха достатъчно много компромиси, за да не са по вкуса на избирателите, които биха гласували за трите десни/демократични формации. А консервативно-либералните спорове би трябвало да бъдат забравени. В противен случай България ще продължава да си стои в евразийското блато. Без истинска съдебна реформа, със съмнителна евроатлантическа ориентация. И без десни/демократични партии в парламента.", "date": "2018.04.09", "title": "Консервативно-либерален мазохизъм"}
{"url": "http://clubz.bg/66430-raketen_udar_po_aviobaza_v_siriq_pentagonyt_ne_sme_nie", "text": "Има много убити и ранени при ракетна атака срещу летище в Хомс, съобщи сирийската държавна телеграфна агенция САНА, предаде Би Би Си. Ударена е била военновъздушната база Тайфур, позната и под кодовото име Т4, близо до Хомс в ранните часове на 9 април. САНА съобщи още, че сирийската противовъздушна отбрана е реагирала на атаката и е свалила осем ракети и че има жертви сред сирийския военен персонал на летището. Ливанския телевизионен канал \"Ал Маядин\", който принадлежи на шиитската групировка \"Хизбула\", съобщи, че насочвайки се към Сирия, ракетите са пресекли въздушното пространство на Ливан. ТАСС съобщава, че според САНА ракетното нападение е от САЩ. Дамаск и Москва обвиниха Израел за удара по сирийската военна база Министерството на отбраната на САЩ заяви рано тази сутрин, че не извършва въздушни удари в Сирия \"по това време\", с което формално отхвърли твърденията на сирийската държавна телевизия, че САЩ са изстреляли ракети по ВВС база на сирийските правителствени сили, предаде Ройтерс.  САЩ удариха Сирия с 50-60 ракети. Тръмп призова за сваляне на Асад (СНИМКИ+ВИДЕО) В съобщението на Пентагона се казва, че \"по това време министерството на отбраната не извършва въздушни удари в Сирия\".  Пентагонът знае за тези съобщения, но не потвърждава своя причастност към атаката, заяви говорителят на Пентагона Кристофър Шерууд пред кореспондент на ТАСС. Малко след това и представител на пресслужбата на Белия дом казал същото пред ТАСС.  Ракетният удар идва само часове след разпространените съобщения за химическа атака в град Дума в Източна Гута, извършена от правителствените войски на Башар Асад. Още вчера Доналд Тръмп предупреди Дамаск, че \"ще плати висока цена\" за атаката с отровен газ срещу държания от бунтовниците град Дума недалеч от сирийската столица. Американският президент обяви, че Путин, Русия и Иран са отговорни за нападението от \"животното Асад\". Тръмп: Путин и Иран са отговорни за поддържането на животното Асад Френският президент Еманюел Макрон снощи е разговарял по телефона с Доналд Тръмп. Той е осъдил химическите атаки в Сирия, се казва в съобщение, поместено на сайта на френския държавен глава. Двамата президенти са си разменили информация, която \"потвърждава използването на химическо оръжие\" и са настояли \"всички виновни за това да бъдат установени\".  Русия отрича Дамаск да е използвал химически оръжия в Сирия Те се договорили за координиране на действията си в Съвета за сигурност на ООН, където днес ще се състоят две поредни заседания - едно по искане на Русия, и друго - по искане на редица западни страни начело със САЩ.  В изявление от Белия дом във Вашингтон, цитирано от Франс прес, се казва, че в телефонния си разговор двамата държавни глави са се обявили за \"общ и силен отговор\" и че държат режима в Дамаск за отговорен \"за тези продължаващи нарушения на човешките права\".  \n\tПо преценка на американските власти в обкръжения от сирийските правителствени войски град Дума в Източна Гута е било използвано химическо оръжие, но САЩ все още уточняват подробности по атаката, съобщиха преди малко американски правителствени източници, цитирани от Ройтерс.  Преценката е била направена \"с известна степен на увереност\", заявиха източниците, които обаче се въздържаха да назоват виновника за химическата атака, при която според медицински хуманитарни организации са били убити поне 70 души в Дума.  САЩ удариха Сирия с 50-60 ракети. Тръмп призова за сваляне на Асад (СНИМКИ+ВИДЕО) Тръмп: Путин и Иран са отговорни за поддържането на животното Асад Русия отрича Дамаск да е използвал химически оръжия в Сирия", "date": "2018.04.09", "title": "Ракетен удар по авиобаза в Сирия. Пентагонът: Не сме ние"}
