{"url": "http://clubz.bg/60892-sram_za_levski_bistrishkite_tigri_udyrjaha_00", "text": "\"Левски\" не можа да победи последния в Първа лига - \"Витоша\" (Бистрица). Считаната от някои за звездна селекция, ръководена от Делио Роси, завърши 0:0 срещу абсолютния аутсайдер, заемащ последното място без нито една победа. След последния съдийски сигнал \"сините\" бяха освиркани от малкото зрители на ст. \"Васил Левски\". \"Ботев\" отрезви ЦСКА, \"червените\" зоват за оставка Отгоре на всичко една от звездите Жорди Гомес - юноша на \"Барселона\", играл заедно с Лео Меси, пропусна дузпа. Която си беше доста спорна. Вратарят Михаил Иванов, който е юноша на \"Герена\", уцели ъгъла и изби топката. \"Левски\" направи доста малко в атака, отново пролича слабостта на тима в тази фаза. \"Витоша\" (Бистрица) се бранеше героично и заслужено откопчи точка. „Сините“ останаха на трето място с 29 точки - на 6 след ЦСКА и на 10 зад лидера \"Лудогорец\".", "date": "2017.11.19", "title": "Срам за \"Левски\" - \"бистришките тигри\" удържаха 0:0"}
{"url": "http://clubz.bg/60882-shtom_borisov_se_poqvi_v_parlamenta_kak_ehoto_zaglyhva", "text": "Кога Бойко Борисов идва в парламента? Когато трябва да се закълне като министър-председател (три пъти). Когато има спешен казус за решаване. Когато е неизбежно да се появи най-после в парламентарен контрол (това е рядко, а и повечето въпроси, които се задават към него, най-често са несъвместими в парламентарния правилник - според председателя на Народното събрание)... Е, за кратко на Борисов му се налагаше да идва в парламента и като редови депутат - лидер на опозицията - по времето на кабинета \"Орешарски\"... Тъй като са редки, появите на Борисов в Народното събрание се помнят. И в повечето случаи отекват. Както последното - от петък. Резултатът: Димитър Главчев вече не е председател на Народното събрание и влезе в най-новата ни история като втория по краткотрайно пребиваване на този пост - няма и 7 месеца. По-малко от него беше Борислав Великов през 2005 година, който завърши за 4 месеца мандата на Герджиков.  Главчев е вторият в същата тази история, който подава оставка - след Стефан Савов в много далечната 1992 година. Главчев няколко пъти декларира упорито, че решението си е негово. Въпреки че вярва в правотата си - че съвсем резонно е изгонил лидерката на БСП Корнелия Нинова от едно заседание, каквото правомощие му дава правилникът. А поводът бе припомнянето на Нинова как Борисов наричаше народните представители \"безделници\", докато настоява Борисов да се яви в парламента. Което той не обича. Особено ако трябва да се обяснява за нещо - в случая защо твърди, че в парламента имало хора, които \"са замесени с наркотрафик\"... Кой е виновен за оставката на Главчев Да \"наказваш\" лидера на опозицията за каквото и да е, както направи Главчев, е повече от ясно, че ще доведе до един единствен резултат. И той е скандал. И не е особено важно прав ли си бил или крив.  Дали обаче декларацията на Главчев за доброволната оставка нямаше да звучи по-автентично, ако не беше предшествана от появата на премиера Бойко Борисов в Народното събрание? Дори и последният наистина да е казал само  Ето последните явявания и неявявания на Борисов в Народното събрание. В резюме: Той не харесва особено нито участието си в парламентарния контрол, нито задължението си например да представя пред работодателите му - депутати собствените си министерски смени. Примери - през 2016 г. в предишния си мандат Борисов участва в съществуващия тогава блиц контрол за премиера и вицетата му точно 2 пъти. За цялата година. Дори не дойде на последното издание на тази парламентарна процедура преди да сдаде властта предсрочно за втори път.  Новите министри на Борисов в трите му правителства досега не са негова грижа - при гласуването им ги представя някое вице, но не и премиерът лично. Макар че рокади никак не липсват - особено в здравеопазването, например. Но не само. ГЕРБ: Въпросът за мутрите в политиката не реферира към Борисов От началото на мандата на 44-ия парламент премиерът е отговорил на точно 3 питания и въпроси в парламентарния контрол, на който се е явявал точно два пъти за 6 месеца, показва справка в сайта на институцията.  Участието на Бойко Борисов в Председателския съвет, посветен на Главчев, по груби сметки е около петата му поява за 7 месеца в мандата на действащия парламент, откакто пак е премиер. Още с влизането на Борисов в сградата стана ясно, че ще има случка. И вероятно подадена оставка, вместо гласувана такава по искане на опозицията. Защо ли? Защото ден по рано премиерът вече бе смъмрил Димитър Главчев, че \"си е изпуснал нервите\". Да, у нас явно премиер да говори за председателя на парламента звучи приемливо, защото партийната йерархия някак се оказва по-важна от тази, която е записана в конституцията. Борисов много не обича да се \"излагаме пред чужденците\" и полупразна зала пред Антонио Таяни - с каквато БСП бяха заплашили, ако Главчев не подаде оставка, в гарнитура с обяснения от опозицията защо точно залата е празна би помрачила ореола му на европейска политическа звезда.  Преди този петък, Борисов дойде в Народното събрание, когато го повика Корнелия Нинова. И едва ли щеше да го направи, ако не смяташе, че темата, заради която е призован от опозицията - декларацията, която подписаха България и Македония - е важна за имиджа му, освен за страната. Борисов и Нинова в спор за договора с Македония В предишния си мандат Борисов също ще се запомнят \"знакови\" посещения. Едно от тях - когато заплаши коалиционния си партньор \"Реформатоски блок\", че или ще се стяга, или ще се сменя властта. Това бе в средата на октомври 2016 г., а поводът бе провалено парламентарно заседание. Справка в сайта на Народното събрание показва, че на 14 октомври - денят на заплахата, за заседанието са се регистрирали 2-ма депутати от ГЕРБ при 84 по списък. И 17 от 23-ма на реформаторите. Това обаче е само детайл. Борисовата заплаха свърши работа - партньорите му бързо декларираха подкрепата си за властта... А помни ли се когато Борисов дойде на крака в парламента, за да разпореди на депутатите си да се откажат от промени в Закона за концесиите? Това бе в първия управленски мандат. Във втория пък така на юруш мнозинството се отказа да забранява така нареченото диво къмпингуване - лично Борисов дойде и \"помоли\" депутатите си да не приемат въпросния законопроект. А те винаги се съгласяват. Винаги. Борисов отменя забраната за къмпингуване Лидерът на ГЕРБ се явяваше като омиротворител и в предния мандат, когато течаха скандалите за промени в Изборния кодекс. Той пое да участва и в част от преговорите за \"опрасканите\" в крайна сметка промени в конституцията, от които последва оставката на Христо Иванов.  Защо припомняме това ли? За да се внимава - когато Борисов се яви в Народното събрание - това не е случайност. И резултатите са видими - я видоизменен законопроект, я добър пиар, я... нечия оставка. Пък дори да е подадена доброволно след реплика \"Ти си решаваш\".  ГЕРБ: Въпросът за мутрите в политиката не реферира към Борисов Борисов и Нинова в спор за договора с Македония Борисов отменя забраната за къмпингуване", "date": "2017.11.19", "title": "Щом Борисов се появи в парламента... как ехото заглъхва "}
{"url": "http://clubz.bg/60893-policai_shte_vodqt_v_uchastyka_naj_naglite_narushiteli_na_pytq", "text": "Премиерът Бойко Борисов събра днес на спешна среща министри, шефове на агенции и Пътна полиция, за да предприемат мерки против войната по пътищата, предаде БНТ. Това стана в световния ден за възпоменание на жертвите при катастрофи. Най-драстичната мярка ще бъде  . 9 са жертвите на зверската катастрофа край Микре Ето и други мерки, обсъдени на срещата при Борисов. Късно снощи министърът на вътрешните работи Валентин Радев и главният секретар на МВР Младен Маринов инспектираха на място пътя при Микре. Изводът е, че колкото по-добър е пътят, толкова повече катастрофи стават по него. Кола помля патрулка, докато полицаите правят оглед на катастрофа Работна група отново ще преглежда варианти дали не е необходим да се променят и правилата за взимане на книжка - дали да не се затегнат изискванията. Очакванията са през 2018 година мерките да влязат в сила. За последните три дни станаха три тежки катастрофи в Ловешко. При тях загинаха общо 11 души. Кола помля патрулка, докато полицаите правят оглед на катастрофа", "date": "2017.11.19", "title": "Полицаи ще водят в участъка най-наглите нарушители на пътя"}
{"url": "http://clubz.bg/60879-putin_obvinqva_top_klienta_na_magnitski_v_tri_ubijstva", "text": "Руският президент Владимир Путин обвинява видния британски бизнесмен Бил Браудър, че е сериен убиец, съобщи днес в. \"Обзървър\". Това е поредният опит на Кремъл да дисредитира един от най-заклетите си врагове. Браудър е най-известният клиент на руския адвокат Сергей Магнитски, арестуван и починал в затвора при неизяснени и до днес обстоятелства през 2009 г. Заради смъртта му САЩ приеха Глобалния закон \"Магнитски\". Именно Браудър е главен лобист за приемането му. Русия издирва най-известния клиент на Магнитски чрез Интерпол От \"Обзървър\" получили достъп до съдебни документи. От тях става ясно, че руски следователи са посочили Бил Браудър като главен заподозрян за мистериозните убийства на трима души. И трите смъртни случая са свързани с измама в размер на 195 милиона евро, в които се предполага, че са замесени руски чиновници. Именно това престъпление е разкрито от Магнитски през 2008 г. След което адвокатът е арестуван по обвинения, смятани от мнозина за скалъпени. Предполага се, че смъртта му е настъпила заради изтезания. Бил Браудър - някога най-големият чуждестранен бизнесмен инвеститор в Русия, разгневи Путин с лобирането си пред западни правителства да накажат виновните за смъртта на Магнитски. Редица страни наложиха санкции на лица, за които се смята, че са свързани със случая. Документите са изготвени от Следствения комитет (СК) в Русия. В тях се твърди, че тримата убити са свързани с гигантската схема за данъчни измами в Русия, разкрити от Магнитски. Но те посочват Браудър, назован като \"гражданин на Великобритания\", като отговорен за смъртта им. САЩ възстановиха визата на Бил Браудър В тези документи са съдържат подробности на разследването на убийствата, които са станали след извършването на измамата. Самият бизнесмен твърди, че последният от редицата опити за дискредитирането му показва, че Путин е \"превъртял\" в гнева си от отзвука на случая \"Магнитски\". \"Путин е толкова объркан от санкциите заради Магнитски, че е загубил представа за реалността\", каза Браудър. Съдебните документи съдържат нови данни за разследването на трите свързани смъртни случая. Според следователите те са от насилствено естество и са резултат на умишлени действия. Документите са написани от следовател през април 2016 г., но за тях става ясно едва сега. Тримата убити са наздовани като Октай Гасанов (63 г.), Валерий Курочкин (55 г.) и търговеца на облекла Сергей Коробейников (67 г.) Те са убити между 2007 и 2008 г. Браудър не е бил в Русия от 2005 г., когато му е забранено да влиза там. Мотивът - той е заплаха за националната сигурност. Цветан Василев търси закрила от САЩ по закона \"Магнитски\" И тримата убити са свързани с организирана престъпна група, за която се твърди, че е съдействала за данъчната измама и за прехвърлянето на печалбите към мрежа от банкови сметки по целия свят. Подробностите за убийствата са малко. Но документите разкриват, че Октай Гасанов е намерен убит в московското си жилище през октомври 2007 г. Причината за смъртта е мистерия, тъй като не е извършена аутопсия. Тялото на Валерий Курочкин било открито близо до летище \"Бориспил\" край украинската столица Киев през април 2008 г. Според смъртвия акт той починал от цироза. Предишна информация за пътуването до Киев показва, че Курочкин е ходил там през март 2008 г. заедно с други членове на \"синдиката\", който вероятно е замесен в кражбата на \"парите на Магнитски\". Обратно си заминали всички без Курочкин. Половин година по-късно - на 24 септември, Сергей Коробейников загива при падане от строяща се висока сграда \"при неизяснени обстоятелства\". В съдебните документи става дума за \"насилствени действия\", които е възможно да стоят зад \"спонтанното падане\". Случаят \"Магнитски\" отново излезе на дневен ред през лятото, когато стана ясно, че адвокатка, защитаваща позицията на руското правителство, се е срещнала с водещи фигури от предизборния щаб на Доналд Тръмп миналото лято. Сред тях са президентският син Доналд-младши и зетят Джаред Къшнър. Преди месец Путин припомни в своя реч, че Русия е осъдила Браудър на 9 години затвор за укрити данъци. Дни по-късно Москва за пети път поред вкара самостоятелно името на бизнесмена в базата на Интерпол.  Интерпол отказва да вкарва Браудър в базата си, като се аргументира, че той е преследван по политически причини. Организацията отказва да го стори сама, като твърди, че британецът е преследван по политически причини. Руските власти обаче се възползват от \"вратичка\", позволяваща една държава да вкарва едностранно искане за арест на определено лице. САЩ възстановиха визата на Бил Браудър Цветан Василев търси закрила от САЩ по закона \"Магнитски\"", "date": "2017.11.19", "title": "Путин обвинява топ клиента на Магнитски в три убийства"}
{"url": "http://clubz.bg/60880-zakysnql_otgovor_do_zaharova_zashto_ni_otkradnahte_slavata_ot_viena", "text": "Темата за ролята на Работническо-селската  (след 1946 г. Съветска) в различните европейски страни, в това число и в България, е обсъждана нееднократно. Дори пишещият тези редове е споменавал в свои текстове, че   Това личи както от действията на Съветската армия в България, така и от архивните документи.  Конкретният повод за този текст е неотдавнашният дипломатически скандал, разгорял се заради думи на говорителката на руското Външно министерство, с които Руската федерация буквално подмени историческите факти. Според Мария Захарова, 50 000 български евреи са били спасени от неминуема гибел благодарение на съветските войници.  По фактологическата страна на нещата се изговори достатъчно, за да стане ясно за всеки не предубеден, че става дума или за провокация, или за откровено непознаване на историческите факти. Независимо от всичко, необходимо е да припомним две други исторически събития.  Ако можем да говорим за някаква роля в нечия депортация или екстрадиция, това без спор е ролята на родните комунисти след държавния преврат от септември 1944 г. Веднага след Октомврийската революция през 1917 г. около 30 хиляди руснаци – част от “бялата емиграция”, се упътват към България. Голяма част от тях се установяват трайно у нас и дори се интегрират в обществения и културния живот. Във втората фаза на Втората световна война Сталин създава агентурна служба, която ликвидира неудобните за съветската власт. Името й е СМЕРШ – от “Смърт на шпионите”. Доскоро документално установени бяха около 400 жертви на СМЕРШ и Народния комисариат по вътрешните работи на СССР в България. По списъци, често само по донос, комунистическият слугинаж издирва жертвите на СМЕРШ в България. Те са отправяни за разпит в СССР, често завършвайки в Гулаг – съветската система от концентрационни лагери. Вероятно обаче става дума за многократно повече избити емигранти.  Втори факт е участието на България в заключителната фаза на Втората световна война. Според Майкъл Клодфелтър, автор на книгата “Войни и въоръжени конфликти”, малко повече от 100 хиляди българи, в състава на Първа българска армия, съвместно с Трети украински фронт – около 650 хиляди души, участват във Виенската офанзива. За един месец – от 16 март до 15 април 1945 г. по различни данни, в битката за Виена намират смъртта си не по-малко от 2700 български войници. Някои руски данни сочат между три и четири пъти по-висока смъртност.  За общата численост на Първа българска армия по това време, командвана от генерал Владимир Стойчев, пише и американският посланик в София Барнс. В своя телеграма от 6 юни 1945 г. той посочва, че около 100 хиляди души са се завърнали в София, а още две дивизии (между 10 и 15 хиляди души всяка) ще останат зад граница като символична окупационна военна част в Съветската зона. В същата телеграма Барнс пише: Това е безспорният “принос” на Червената армия към България.  За пълнота на текста е редно да споменем и факта, че генерал Стойчев присъства на Парада на победата в Москва, проведен на 22 юни 1945 г. Малко по-рано, на 9 юни е учредена наградата медал “За превземането на Виена”, връчена на почти 280 хиляди съветски и български военни. Сведенията за точния брой на нашите сънародници обаче са оскъдни, независимо от факта, че В заключение, важно е да припомним и факта, че  На 13 април 1945 г. Сталин, в ролята си на върховен главнокомандващ, издава заповед за награждаване на участниците в офанзивата. Разбира се,  , нейния командир и войниците. Заповедта на Сталин е изписана със златни букви на паметника във Виена. Същият, който често е даван за пример като правилно отношение към героизма на Червената армия. За съжаление обаче, той също е символ на подмяната поне по отношение на българската история. Със сигурност, ако не беше съветската окупация и действията на Сталин и Съветския съюз, участието на българската армия в заключителната част на Втората световна война можеше да е оценено различно. Дори отношението към България можеше да не е като към победена страна.", "date": "2017.11.19", "title": "Закъснял отговор до Захарова: защо ни откраднахте славата от Виена?"}
{"url": "http://clubz.bg/60878-elena_joncheva_ostavkata_na_glavchev_e_uspeh_na_demokraciqta", "text": "Оставката на Димитър Главчев е успех не на БСП, а на демокрацията в България. Това заяви днес пред Нова тв депутатката от БСП и говорител на партията Елена Йончева. Според нея обаче подаването на оставка не трябвна да бъде индулгенция и замитане на следата. И даде като пример случая с Делян Добрев в Хасково: Но Йончева смята, че когато има нарушение на закона и престъпление, нещата не трябва да спират с оставка. Защото всеки, когото хванат, се оттегля и продължава дейността си на друго поприще. Тя цитира в ефир извадки от доклада на Държавния департамент на САЩ за 2016 г., където в частта за България е изтъкнато, че държавни служители по всички етажи са замесени в корупционни практики. \"Смущаващи факти\" в нов филм на Елена Йончева за границата БСП обаче се връща в залата, защото това е единственият демократичен път да се продължи борбата. Елена Йончева заяви, че лично тя приема изявлението на червения депутат от гражданската квота Иво Христов за думите, че 80 на сто от населението ни е дебилно. Защото било казани в тесен кръг. Неизменно стана дума и за нейния филм \"Граница\", който бе излъчен тази седмица и разбуни духовете. Тя обаче не е съгласна с обвиненията, че филмът цели да злепостави България месец преди поемането председателството на Съвета на ЕС:", "date": "2017.11.19", "title": "Елена Йончева: Оставката на Главчев е успех на демокрацията"}
{"url": "http://clubz.bg/60826-bylgarite_dovolni_ot_es_makar_i_ne_syvsem_sigurni_dali_se_razviva_pravilno", "text": "Българите остават еврооптимисти и 10 години след присъединяването на страната към ЕС. Това сочат данни от изследване на \"Тренд\"*. Внушителният процент от 63 на сто казват, че решението държавата ни да стане член на съюза е било правилно. Хората, които са на обратното мнение са значително по-малко - 19 на сто. Всеки трети българин смята, че положението в страната се е подобрило откакто страната е член на Европейския съюз. Всеки пети обаче е на противоположното мнение. Най-големият дял - 37% от българите смятат, че не са настъпили съществени промени. Подобно е положението и при оценките как членството в ЕС се отразило на местно ниво. Всеки трети смята, че положението се е подобрило, а всеки пети, че е станало по-лошо. 41% от българите смятат, че България трябва да се присъедини към еврозоната, а 49% искат членство в Шенген, показват данните от изследването. Най-скептични към присъединяването към валутния механизъм са хората на възраст над 60 г., отбелязват от изследователския център. Мнението на анкетираните се разделя между по-силната интеграция между страните членки на ЕС и суверенитета на държавите в блока - по 42% от анкетираните смятат, че трябва да се върви към сближаване между 28-те и отделните държави да взимат повече самостоятелни решения. Идеята за създаване на обща армия на ЕС пък събира подкрепа от 44% от всички запитани и малко под една четвърт са на обратното мнение. Въпреки множеството кризи и проблеми в Европейския съюз в последното десетилетие, 41% от всички респонденти смятат, че съюзът се развива в правилна посока. Близо една трета обаче са на точно противоположното мнение - че ЕС върви в грешна посока. Хората, които не могат да преценят не са никак малко 28 на сто. Изследователски център „Тренд“  Андрей Ковачев, член на Европейския парламент 1005 ефективни интервюта на възраст 18+ За пълнолетното население на страната Пряко полустандартизирано интервю „лице в лице“ 18.10-26.10.2017 г. ±3%", "date": "2017.11.19", "title": "Българите доволни от ЕС, макар и не съвсем сигурни дали се развива правилно"}
{"url": "http://clubz.bg/60876-karaqncheva_v_gerb_ne_dyrjim_na_vsqka_cena_na_post", "text": "Тя бе категорична, че няма да се случи така, че всеки спор на ГЕРБ с опозицията да приключва с оставка. \"Главчев каза: Да не съм аз камъчето, което спъва председателството\" Караянчева подкрепя подалия оставка свой предшественик Димитър Главчев, защото постъпил държавнически. Но веднага допълни, че не опрощава никакви грехове и не се явява като адвокат на Главчев. Запитана дали ако е била на мястото на Главчев, би изгонила от залата Корнелия Нинова, тя отговори, че не може да каже.  Караянчева се съгласи с думите на водещата, че в парламента се използва понякога много хамалски език. Цвета Караянчева: Депутатите са боклуци? Не съм съгласна Но за това сме виновни и ние, народните представители. Но мисля, че демокрацията не е заплашена. Точно оставката (на Главчев - б.р.) показа, че ние от ГЕРБ не държим да бъдем на някой пост на всяка цена. Ако това касае държавността, няма никакъв проблем да се разделим с този пост\", изтъкна тя. Шефката на парламента призна, че понякога и тя е използвала \"хамалски\" език: На въпроса притеснена ли е, че заема първия пост в държавата, Караянчева отговори просълзена: Накрая тя припомни, че е била мениджър във фабрика и по тази причина не се страхува, че може да си изпусне нервите. Цвета Караянчева: Депутатите са боклуци? Не съм съгласна", "date": "2017.11.19", "title": "Караянчева: В ГЕРБ не държим на всяка цена на пост"}
{"url": "http://clubz.bg/60822-dio_pee_pred_hilqdi_fenove_sled_smyrtta_si_video", "text": "Новините за умрели рок звезди буквално извират всеки ден. Малка утеха може би е това, което се случва с починалия преди повече от 7 години Рони Джеймс Дио. Нов трейлър от турнето на холограмата на Рони Дио се радва на голям успех, съобщи тези дни zrockradio.bg Поредните концерти под името Dio Returns ще започнат на 6 декември в Германия, като е възможно турнето да се разгърне из целия свят.   Холограмата направи дебюта си миналата година на фестивала Wacken в Германия. Вдовицата на Dio Wendy беше коментирала пред сп. \"Ролинг Стоун\": Трендът явно хвана почва, защото догодина ни очаква турне на холограмата и на Рой Орбисън. Такова се планира в близко бъдеще и за виртуалния образ на Франк Запа. Цонко пред паметник на Дио, кметицата на Каварна - с байряка на Бузлуджа Но да се върнем на Дио... Той успя наистина да е главен герой на миналогодишния  Wacken.   Бандата включва двама маркови вокалисти - любимия в България Тим \"Рипър\" Оуенс, който забива вече няколко пъти и с Б.Т.Р, и Они Лоугън. Нататък са знаковите членове на бандата на самия Дио от различни етапи: Крейг Голди, Скот Уорън, Саймън Райт и невероятният басист Бьорн Енглен (Ингви Малмстийн, Тони Макалпайн и др.). За наше съжаление, първо бе обявено и събитие за 17 декември в Букурещ, Румъния, но после бе отменено. Как изглежда цялото турне към днешна дата може да видите", "date": "2017.11.19", "title": "Дио пее пред хиляди фенове... след смъртта си (ВИДЕО)"}
{"url": "http://clubz.bg/60658-debili_sme_i_te_go_znaqt", "text": "80% от българския народ са \"дебилни\", каза наскоро депутатът от БСП проф. Иво Христов. Почти всички парламентарни партии го заклеймиха, а неговата собствена го накара да се извини. Само дето очевидно всички парламентарни партии напълно споделят мнението на проф. Христов. Дори смятат, че процентите са поне 90. Останалите 10% са те самите и онези покрай тях, които имат интерес от олигархичното статукво, което представляват. Малко уточнение - дебил наистина е медицински термин, както се опита да замаже проф. Христов. Този термин обаче има и политически смисъл. В този му смисъл дебили са хора, които непрекъснато избират едни и същи партии, макар да са наясно, че последното, което интересува избраните, са интересите на избирателите. Вярно, друг депутат, освен проф. Христов, не е използвал в прав текст думата \"дебили\". Ежедневно обаче в парламента се пръкват най-различни инициативи, от които личи, че отношението на парламентаристите към избирателите е точно като към дебили. Да вземем например актуалната инициатива на ГЕРБ - за промени в Конституцията и отпадане на давността за престъпления, свързани с приватизацията. Първо - случайно или не, ден преди ГЕРБ да оповести своята иницатива, подобни идеи сподели депутатът от ДПС Йордан Цонев. Случайно или не, Цонев се изказа пред Канал 3. Че ГЕРБ и ДПС са в един отбор зад кулисите се знае отдавна. Когато обаче този отбор излезе пред кулисите, ситуацията става изключително подозрителна. Второ - само дебили в политическия смисъл могат да повярват, че ГЕБ и ДПС са наистина загрижени за престъпленията по време на приватизацията. Отношението на ДПС се видя само преди няколко дни, когато депутатите от движението направиха всичко възможно и за малко успяха да провалят приемането на законови поправки, които да премахнат възможността за приватизация от типа Дипломатически клуб - Бояна. По-важното е, че за някои съмнителни приватизационни сделки давността още не е изтекла. Например - за \"Булгартабак\", за споменатия вече Дипломатически клуб в Бояна... Всеки загрижен депутат би могъл да направи много по тези две сделки. Например - да инициира анкетна комисия, да се поинтересува защо компетентните органи, най-вече прокуратурата, не са се сезирали, въпреки всички съмнения и т.н. Защо обаче никой в парламента не споменава и дума за тези сделки? Да не би защото при тези сделки следите водят към една корпулентна фигура? Нещо повече - корпулентната фигура е депутат от ДПС, а шефът на агенцията по приватизация от времето на тези сделки сега е министър на икономиката в правителството на ГЕРБ, но от квотата на \"Атака\". И има достатъчно сериозни съмнения, че министърът продължава да обслужва същата корпулентна фигура по темата \"Дунарит\". Трето - дори да няма давност за престъпления при приватизационни сделки, това няма да има никакво значение, докато прокуратурата ни е в това състояние. Докато продължава да се управлява по сталински модел и докато продължава да обслужва само и единствено олигархията, а не обществения интерес. По въпроса за прокуратурата обаче всички в парламента, без изключение, са единни, че там не трябва да се пипа и по тази тема промени в Конституцията не трябва да има. Вместо това депутатите отклоняват вниманието на дебилите с други промени в Конституцията. Отпадането на давността за приватизацията, имат и друга цел - чисто пропагандна. И най-вероятно пропагандата ще постигне успех сред голяма част от дебилите. Подобни промени, ако се приемат, целят да ударят политически най-вече управлението на ОДС от 1997 до 2001 г. с премиер Иван Костов. Да, вярно е, че това управление допусна своите грешки и съответно плати политическата цена за тях. Голяма част от тези грешки бяха свързани с приватизацията. Това управление обаче бе единственото за годините на прехода, което твърдо отстояваше европейската и евроатлантическата ориентация на България. Включително се опъваше на Русия, когато това беше нужно. Много години минаха, но днешните парламентарни партии не могат да простят това на Костов и ОДС. Всички в парламента, без изключение, са изключително доволни, че наследниците на ОДС не успяха да минат бариерата от 4% на последните избори. Опасността тези партии отново да са в парламента обаче остава. Така че заклеймяването на Костов и ОДС скоро няма да бъде прекратено. Да се върнем на 90-те процента дебили сред българите. Те се делят на няколко групи. Една голяма част вярват, че в ГЕРБ наистина желаят европейско развитие за България, че в БСП наистина са загрижени за социалното неравенство, че в ДПС наистина милеят за правата на малцинствата. а \"Обединени патриоти\" наистина са патриоти. И съответно ходят и гласуват за тези партии. На последните избори от гласуващите дебили се възползва и \"Воля\", която все повече се очертава като патерица на ГЕРБ. Една по-малка част от дебилите изобщо не ходят да гласуват, смятайки, че така изразяват протест. Докато всъщност само правят услуга на горепосочените формации, улеснявайки влизането им в парламента. Има и една трета част, тя е най-малобройна, но и най-шумна. Това са хора, които са наясно с проблемите, с това как те могат да бъдат решени и които искрено желаят България да стане истинска европейска държава. До скоро бяха известни като \"умни и красиви\", но те всъщност са най-големите дебили. Защото се провалят всеки път по един и същи начин. Не могат да се разберат помежду си за някои малки подробности. Като например кой да води четата, дали и при какви условия да влизат във властта и т.н. По едно време дебилите май осъзнаха, че така повече не може. И 2,5 млн. от тях, близо 30% от всички избиратели, на референдум подкрепиха въвеждането на мажоритарен вот при избора на депутати. Чрез този вот има шанс да се намали пропастта между избраници и избиратели. И първите да престанат да се държат с вторите като с дебили След това обаче с дебилско равнодушие обществото забрави за тази тема. Онези 10% са изключително доволни. Дебили сме. И те го знаят. Въпросът е кога ще престанем да бъдем такива.", "date": "2017.11.19", "title": "Дебили сме! И те го знаят"}
{"url": "http://clubz.bg/60881-verner_oto_kralqt_na_germanskata_katalojna_tyrgoviq", "text": "Той е прародителят на онлайн-поръчките – синът на бакалин, който се надява да стане писател, но печели огромното си състояние благодарение на удобството да поръчваш по каталог, вместо да изминаваш „предългия“ път до магазина. Навремето това е ставало с прелистване на дебелите каталози с пъстри картинки, представящи на германските домакини най-новите тенденции, без да ги ангажират с разкарване до щандовете. Днес ключовата дума е онлайн – и поръчителките, и поръчителите все по-охотно се възползват от възможността да получават по пощата доставките, от които имат нужда. Неведоми са пътищата – така може да се обобщи криволичещата в началото си професионална биография на бъдещия крал на германската каталожна търговия Вернер Ото. Не станал бакалин като баща си, искал да пише романи в Берлин, навлякъл си гнева на режима покрай разпространяването на позиви срещу Хитлер. Колкото и да му се иска да е писател, се насочва към производството на обувки, за да може да издържа семейството си. Първо отваря магазинче, после фабрика, макар да няма почти никаква представа от този бизнес. Панта рей – това е девизът, който го води, защото от древна Гърция насам е ясно, че всичко тече и не стои на едно място. Древните гърци не са могли да имат предвид развитието на каталожната търговия през 20-ти век, но техният последовател Вернер Ото съзира перспективите на тази форма на обслужване на клиентите и се възползва от нея повече от успешно. 50 000 служители и 12,5 милиарда евро оборот – това е днешната визитна картичка на фирмата Ото. До която не се стига лесно – Вернер доста се лута, докато не попада на златната мина „каталози“, към които клиентелата в Германия проявява интерес отдавна. Първите търговци, работещи по този модел, се появяват още в края на 19 век, но разцветът идва през 20-ти – когато на пазара водещи имена са Квеле и Некерман. Ото обаче не се поколебава да се намеси, в началото с ръчно изработени проспектчета, в които сам лепи картинките и надписите. Когато е прогонен от Берлин, прекарва известно време като търговец на обувки в градчето Кулм в днешна Полша, оттам се изнася към проспериращата търговска метрополия Хамбург. Бизнесът с обувките продължава да го привлича и отваря фабрика, но не е толкова просто – конкуренцията е сериозна, до степен да не може да й се издържи. Ото фалира, развежда се, оставайки с няколко бараки и четирима сътрудници, но изнамира новия бизнес-модел – поръчките по пощата, които облекчават клиентите и ги освобожават от обиколките по магазините. Не е първият – Квеле вече е утвърдено име, но новакът от Хамбург намира сили да му излезе насреща. Когато се налага, дори влиза и в ролята на манекен с поплинено палто – щом става дума за редовната поява напролет и наесен на каталога, определящ интересите на германските фамилии в сферата на дрехите и на всички останали потребителски стоки. Този път всичко върви по вода – само за две години Ото е направил първия милион и продължава напред стремително. През 1959 служителите му са вече 1000, но самият той работи най-много от всички – по 16 часа на ден, седем дни в седмицата. Фирмата му постепенно се нарежда сред най-търсените като Квеле и Некерман, а междувременно постоянно се разработват нови девизи и нови форми, като например събирането на повече поръчки накуп, за да се намали цената на доставката. В началото на 70-те години настига конкурентите си - оборотът е един милиард марки, расте два пъти по-бързо от този на Квеле и три пъти по-бързо от този на Некерман. Каталогът Ото вече включва над 10 000 продукти и надхвърля 1000 страници. След прекаран инфаркт патриархът на фирмата се оттегля от активната дейност и назначава директор, който да върти бизнеса, докато наследниците пораснат достатъчно – петте деца от три съпруги. В крайна сметка за шеф е определен най-големият син Михаел Ото, на когото на свой ред трябва да положи големи усилия, за да удържи фронта в контекста на конкурентната борба. За 25-годишния си юбилей Некерман, например, „черпи“ клиентите си с 10-процентно намаление на всички цени. Но ходът не се оказва печеливш и фирмата се налага да бъде продадена. И при Квеле настъпва край на разцвета – със смъртта на основателя, на когото така и не е намерен достоен заместник. А Ото? Ото се утвърждава на върха, което е постигнато чрез разширяване на палитрата със специализирани каталози и с усилена реклама. Фирмата разширява и присъствието си по света, стигайки чак до Китай, а семейство Ото заема плътно място в списъка на Форбс с най-богатите. Под шапката Ото фирмите междувременно са 123, компанията разполага и с около 200 мола, а към лидерското място уверено се насочва вече третото поколение – внукът Бенямин. Патриархът Вернер Ото умира през 2011 на 102-години. В Хамбург е издигнат негов паметник – паметник на човека, който винаги е в крак с времето.", "date": "2017.11.19", "title": "Вернер Ото - кралят на германската каталожна търговия"}
{"url": "http://clubz.bg/60835-antisemitizmyt_dyrjavna_politika_v_carska_rusiq_i_sssr", "text": "Тази фраза от Евангелието от Матея с пълна сила важи за хора като Мария Захарова - говорителката на руското външно министерство. Преди две седмици тя нападна България заради поредното \"оскверняване\" на паметника на Съветската армия в София и добави, че то е било придружено с антисемитски лозунги. Захарова стигна дотам да твърди, че Съветската армия е спасила 50 000 български евреи по време на Втората световна война и е осуетила депортирането им. Нищо че през 1943 г., когато се случват тези събития, същата армия все още е твърде далеч от България. Свастики и \"Захарова е травестит\" на Альоша в Пловдив (СНИМКИ) Тези твърдения предизвикаха ожесточени спорове у нас. Някои хора свързаха спасяването на евреите с промяната на обстановката на фронта и прелома във войната, настъпил с битката край Сталинград. Да, съветските войски освобождават \"Аушвиц\" - най-големия нацистки концлагер и символ на Холокоста, където са убити над 1 милион евреи. Но не може да се премълчава и фактът, че в СССР, а преди това и в царска Русия съществува антисемитизъм, при това в една от най-уродливите и ужасяващи му форми. И той е държавна политика. Достатъчно е само да си спомним призива \"Бей жидов, спасай Россию!\" (\"Бий чифутите, спасявай Русия!\"). Докато у нас дори думата \"чифут\" се използва много рядко. По царско време Одеса е люлката на погромите. Първият е извършен там още през 1821 г. Причина са слухове, че евреите са свързани с убийството на гръцкия патриарх Григорий в Истанбул. И изобщо първите погроми срещу евреи са дело на одески гърци. По-късно се включват руснаци и украинци. Безчинствата продължават чак до 1904 г. и се разпростират на териториите на днешните Полша, Украйна, Беларус и Молдова. Най-кървавият погром е през 1903 г. в Кишинев - убити са 49 души. Заради погромите в края на XIX век евреи масово започват да емигрират от Руската империя. Иначе например Джордж Гершуин би могъл да бъде поредният велик руски комозитор. Но родителите му се спасяват отвъд океана. Вторият период на погромите започва с руската революция през 1905 г. и продължава две години. Тогава са най-жестоките изстъпления. Те започват да се пренасят и в далечни краища - чак в Сибир. Само през октомври 1905 г. са убити над 800 евреи. Русия претендира, че спасила българските евреи Извършители на тези ужасяващи деяния са черносотниците. Това е събирателното наименования на крайно десните активисти в Русия, проповядващи монархия, великодъжавен шовинизъм и антисемитизъм. Най-жестоки са организации като Съюза на руския народ и Съюза „Михаил Архангел“. Погромите утихват за 11 години. След Февруарската революция през 1917 г. и свалянето на царя евреите в Русия получават равни права с останалите граждани. Но през Гражданската война, избухнала след Октомврийската революция, погромите се подновяват. Поради факта, че част от участниците в събитията са евреи, антисемитизмът отново придобива големи измерения. Не помага и специалният декрет на Ленин за борба срещу явлението. След създаването на СССР в края на 1922 г. антисемитизмът е обявен за наследство на предишния режим и съветската власт обявява, че го отхвърля. Но още в средата на 20-те г. на ХХ век излиза наяве двойнственият морал на болшевиките. Така отбелязва историкът Яков Басин, като визира политиката на т. нар. национални кадри, когато отново започва да се проявява държавен антисемитизъм. А  Инна Герасимова - руски учен, отбелязва, че властта в Москва се стреми към пълна асимилация на евреите. Москва издига в официална политика борбата срещу юдаизма и езика иврит. Смята се, че антисемитизмът за първи път е използван с политическа цел в периода 1936-1939 г., когато са най-кървавите сталински репресии. Сталин се разправя безпощадно с вътрешнопартийната опозиция, оглавявана от Зиновиев и Каменев. И двамата са евреи - истинските им фамилии са съответно Апфелбаум и Розенфелд. А за техен покровител е набеден Троцки - всъщност Бронщайн. Сред репресираните през тези години има значителен брой евреи. Няма обаче юридически доказателства, че това е извършено заради произхода им. Работата е там, че официално режимът на Сталин не преследва никого на етническа, религиозна или расова основа. Само на класова. Още повече, един от най-жестоките сталински палачи – вътрешният министър Генрих Ягода, е евреин. Както и висшият партиен функционер Лазар Каганович. Отношенията на СССР с Хитлер също са повод за обвинения в ансисемитизъм. От поста си през май 1939 г. е свален външният министър Максим Литвинов, който е евреин. Наследява го Вячеслав Молотов, който само три месеца по-късно подписва знаменития таен пакт с германския си колега Йоахим фон Рибентроп. Молотов извършва чистка в министерството, като заявява на сътрудниците: Рибентроп пък докладва на Хитлер, че Сталин му обещал да спре засилването на еврейството в СССР, най-вече сред интелигенцията. Москва предава на нацистите редица емигрирали евреи комунисти. След нападението на Германия през 1941 г. евреите в СССР стават жертви и на чужди, и на свои. От една страна, на окупираните територии колаборационистите извършват масови погроми и убийства на евреи. Те предават на нацистите тези, които се опитват да се укрият. Местни симпатизанти помагат на германците в идентифицирането на евреи сред арестувани и военнопленници. От друга страна, в партизанските отряди масово отказват да приемат избягали от германците евреи. Което е равносилно на смъртна присъда. Има случаи, когато избягали от гетата хора биват връщани обратно в лапите на палачите. Други пък направо биват разстрелвани, тъй като са сметнати за нацистки шпиони. Същевременно на неокупираните съветски територии масово се разпространяват слухове, че евреите не воюват, че ги няма на фронта, че всички са се уредили в тила, в сферата на снабдяването и т.н. Дори знаменитият писател Александър Солженицин, разкрил пред света истината за сталинските лагери и изгонен за това от СССР, отправя такива обвиненията в книгата си \"200 години заедно\". Много популярен става изразът, че евреите воюват на Ташкентския фронт - намек, че са се евакуирали в дълбокия тил. Редица историци обаче опровергават тези твърдения. Според Марк Щайнберг в армията служат 20 над сто от евреите, останали на неокупираните територии. А 40 процента от сражаващите се на фронта евреи загиват. Което не би било възможно, ако те наистина са служили в тила. Антисемитизмът в армията стига дотам, че през 1943 г. ген.-полк. Александър Шчербаков - началник на Главното политическо управление, издава указ представителите на всички народности да бъдат награждавани, като само за евреите бъдат въведени ограничения. На банкета в чест на победата над Германия на 24 май 1945 г. Сталин вдига тост за руския народ и го откроява като водеща сила сред другите народи на СССР. Според редица изследователи тогава започва нова, официално подкрепяна вълна на великоруски шовинизъм. И в нея е отделено специално място за анситсемитизма. В края на 1947 г. вождът нарежда масови арести на хора от еврейския културно-политически елит. Министърът на държавната сигурност Виктор Абакумов съчинява обвинението за американско-ционистки заговор, насочен срещу Сталин и семейството му. За водачи на заговора са обявени Исак Голдщайн и Захар Гринберг. Те са близки приятели на ненавижданото от тиранина семейство на самоубилата се негова жена Надежда Алилуева. По заповед на Сталин е ликвидиран и драматургът Соломон Михоелс. Той е оклетевен от жестоко изтезаваните Голдщайн и Гринберг. Създаването на Израел през 1948 г. спира за кратко антисемитизма в СССР. Режимът на Сталин е сред първите, признали новата еврейска държава. Но бързо става ясно, че Израел няма намерение да провежда просъветска политика. И нещата тръгват по старому. Отгоре на всичко Израел просперира, ръководен от хора, родени до един в пределите на Руската империя – сериозно предизвикателство срещу икономически несъстоятелния съветски модел. В края на 1948 г. е взето решение за разпускането на Еврейския антифашистки комитет (ЕАК). Той е обявен за център на антисъветската пропаганда, снабдяващ с информация чужди разузнавания. Закрити са редица еврейски организации в СССР. Почти всички арестувани членове на ЕАК са разстреляни. Редакционна статия в партийния орган \"Правда\" дава сигнал за борба срещу \"безродните космополити\". Всички те са евреи. Уволнени са всички, заемащи каквито и да било престижни постове. През октомври 1952 г. са арестувани група лекари евреи. Те са нарочени за вредители и обвинени  ционистки заговор и връзки с разузнаванията на САЩ и Великобритания. Вождът разрешава те да бъдат изтезавани. Обвиненията поразяват с абсурда си. Ако един пациент е постъпил в болница с недъг, за него са обвинени лекарите евреи. Плъзват слухове за масова депортация на съветските евреи в Далечния изток. Смъртта на Сталин на 5 март 1953 г. ги спасява. Всички са освободени на 3 април. Смъртта на Сталин обаче не слага край на антисемитизма в СССР. Някои съветски ръководители не могат да се примирят, че процентът на евреите, упражняващи умствен труд, е значително по-висок от дела им в населението. Печално известната министърка на културата Екатерина Фурцева публично заявява, че броят на студентите евреи трябва да бъде равен на този на евреите миньори. (\"Евреин-миньор\" е най-краткият виц.)  В началото на 60-те г. се извършват т. нар. икономически процеси, чиито жертви са предимно евреи. През 1961 г. поетът Евгений Евтушенко написва поемата \"Бабий Яр\". Той научава за извършените 20 години по-рано нацистки зверства случайно, при едно пътуване за Киев. Клането в Бабий Яр се смята за начало на Холокоста. Но в СССР темата е премълчавана, тъй като междувременно Москва се е скарала с Израел и подкрепя арабите. Толстой -  \"купувачът\" на България, обиди и евреите Поемата е поразителна със своята човещина и симпатия към евреите. Тя  разкрива уродливата същност на антисемитизма още от царско време. Но публикуването й предизвиква лавина от нападки срещу Евтушенко Той е обвинен, че е загърбил интернационализма и че не признава други жертви от войната освен евреите. Генерал Йон Пачепа - избягалият в САЩ шеф на румънското военно раузнаване, твърди, че председателят на КГБ Юрий Андропов (оглавил по-късно за кратко СССР) препоръчва Моква да разпалва сред арабите омраза в нацистки стил срещу евреите. По негов съвет се пропагандира тезата, че Израел и САЩ са империалистически държави, контролирани изцяло от богатите евреи. Съветските вестници са пълни с антиизраелски карикатури. Същевременно народното творчество на интелигенцията ражда безсмъртни вицове и частушки, подигравки с антисемитизма. А Владимир Висоцки написва „Песен на антисемита“. Властите в СССР масово отказват на евреите разрешения за емиграция в Израел. Желаещите да се изселят биват уволнявани от работа или изключвани от вузовете, където учат. Режимът изтъква, че евреите в СССР си имат Еврейска автономна област (ЕАО) в Далечния изток със столица Биробиджан. И че всъщност ЕАО, а не Израел е истинската родина на съветските евреи. Тези хора получават прозвището \"отказници\". В резултат се засилва тяхната дисидентска дейност. През 1970 г група отказници от Ленинград и Рига решават да похитят малък самолет и да избягат с него в Швеция. 12 души си купуват билети за един и същ вътрешен полет, уж че ще присъстват на сватба. Аматьорският им план бързо е разкрит, а всички са арестувани още на пистата. Организаторите Марк Димшиц (уволнен пилот) и Едуард Кузнецов са осъдени на разстрел, останалите - на затвор. С личното ходатайство на Ричард Никсън пред Леонид Брежнев смъртните присъди са заменени с лагер. Един от водещите съветски правозащитници в онези години е Натан Шчарански. Обвинен в измяна на родината и прекарал 9 години в затвора, той все пак емигрира в Израел и дълги години заема различни министерски постове. Стига дори до шеф на МВР. Днес председател на Кнесета - парламента на Израел, е Йоел Еделщайн, също лежал в съветски затвор. Властта подлага на тормоз шахматиста Виктор Корчной, който през 1976 г. емигрира в Швейцария. Режимът на Леонид Брежнев дълго време не пуска към него да се присъединят жена му и синът му, като последният дори е вкаран в затвора за отказ да служи в съветската армия. Срещу Корчной се води истерична пропаганда. Той на два пъти губи финал за световната титла срещу любимеца на съветската власт - чистокръвния руснак от работническо семейство и партиен член Анатолий Карпов (който и без това е по-силен от Корчной и няма нужда от такава подкрепа). През 1988 г. властите в СССР обявяват, че за 40 години, откакто съществува Израел, там са емигрирали над 300 000 съветски евреи. Те обаче са обявени за жертви на ционистката пропаганда. И дори академик Андрей Сахаров, който по това време все още е изселен от Москва, е обвинен, че се е поддал на ционима на съпругата си Елена Бонер. А в. \"Правда\" отбелязва: В края на съществуването си обаче СССР възстановява прекъснатите някога отношения с Израел. Евреите са пуснати да емигрират и в резултат над 1 милион се изсипват в Обетованата земя. По времето на Борис Елцин Русия имаше премиер евреин - Евгений Примаков. По ирония на съдбата той бе близък с арабските лидери и противник на американската външна политика. Днес като че ли в Русия няма антисемитиъм - поне на държавно ниво. След идването си на власт Владимир Путин възстанови старите връзки с много арабски страни. Но запази и отношенията си с Израел. Той на няколко пъти посети еврейската държава. Изглежда, израелският премиер Бенямин Нетаняху се разбира добре с него. Миналото на Путин като агент на КГБ обаче предизвиква неприязън у много евреи, чиито корени са от СССР. Те неизменно свързват страданията си с този зловещ орган. Ние, българите, можем да бъдем горди, че всичко това ни е дълбоко чуждо. Иначе хората у нас едва ли биха излезли на улицата в защита на евреите. А без тези протести те едва ли са щели да бъдат спасени, независимо от съветската победа край Сталинград.     Русия претендира, че спасила българските евреи Толстой -  \"купувачът\" на България, обиди и евреите", "date": "2017.11.19", "title": "Антисемитизмът - държавна политика в царска Русия и СССР"}
{"url": "http://clubz.bg/60877-nakyde_sled_brekzit_predpriemachite_govorqt", "text": "Великобритания дълго е смятана за първа сред равни в Европа по отношение на дигиталната индустрия. После дойде \"Брекзит\". След като Лондон избра да напусне Европейският съюз, въпросът стои пред почти всеки в технологичната индустрия, който работи с европейски клиенти - да остане или да си тръгне? На 18-годишна възраст Джеймс Маскел вече е създал и продал компания за уеб хостинг. След като завършва университет, Маскел създава фирма за онлайн търговия със скъпи вина, която фалира, но вече 28-годишният Джеймс има достатъчно опит да се реализира успешно в традиционна компания. Кой спечели от \"Брекзит\"? Германия Когато британците гласуват страната им да напусне ЕС, Джеймс работи с партньор от Берлин. В края на 2016 г. той напуска работа и започва да си търси позиция в Германия. Откакто живее в Берлин Джеймс работи на свободна практика и проучва бизнес климата в страната преди да основе собствена компания. Той не е убеден, че ще остане там, но смята, че в Лондон ще имат сериозен проблем с привличането на талантливи специалисти, защото те искат да работят с Европа. В края на 2016 г., половин година след референдума за \"Брекзит\", Жан Майер, френския основател на приложение за срещи, вече не може да намира софтуерни инженери и мениджъри за компанията си на растеящия европейски пазар. Все по-малко хора от този бранш кандидатстват за работа в Лондон, казва той. Дори увеличаване на заплатите с 20% не успява да привлече необходимите специалисти - всички се чудя какво ще стане с работните им миста и визите им след излизането от Евросъюза. През юли тази година Жан мести цялата компания в Париж. Половината служители на компанията са френски граждани и за него е много по-лесно да наема завършващите унивеситет във Франция. Решението му има голяма цена. Трима от инженерите във фирмата напускат, а във Франция е с около 50% по-скъпо да наемеш работник отколкото във Великобритания, въпреки че заплатите са с 30% по-ниски. Строгото трудово законодателство е проблем, казва той, но фирмата му има нужда от сигурност при наемането на хора и свободния достъп до пазарите във Франция и Германия. Миналата година 24-годишният Едуалдо Морени завършва компютърни науки в университета в Манчестър и веднага стяга багажа си за Берлин. Заедно с партньора си, също от италиански произход, Морени се хвърля на пазара с приложение за контрол на личните финанси за студенти. След по-малко от година италианският програмист вече се е сблъскал с толкова много пречки в Германия, че решава да се върне във Великобритания, без значение какво се случва след \"Брекзит\". Решението му започва да изглежда правилно след като след бървия ден на британския пазар към приложението му има повече интерес отколкото за половин година в Германия. Той отдава това на отвореността на британците към нови финансови услуги. Съдбата на Морени в Лондон не е сигурна. След като завършва унивеситета в Манчестър, той живее една година извън Великобритания. Все още не е сигурно дали ще може да остане в страната, въпреки че премиерът Тереза Мей увери, че всички граждани на ЕС, които пребивават в Обедиваното кралство преди март 2019 г., ще могат да останат. Италианецът обаче ще разчита на уменията си и на приятелите си от студентските години, които да му помогнат да се ориентира в новите условия и правните проблеми, които ще създаде \"Брекзит\" за бизнеса - проблеми, които, казва той, са незначителни в сравнение с главоболията, които е имал в Берлин.", "date": "2017.11.19", "title": "Накъде след \"Брекзит\"? Предприемачите говорят"}
{"url": "http://clubz.bg/60833-ivo_hristov_%E2%80%93_zlatnoto_momche_na_parlamentarniq_nekvorum", "text": "Покрай оставката на бившия вече парламентарен шеф Димитър Главчев на заден план остана заявката на „Воля“ да не влиза в пленарна зала, докато соцдепутатът Иво Христов също не напусне НС заради изказването си, че 80 на сто от населението е \"дебилно\". Това превръща Христов в \"златното момче на кворума\", както вече се шегуват негови съпартийци, а Веселин Марешки - \"в златния пръст\". Главчев сам подаде оставка. На ход бил Иво Христов Лидерът на варненската партия изпълни заканата си още в петък при гласуването на нов председател на парламента, като оттегли депутатите си и те не упражниха вот. От формацията му обясниха, че ще влизат в зала само ако Христов не е вътре и ще излизат всеки път, когато той се появи. Без подкрепа от депутатите на Веселин Марешки, управляващите ГЕРБ и Обединени патриоти имат 122 гласа при нужни 121, за да се крепи кворумът. Но поради служебни и лични ангажименти невинаги всички народни избраници са налице.  В ситуации като като тази от четвъртък, когато опозицията в лицето на БСП и ДПС направиха показно как се бойкотира пленарно заседание, избраниците от \"Воля\" в действителност се явяват златен пръст. От левицата не влязоха в зала като продължение на протеста срещу изгонването на лидера си Корнелия Нинова и Антон Кутев от заседания, а от Движението – уж независимо от социалистите, в знак на протест срещу участието на ОП във властта. След няколко преброявания и обявяване на почивки, докато депутатите се съберат, рамо за кворума накрая удариха именно от \"Воля\".", "date": "2017.11.19", "title": "Иво Христов – златното момче на парламентарния НЕкворум"}
{"url": "http://clubz.bg/60885-meteor_vidqn_otgore_video", "text": "Гледките от Международната космическа станция винаги впечатляват - над облаците и на \"ръба\" космонавтите наблюдават небесни сияния, унищожителни урагани, а и метеори. Италианският космонавт Паоло Несполи Европейската космическа агенция снима уникално видео над атмосферата. То е кратък \"времеви лапс\" на огнена топка, която потъва в облаците. Ясно се вижда осветяването на облаците. Това е част от по-голямо видео, по време на което МКС преминава над Атлантика и към Казакхстан. Но все пак е достатъчно, за да бъде анализирано от експертите - според тях е именно метеор, горящ близо до \"ръба\" на Земята. По-далечен запис на метеори има и преди - пак от борда на МКС.      ", "date": "2017.11.19", "title": "Метеор, видян отгоре (ВИДЕО)"}
{"url": "http://clubz.bg/60828-podvigyt_na_agent_simonqn", "text": "Телевизионният канал Russia Today (RT) се приема за инструмент на руската „мека сила“. Той обаче удивлява както с неефективното изразходване на „сила“ (при бюджет от стотици милиони долари, делът на канала на американския пазар през 2015 г. е 0,1% от общия брой зрители), така и със сензационната си „мекота“ (по-голямата част от съдържанието на RT са еднотипни мнения от неизвестни „политолози“, които повтарят, че Западът не е прав, а Русия е велика държава). Не е изненада, че голямата част от зрителите на RT са жителите на Русия и представителите на рускоезичната диаспора, за които каналът изпълнява важна функция – разказва им за това „какво мислят онези на Запад за нас, руснаците“. По същата причина на екрана на руските канали присъстват чуждестранни политолози. Така беше доскоро, но сега ситуацията коренно се измени. Възможно е RT, със своята миниатюрна американска публика, да се окаже успешен „троянски кон“. На фона на скандала с намесата на Русия в изборите за президент на САЩ, към RT бе приложен американски закон от 1930-те за статута на „чуждестранните агенти“. Нищо свръхестествено не се случи след това с телевизията – на нея просто вече ѝ се налага да се впише в Министерството на правосъдието и задължително да маркира своите материали. Нашите законодатели се позоваха точно на американския закон, приет в условията на изолационисткия довоенен курс на САЩ, страха пред Коминтерна и други тогавашни противници, за да сътворят собствена варварска редакция за „чуждите агенти“, насочена срещу неправителствените организации. Според руския закон, работата на „чуждите агенти“ на територията на Русия на практика се преустановява и това го виждаме в последните години. Сега Държавната дума приема мерки, които нямат особени основания да се наричат огледални, за да разшири обхвата на закона и върху средствата за масова информация – чуждестранни медийни компании. Под ударите на закона биха попаднали „Радио Свобода“, „Гласът на Америка“, CNN, BBC, Deutsche Welle, както и потенциално неограничен списък от медии, които се финансират с пари от чужбина. Излиза, че меката сила на ръководителката на RT Маргарита Симонян изобщо не се състои в това да създаде влиятелен телевизионен канал на Запад. Нейният подвиг за Родината е в това да принуди американците да разменят незабележимо влияние на своя медиен пазар срещу няколко от малкото останали качествени източници на новини в Русия. Любителите на конспирациите със сигурност ще заподозрат, че RT е създадена само за това – за да бъде закрита CNN в Русия. В пика на първата фаза на дипломатическия конфликт между Русия и САЩ, когато американците де факто преустановиха издаването на визи за руснаци, вече писахме, че вече не само Кремъл „бомбардира Воронеж“, но и САЩ са се научили на това. (Изразът „бомбить Воронеж“ се използва в Русия, когато предприетите мерки срещу противника вредят повече на теб, отколкото на противника – б.р.) Това парадоксално съюзничество продължава да се развива. Партньорите в „антиворонежката коалиция“ усърдно удрят по своите, за да се боят чуждите. Американските кореспонденти в Москва остават точно с това впечатление и го споделят в частни разговори. Друг въпрос е, че за забраната на чуждите медии в днешна Русия изобщо не е необходим специален повод – по-скоро, всеки повод би свършил работа. Дори американците нищо да не бяха предприели спрямо RT, на някои хора тук много им се иска да се върнем във великата епоха, когато заглушавахме „Гласът на Америка“ и се конкурирахме с него за вниманието на руснаците. Както е известно, тогава „гласът“ победи с огромен резултат и, изглежда, всяка забрана днес само ще усили излъчванията за Русия. Преди 15 години рускоезичното „Радио Свобода“ беше просто една от многото радиостанции със свободни новини. И на никой в Русия не му минаваше през главата да научава какво става в страната от BBC. Но времената се менят. Или пък се повтарят.", "date": "2017.11.19", "title": "Подвигът на агент Симонян"}
{"url": "http://clubz.bg/60884-kmetyt_na_bansko_za_sybarqne_na_prizrachni_hoteli", "text": "\"Де не мислите, че ми харесва стърчащ недовършен бетон. Ако зависи от мен, недостроените с години сгради ще бъдат събаряни след определен законов срок. Бих го предложил и сега\". Така коментира пред Клуб Z кметът на Банско Георги Икономов казуса с презастрояването на курортния град, който в момента е в имотна криза.  Икономов бе в парламента тази седмица за среща с депутати-съпартийци от ГЕРБ, но не по въпроса със строителството на втори лифт, който наскоро отново бе повдигнат, увери той. Повод за думите на градоначалника са обвиненията на екозащитниците, че по план в курортното градче може да има не повече от 7800 легла, но те набъбнали до 18 200, неофициално - даже до 30 000-40 000. В резултат инвеститорите не могат да продадат хотелите и апартаментите си, повечето от които строени с кредити. В действителност частни съдебни изпълнители продават имоти в курорта за нечувано ниски начални цени от по 100, 200, 300 евро на квадратен метър.  Поводът за критиките пък са подновените искания на общината да се даде възможност за изграждането на втори кабинков лифт, което според еколозите, освен щетите за природата в Пирин, ще доведе до нов строителен бум. Банско - за какво всъщност става дума  И припомни, че като депутат вече е поставял този въпрос. Факт, заедно с колегата му от Разлог Любен Татарски имаха идея сгради, които от 5 години са на ниво акт 15, да бъдат разрушавани за сметка на инвеститора. Идеята е от преди Икономов да стане кмет на Банско през 2011 г. Градоначалникът за пореден път заяви, че в критиките срещу вторият лифт не е чул нито един екологичен аргумент. \"В парк \"Пирин\" няма как да се строи. Не е вярно и че ще има масова сеч\", твърди той. Според неговите изчисления, за една кабинка се изсичат 1600-2000 кубични метра дървета при 80 000 годишен прираст. Нено Димов: Колите на Банско замърсяват повече от нов лифт На предложенията на еколозите скиорите да се извозват с автобуси за спускане по пистите, за да не чакат по опашки на лифта пък Икономов оговори с: \"Това нито е екологично, нито е възможно\". По думите му в пиковите дни лифтът поема по 2000-2200 души на час и ако дори половината от тях се извозват, това са близо 70 автобуса с по 15-ина места. \"Колко автобуса и колко курса трябва да направят те, за да поемат целия поток?\", пита Икономов. Иначе тази седмица държавата, в лицето на министрите на туризма и на екологията - Николина Ангелкова и Нено Димов, отново застанаха зад искането на кмета за допускане на възможността да се построи втори лифт в курорта. Въпреки уверенията на всички, че инвестиционни намерения за такъв все още няма. Нено Димов: Колите на Банско замърсяват повече от нов лифт", "date": "2017.11.19", "title": "Кметът на Банско \"за\" събаряне на призрачни хотели"}
{"url": "http://clubz.bg/60888-turciq_izprati_naim_syulejmanoglu_kato_nacionalen_geroj_snimki", "text": "Истанбулската джамия \"Фатих\" днес преля от хора, дошли на погребалния обред на трикратния олимпийски и световен шампион Наим Сюлейманоглу, предаде БТА. Роденият в България щангист почина вчера на 50-годишна възраст. Почина Наим Сюлейманоглу Наричаха го Джобния Херкулес (СНИМКИ, ВИДЕО) Улиците около джамията бяха зпълнени с хиляди хора не само от мегаполиса, но и от всички краища на Турция. Имаше много хора и от България - от родния край на Наим, спортисти и приятели.     Погребалният обред за Наим бе като за национален герой на Турция. Ковчегът бе обвит с националния флаг. Войници застанаха на почетна стража. В първия ред на почетната редица на обряда, в която участват само мъже и се ръководи от ходжа, застанаха премиерът Бинали Йълдъръм, бившият премиер Ахмет Давутоглу, синът на покойния президент Тургут Йозал - Ахмед Йозал, съветникът на Ердоган по спорта Хамза Йерликая, близки, съратници, между които приемникът му в щангите Халил Мутлу.   Дипломати от българското генерално консулство също присъстваха на церемонията. Премиерът бе от първите, който понесе на рамо ковчега с тялото на Наим. В мюсюлманската традиция това правят само мъжете. Те се сменят, за да може всеки да го носи. След това кортежът се отправи към гробището \"Едирнекапъ\", където ще бъде погребан Наим Сюлейманоглу.       Наричаха го Джобния Херкулес (СНИМКИ, ВИДЕО)", "date": "2017.11.19", "title": "Турция изпрати Наим Сюлейманоглу като национален герой (СНИМКИ)"}
{"url": "http://clubz.bg/60889-denis_ershov_pochina_ot_levkemiq_v_sofiq", "text": "Руският бизнесмен Денис Ершов почина от левкемия в София, споделиха пред Клуб Z негови близки. Той се споминал в Онкологичната болница в София в събота сутринта, след като бъбреците му отказали.  Денис Ершов бе сред основните акционери в \"Петрол\", преди компанията да бъде купена от Цветан Василев. Роден е в сибирския град Челябинск, той бе гражданин  на Литва. Завършва художествено училище Индустриалния институт в Тюмен. Става инженер по разработка на петролни находища. След идването на демокрацията Ершов се захваща с частен бизнес и става вицепрезидент в \"Конекс\". - фирма, която се занимава с износа на петрол. Създава \"Нафтекс\" през 1991 г. Денис Ершов е изгонен от България по заповед на директора на Националната служба за сигурност (НСС) през 2000 г., тъй като властта у нас го счита за заплаха за националната сигурност. Тогава директор на НСС е Атанас Атанасов, а на власт е правителството на Иван Костов. С една заповед бяха изгонени  Майкъл Чорни, Ершов и още трима руски бизнесмени. Ершов обжалва и печели делата в съда. От 2004 година той отново можеше да влиза у нас, но междувременно бизнесът му беше отслабен. Той бе основен основен акционер с Митко Събев и в \"Петрол холдинг\", който доскоро държеше собствеността на \"Петрол\", но продаде акциите през 2012 г. По-късно \"Петрол\" бе купен от банкера беглец Цветан Василев с пари от КТБ, а след серия от цесии сега се контролира от Гриша Ганчев. Опелото на Денис Ершов ще бъде в църквата на Централни гробища в София.", "date": "2017.11.19", "title": "Денис Ершов почина от левкемия в София"}
{"url": "http://clubz.bg/60887-cheshkiqt_trymp_ili_anti_havel", "text": "Безочлив, провокативен и крайно политически некоректен. Наскоро нарече 90 на сто от ромите в Чехия „неадаптивни“ и мързеливи и се кандидатира за доброволец да свали буркините от тялото на мюсюлманска жена. Обвиняват го, че е расист и циничен опортюнист. Той е президентът на Чехия Милош Земан. Първият му мандат, който отива сега към своя край (президентските избори ще са през януари), беше белязан от изявления, които провокираха гняв и недоумение и в страната, и в чужбина. Например изказването, че последната мигрантска вълна е заговор на Мюсюлманското братство, за да завладее Европа. Неудържимият 73-годишен президент, който страда от диабет тип 2 и свързано с това увреждане на нервите, се кандидатира за нов мандат през януари. Според социологическите проучвания той лесно ще излезе водач на първия тур, но вероятно ще има трудна битка срещу Иржи Драхош, уважавания бивш председател на Чешката академия на науките на балотажа. Земан обърка много чешки политици като обяви, че ще даде на милиардера Андрей Бабиш, който спечели парламентарните избори с партията си АНО,  две възможности да състави правителство на малцинството. Ако Бабиш, който е разследван за измама със субсидии, но може да бъде оневинен, ако Земан бъде преизбран, стане премиер, а Земан е президент, Брюксел ще се изправи пред страховит тандем при опитите си да накара Чехия да следва волята на Европейската комисия по въпроси като миграцията и контрола над оръжията. Днес Земан е харесван от бившите си противници и отричан от много от бившите си колеги от Социалдемократическата партия и това е отражение на неговата спорна личност и противоречива политическа кариера. „Против неговите ценности съм, бизнес контактите му, неговата дейност срещу Социалдемократическата партия. Има много, много неща, които не харесвам в личността на президента Земан“, казва Иржи Динстбиер - младши, бивш министър по човешките права и равните възможности и лидер на либералното крило на социалдемократите. „Харесвам го“, казва депутатът Ян Захрадил, член на изпълнителното бюро на дясноцентристката Гражданска демократическа партия. „Не бих гласувал за него, но трябва да призная, че харесвам личността му.“ През 2013 г. Земан стана първият президент на Чехия, който беше пряко избран. В историята на страната има изключителни държавни глави като Томаш Гариг Масарик, философ, социолог и феминист, който е първият президент на Чехословакия през 1919 г., и дисидентът драматург Вацлав Фавел, който е първият посткомунистически президент на страната, който проповядва своето виждане на гражданско общество на равните възможности, в което всички трябва да бъдат включени. В интервю от 1993 г. пред „Ню Йорк таймс“, когато ромите в Чехия са изправени пред широко разпространена дискриминация и насилия на расова основа, Хавел споделя, че „проблемът е лакмус за..гражданско общество“ и нарича нетолерантността „едно от най-големите предизвикателства на нашето време“. Вместо да се опитва да се противопостави на фанатизма, той го утвърждава, като нарича мюсюлманите „престъпници“, които искат да наложат шерията вместо да се интегрират. По същия повод той казва, че правителството трябва да финансира обучението на въоръжени милиции,  които да помагат за защитата на границите, основно срещу имигранти. Изказванията на Земан предизвикаха гнева на Върховния комисариат на ООН за човешките права и на Комисията срещу расизма и нетолерантността на Съвета на Европа, които предложиха чешкото законодателство да бъде така променено, че политици като Земан да могат да носят отговорност за думите си. Милош Земан е роден в град Колин. Родителите му се развеждат, когато е на две години и той е отгледан от майка си, която е учителка. Описван като много интелигентно момче, единак, самият той е казвал, че не помни през детството си да е имал приятели. Завършва икономическия университет и става член на Комунистическата партия през 1968 г. по време на Пражката пролет, но е изгонен две години по-късно, защото се противопоставя на инвазията на страните от Варшавския договор в Чехия. Той попада отново в полезрението на властите през август 1989 г. заради статия в списание. Тв поява, в коята той критикува икономиката, води до покана да се присъедини към Гражданския форум на Вацлав Хавел по време на Кадифената революция. Той става член на възстановената Социалдемократическа партия, която през 1948 г. е погълната от Комунистическата партия, скоро след това става депутат и е избран за председател на Камарата на народите на парламента през 1992 г. Година по-късно става и партиен лидер. . „Бих казал, че е най-големият индивидуалист, който ще откриете в политиката“, смята Захрадил. Според Захрадил „Земан е човек, който помни дълго и обикновено не забравя. Той беше много успешен в това да унишожи всичките си предишни опоненти.\" Когато Земан се кандидатира и печели изборите през 2013 г. Динстбиер е против него, защото „Земан няма морални граници.“ Според него той използва най-ниските емоции, за да разделя нацията заради мигранската криза, която не съществува в Чехия. „Той накара хората да се страхуват и после се представи като техен защитник“, смята опонентът на президента на Чехия. Според други мнения обаче Земан е искрен в изказвнанията си. „Мисля, че той е отчасти расист“, казва Якуб Чарват, политолог от Университета Метрополитан в Прага. Но верен на своята необуздана природа, той критикува Тръмп по-малко от година след това: \"Речта на американския президент пред Общото събрание на ООН ми напомня на учител, който публично мъмри непослушните ученици. Но международната общност не са отношения между учител и ученик“. Чарват крикитува Земан, че подкопова външната политика на правителството по отношение на санкциите на ЕС спрямо Русия и човешките права в Китай. Той казва, че Земан е разочарован, защото – както президентът сам е казал по телевизията миналия месец – той смята, че пряко избран президент трябва да има по-големи права на вето, правото да внася законопроекти в парламента и правото да взема решения, които не изискват одобрението на премиера. Земан отказва интервю пред „Политико“, но неговият говорител Иржи Овчачек казва в отговор на написани въпроси: „Приоритет на президента са суверинитетът на Чешката република, свободата и демокрацията. Неговата цел е самоуверена държава.“ Овчачек казва още че Земан е \"доволен от това, че страната е член на Европейския съюз и НАТО\", но Чехия трябва да „се стреми към икономически възможности и с други страни, като например, с Китай, Русия, Виетнам и Индия”.", "date": "2017.11.19", "title": "Чешкият Тръмп или анти-Хавел"}
{"url": "http://clubz.bg/60890-mugabe_gotov_da_podade_ostavka", "text": "Зимбабвийският президент Робърт Мугабе се е съгласил да подаде оставка, предаде Ройтерс, като цитира запознати източници Това стана, след като управляващата партия Зимбабвийски африкански национален съюз-Патриотичен фронт (ЗАНУ-ПФ) го свали от лидерския пост и го изключи от редиците си. Тя му даде ултиматум до утре да се оттегли и от президентството. В противен случай 93-годишният държавен глава е бъде изправен пред импийчмънт. Това е опит да бъде сложен по мирен път край на неговото управление в резултат на фактическия преврат тази седмица, макар армията да отрича да е извършвала такова нещо. Преврат в Зимбабве. Арестуваха Мугабе и жена му Военните в африканската страна подготвят изявление на Мугабе за оставката. Той направи тази вечер обръщение по държавната телевизия Зет Би Си. Но в него изобщо не спомена за оставка. Вместо това президентът заяви, че ще председателства насрочения за идния месец конгрес на ЗАНУ-ПФ, макар партията да го свали от лидерския пост. Все пак той призна основателността на партийните критики срещу него. Мугабе - единственият лидер, който Зимбабве е имала след независимостта си от Великобритания през 1980 г., бе сменен на партийния пост от Емерсън Мнангагва по прякор Крокодила. Това е вицепрезидентът, когото лидерът уволни миналата седмица. 52-годишната първа дама Грейс Мугабе, който имаше амбиции да наследи съпруга си, също бе изключена от партията заедно с още поне трима министри, съставляващи гръбнака на нейната фракция Г-40. Мугабе - как едно селско момче от борец за свобода става тиранин Преди партийната среща Крис Мутсвангва - лидерът на ветераните от войната за независимост, заяви, че времето на Мугабе да договори оттеглянето си изтича и той трябва да напусне страната, докато още може да го направи. След това ветеранът заплаши да пусне тълпата срещу Мугабе, ако той откаже да подаде оставка. И заяви пред репортерите: Малко след като бе гласуването свалянето и изключването на Мугабе от партията, залата с делегатите избухна в овации. Емерсън Мнангагва-Крокодила, който е бивш шеф на сигурността, вероятно ще оглави временно правителство на единството. В Зимбабве няма премиер - тази длъжност бе ликвидирана през 1987 г. от Мугабе. Новата власт ще се опита да възстанови отношенията със Запада и да стабилизира икономиката, която е в режим на свободно падане. Мугабе - как едно селско момче от борец за свобода става тиранин", "date": "2017.11.19", "title": "Мугабе готов да подаде оставка"}
{"url": "http://clubz.bg/60839-sqnkata_na%C2%A0pinochet%C2%A0tegne%C2%A0nad_prezidentskite_izbori%C2%A0v_chili", "text": "Той вече 11 години не е сред живите, но сянката му все тъй тегне над президентските избори в Чили, които са днес - диктаторът Аугусто Пиночет има още последователи в страната, която е на ръба пак да връчи властта на десни сили. Режимът му (1973-1990 г.) е обвиняван в 3200 убийства и случаи на безследно изчезнали, но 12 на сто от чилийците го смятат за \"един от най-добрите президенти в историята на страната\", сочи неотдавнашна анкета на Центъра за обществени изследвания. Президентката на Чили показа как да не се гласува Безспорен фаворит във вота, бизнесменът милиардер Себастиан Пинера, оглавявал вече Чили от 2010 до 2014 г., се представя като десноцентрист. \n\tВсичко сочи, че той няма да спечели още на първия тур и за да се нанесе отново в двореца „Ла Монеда“, на втория ще трябва да потърси подкрепа от най-твърдата десница. \"Пиночетизмът\" отслабва с годините, но си остава реално явление в Чили с немалко привърженици в най-горните класи и огромно влияние върху Независимия демократичен съюз, най-голямата политическа партия в страната. \n\tВероятният бъдещ президент трудно би могъл да го пренебрегне. В чилийското общество, консервативно, но разтърсвано през последните години от прогресистки обществени реформи (декриминализиране на абортите, узаконяване на еднополовите бракове и т. н.), прокарвани от досегашния президент, социалистката Мишел Бачелет, Хосе Антонио Каст се стреми да събере гласовете на най-твърдата десница. Той се обявява против абортите по желание, подкрепя затварянето на границите за мигранти и свободното носене на оръжие с цел борба срещу несигурността; твърди, че би стрелял без колебание, ако престъпник влезе в дома му. С изявленията си той наруши едно табу - защити публично личността на Пиночет - и вдигна голям шум в медиите, но едва 3 на сто от избирателите заявяват в проучвания, че ще гласуват за него. Голяма част от обществото обаче все така цени политическото и най-вече икономическото му наследство, подчертания либерализъм, прехвърлил здравеопазването, образованието и пенсиите в ръцете на частния сектор. Двайсет и седем години след края на режима виждаме, че правителството на Мишел Бачелет е разрушило само въведената от него избирателна система (благоприятствала дълго време десницата); но тя планира и реформи в изградения от него елитаристки образователен модел. Принуден да измести вдясно центъра на кампанията си, Себастиан Пинера загърби засега идеята да се представи като лидер на една обновена десница, отърсила се от наследството на Пиночет. Той винаги е търсел начин да се дистанцира - през 1988 например гласува с \"не\" на плебисцита, ускорил падането на режима. След това, докато управляваше, обвини една от десните партии, че приютява \"пасивни съучастници\" на диктатурата. Взе също историческото решение да ликвидира един специален затвор за извършители на престъпления срещу човешките права. Този път обаче цели да се представи като решителен лидер и обеща, че ако Бачелет затвори, както тя обяви, и друг затвор за такива престъпници - в Пунта Пеуко, той незабавно ще го отвори отново. Режимът на Аугусто Пиночет падна, след като изгуби плебисцита през 1988 г., но бившият диктатор остана начело на армията още осем години, а после бе сенатор до 2001 г. Той почина от инфаркт през декември 2006 г., без да получи никаква присъда.   Превратът в Чили на 11 септември 1973 г. е уникален по своята същност. Той е единственият – и може би не само в Латинска Америка, а изобщо в историята, който до голяма степен е законен. Но не изцяло. В периода 1970-1973 г. президент на Чили е социалистът Салвадор Алиенде. Но оглавяваният от него ляв блок \"Народно единство\" няма мнозинство нито в Конгреса, нито в Сената. Но президентите във всички държави в Америка имат огромни правомощия. Алиенде и неговото правителство започват реформи, които не само че не се харесват на мнозинството чилийци, но имат катастрофални последици. Поголовната национализация довежда до логичен спад на производството. Изчезват стоките от първа необходимост, въведени са купони. Крайно леви маоистки групировки не се подчиняват на законите и започват „революционна експроприация“ на земи и фабрики, които не подлежат на национализация. Убити са стотици фермери, предприемачи, земевладелци и военни. Жертва падат дори бакали, кръчмари, бръснари, които се осмеляват да искат от клиентите си да им платят. Властта си затваря очите. Фидел Кастро пристига в Чили на визита, която трае рекордните 25 дни. Кубинският лидер призовава на висок глас Алиенде да не си играе на парламентарна демокрация, а да се разправи с опозицията. Гостът подарява на домакина си калашник. С този автомат Алиенде се самоубива при преврата. Конституционният и Върховният съд отменят редица правителствени постановления. През август 1973 г., Сенатът и Конгресът в Сантяго приемат Съглашение на камарите. В него мнозинството депутати обявяват Алиенде извън закона и призовават армията да се намеси и да го свали. Не успяват обаче да съберат необходимите от конституцията две трети от гласовете, за да придобие решението задължителен характер. По тази причина превратът е „почти законен“. Но, разбира се, нищо не може да оправдае репресиите и убийствата на невинни хора.", "date": "2017.11.19", "title": "Сянката на Пиночет тегне над президентските избори в Чили"}
{"url": "http://clubz.bg/60886-knqjevci_i_vladajci_pak_blokiraha_pyt_e_79", "text": "Жители на софийските квартали Княжево и Владая блокираха днес за пети път само за година международния път Е-79, предаде БГНЕС. Така те протестират срещу Столична община, в която смятат, че царят бездействие и беззаконие. Близо 30 души блокираха за час Е-79 на 10-ия километър, непосредствено до Александровски мост. Той показа документ на Министерския съвет, с който правителството напомня на Столичния общински съвет (СОС) да си изпълни задълженията по закон. Невъзможно е повече да се разчита на обществения транспорт, смятат княжевци и владайци. Те настояват и за възстановяване на маршрутна линия 22. Протестите ще продължат до ликвидиране на проблема.", "date": "2017.11.19", "title": "Княжевци и владайци пак блокираха път Е-79"}
{"url": "http://clubz.bg/60891-finalyt_grigor_dimitrov_david_gofen_prqko_po_bnt_i_diema", "text": "Финалът на заключителния за годината тенис турнир на ATP в Лондон между Григор Димитров и Давид Гофен ще може да се гледа по БНТ и \"Диема\", съобщи официално Мтел, един от тв каналите на която държи правата на надпреварата. Вдъхновяващ обрат, драма и финал за Григор Димитров (СНИМКИ) Двубоят трябва да започне около 20:00 часа наше време. Григор и Гофен ще се избравят един срещу друг за шести път в турнири от ATP, като пет от двубоите са тази година. Балансът е 4:1 за българина. В сряда в мач от група \"Пийт Сампрес\" първата ни ракета спечели с 6:2, 6:0. Сензация в Лондон: Гофен спря Федерер, чака Григор или Сок на финала Белгиецът обаче направи нещо много впечатляващо в британската столица, като за броени дни победи световните №1 и №2, съответно Рафаел Надал и Роджър Федерер. Сензация в Лондон: Гофен спря Федерер, чака Григор или Сок на финала", "date": "2017.11.19", "title": "Финалът Григор Димитров - Давид Гофен пряко по БНТ и \"Диема\""}
{"url": "http://clubz.bg/60894-na_kraka_za_shampiona_grigor_dimitrov_e_%E2%84%961_v_london_snimki", "text": "Григор Димитров е големият шампион на финалния за годината турнир на ATP в Лондон.  В драматична битка за титлата дебютантът Гришо спечели със 7:5, 4:6, 6:3 срещу Давид Гофен. Това е най-голямото отличие в кариерата на Димитров досега. Той влиза в много елитен клуб, в който не е дори Рафаел Надал. А утре ще бъде №3 в света. На тази позиция той ще посрещне 2018 г. Двубоят бе наблюдаван на живо от Дейвид Бекъм и неговия син Ромео, който е голям фен на хасковлията. Също така от звезди на шоубизнеса и тенис величия като Матс Виландер, Борис Бекер, Стефан Едберг... Именно Бекер донесе купата на корта пред близо 18 хиляди зрители в \"О2 арена\". Началото бе неочаквано - различно от предишния мач между двамата, в който българинът имаше тотална доминация в началото. С разнообразна, агресивна и отворена игра Гофен стигна до две точки за пробив и ефектно реализира втората - ранен пробив, 1:0 за белгиеца. Отговорът не закъсня - аналогичен гейм и рибрейк за Димитров, който стигна до две точки за пробив. При втората Давид прати топката в аут - 1:1. Колебанията на сервиращите продължиха за жалост с Григор Димитров, който имаше колебания с началния си удар. При 0:40 Гофен с фантастичен удар наказа българина от третата възможност. Пореден брейк и 2:1 за съперника на Димитров, който започва срещата страхотно. Последва затвърждаване - 3:1 за Гофен, който е първият сервиращ пласирал успешно подаването си. В тези минути Григор играеше нервно и допускаше грешки от форхенд. Първият сервис също не му вървеше особено добре. Макар и трудно Гришо успя да намали - 2:3. Давид Гофен дръпна отново за 4:2. В следващия си сервис гейм Димитров значително подобри първия си сервис и това моментално даде резултат - бърза развръзка за 3:4. Точно обратното се случи с Гофен - нервност, две двойни грешки на Давид резултатът бе изравнен - 4:4, четвърти брейк в първия сет. Дойде ред на атрактивен гейм и Григор за първи път поведе от началото на мача - 5:4. Гофен се съвзе бързо и моментално изравни - 5:5. Макар и след две поредни двойни грешки (!) Григор запази хладнокръвие, а и съперникът му сбърка два пъти - 6:5. Пет сетбола (два поредни) имаше Григор Димитров при подаването на Давид, с което той трябваше да вкара сета в тайбрек. Не успя. Играта на нерви донесе успех на първата ни ракета при петия сетбол. 1:0 за Григор! И този път отлично начало на втория сет. За първи път на финала Димитров спечели гейм на нула. 1:0. Последва също бърз гейм за Гофен - и също на нула - 1:1. Следващият сервис гейм на Григор изгреждаше лесен, но се стигна до 40:40. Все пак с два отлични начални удара българинът успя - 2:1.  Доста лесно Гофен изравни - в началните геймове на втората част той сервира добре и играе освободено - 2:2. В този сет сервиращите не бъркаха, не и в началото - стабилен Григор си върна лидерството в резултата. 3:2. И бе напът да направи пробив, той получи възможност при подаването на своя съперник. Съдията дори отсъди аут при форхенд на Гофен, което щеше да означава ключов пробив. Ала системата за наблюдение показа, че топката е “добра”, а белгиецът успя да се измъкне - 3:3. Това се оказа важен психологически момент. Две двойни грешки на Григор и може би загуба на концентрация помогнаха на Давид да запише първия пробив във втория сет - 4:3 за човека, който победи Надал и Федерер в Лондон.  А в тези минути той играеше доста уверено, докато Димитров видимо е разколебан - 5:3. Гофен редеше уинъри. Той спечели важен психологически момент малко по-рано в сета. Григор оцеля в своя сервис гейм и остана в мача - 4:5. Гейм на нула донесе равенство в сетовете - 1:1, след 6:4 за белгиеца. В първия гейм на решителния трети сет сервиращият Григор Димитров имаше страхотни трудности. Играта продължи много дълго, а българинът оцеля при четири брейк пойнта. Все пак - 1:0.  Най-сетне Григор успя да притисне Гофен на неговия сервис и получи брейк пойнт, но Давид демонстрира отличен първи сервис и с три поредни отлични изпълнения изравни - 1:1. Хубаво бе, че в следващото си подаване Димитров игра стабилно  - 2:1. Стигна се до 40:40 в сервис гейма на Гофен, но той отново не трепна - 2:2. Отново отличен сервис гейм на хасковлията, спечелен този път на нула. В този период от срещата той имаше нужда от това. 3:2.  И последва пробив за Григор! Той имаше два шанса за брейк и при втория Гофен сгреши - 4:2. Ключов момент в битката за титлата! Страхотен момент за българина. Импулсът в играта на Димитров продължи при началния му удар - бърз гейм и 5:2! Само четири точки деляха Григор от най-голямата титла в неговата кариера досега. И той можеше да спечели още при сервиса на Гофен, получи три мачбола в страхотен гейм с феноменални разигравания. Но Гофен някак докопа 40:40. А бързо докопа и гейма. Белгиецът не искаше да се предава, той размаха ръце пред публиката за подкрепа. Дойде време за решителния сервис гейм на Димитров. Два мачбола. Нерви. Любопитно е, че Григор избра повече дефанзивна тактика и остави инициативата на своя съсед в Монте Карло. Първият мачбол не успя. При втория Гришо бе поставен в много тежка ситуация, но този път Гофен бе този, чиито нерви не издържаха на мрежата. Топката се удари в нея от ракетата му - гейм, сет, мач и титла за Григор Димитров!", "date": "2017.11.19", "title": "На крака за шампиона! Григор Димитров е №1 в Лондон (СНИМКИ)"}
