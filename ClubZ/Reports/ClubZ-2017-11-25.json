{"url": "http://clubz.bg/61105-kak_naj_bogatata_jena_v_afrika_zagubi_petrolnata_si_korona", "text": "На 6 октомври, малко след първата смяна на властта в Ангола от 38 години, новият президент Жоао Лоуренсу седнал да разговаря с главните международни петролни компании в президентския дворец в Луанда. Изпълнителните директори на клоновете в Ангола на \"Шеврон\", \"Тотал\", \"Бритиш петролеум\", \"Ени\" и \"Ексон\" заявили, че петролният сектор е съсипан от закъсненията в одобряването на проекти в \"Сонангол\" и забавянето на плащанията, дължими от държавната петролна компания. Така твърдят 4 източника от петролната индустрия, запознати със срещата. Те предупредили Лоуренсу, че производството на Ангола ще спада от 2019 г., ако не бъдат предпрети бързи действия за справяне с проблемите в компанията, оглавявана от Изабел душ Сантуш - дъщерята на неговия предшественик на президентския пост. Източниците отказаха да се назоват, тъй като дискусията били конфиденциална. Путин призна: Цените на петрола сринаха руската икономика Шест седмици по-късно президентът уволнил Душ Сантуш - най-богатата жена в Африка, която в Ангола има прякора Принцесата. От всички големи петролни компании отказаха коментар за срещата. От кабинета на Лоуренсу и от \"Сонангол\" не са отговорили на молбата за коментар. Сбирката била твърде необичайна. Чуждите петролни компании контролират почти цялото производство в Ангола и имат доста голяма власт. Но да се срещат с презцидента като една цяла група било нещо почти нечувано. За естеството на дискусиите не е било съобщавано преди. Разговорите и последвалите ги събития, довели до уволнението на Душ Сантуш, хвърлят светлина върху причините зад изгонването ѝ - решение, което така и не бе обяснено официално. Те предлагат и нов поглед върху сегашното състояние на най-важната компания в Ангола, която разчита на петрола за една трета от производството си и над 95 на сто от износа си, и върху големите предизвикателства пред новото ръководство на затъналата в дългове фирма. Последиците от глобалния срив на цените на петрола - от Русия до Иран Уволнението показва също така избледняващата власт на семейство Душ Сантуш, което господстваше в анголската политика в продължение на десетилетия. Бащата на Изабел Душ Сантуш - Жозе Едуарду, управляваше страната от 1979 г., като натрупа богатства за своите роднини, които притежават компании почти във всеки сектор от икономиката. Милиардерката Душ Сантуш, която бе директор на \"Сонангол\" от юни 2016 г., заяви, че е била в процес на реструктуриране, за да бъдат изкоренени прахосничеството и корупцията в компанията, които изпитва затруднения още преди срива на цените на петрола в средата на 2014 г. Нейните представители отказаха коментар за този материал и вместо това насочиха Ройтерс към две изявления, направени в дните след напускането й и в които тя изтъква постиженията си, сред които намаляването на дълга ва 7 милиарда долара от 13 милиарда, увеличаването на годишните прихози на 15,6 милиарда долара от 14,8 милиарда и намаляването на цените. В прощалната си реч пред служителите тя заяви, че компанията е била \"почти фалирала\", когато я е оглавила, и съсипана от срива на цените на петрола. Според думи на 10 източника, включително четирите от петролната индустрия, както и служители на \"Сонангол\" и правителството, Лоуренсу бил разочарован от бавния ход на промените в компанията. На 13 октомври - седмица след срещата си с големите петролни компании и 17 дни след заемането на поста, президентът наредил на министрите, \"Сонангол\" и международните петролни компании за създадат 30-дневна работна група, за да се види състоянието на бранша. Срещите на групата, много от които ръководени от новия държавен секретар да петрола Карлуш Сатурнину, били напрегнати, твърдят източниците. Сатурнино - ветеран от петролната индустрия, бил уволнен от Душ Сантуш от поста шеф на производството и проучванията в \"Сонангол\" миналата година, когато тя го обвинила в много лошо управление. Макар че Душ Сантуш дала ход на насрещен план, големите забавяния в одобряването на проектите задушавали петролния сектор, казват източниците. Според тях нейният борд на директорите въвел система за проверка на проектите, предложени от чуждестранните петролни компании, което на практика изострило още повече проблема. Тя създала също така пропаст между своя борд и останалата част на компанията, като се обкръжила с чуждестранни консултанти, споделят хората, които отказват да се назоват поради конфиденциалното естество на прегледа на сектора и свързаните с него дискусии. Работната група заключила, че \"Сонангол\" била \"почти парализирана\" според правителствен източник. След като групата направила оценка на състоянието на бранша, Лоуренсу се срещнал с най-големите кредитори на \"Сонангол\", сред които Китайската банка, \"Стандард банк\" и \"Стандард чартърд\", за да разбере финансовата ситуация на \"Сонангол\" и да гарантира по-ниски лихви по заемите, твърди запознат с разговорите източник. От \"Стандард банк\" отказаха коментар, като се позоваха на конфиденциалността на клиентите, а от \"Стандард чартърд\" и китайската банка не отговориха на молбите за коментар. Преките задължения на \"Сонангол\" към китайските банки и кредиторите, сред които и китайските банки, са възлизали на 3,8 милиарда долара в края на 2016 г. според годишния отчет на компанията. Източници от петролната индустрия заявиха пред Ройтерс, че този дърг сега е близо 3 милиарда долара, плюс още 3 милиарда към големите петролни компании, изпълнителите и търговците. От тях близо 1 милиард долара са на търговските фирми \"Трафигура\" и \"Витол\" под формата на заеми, гарантирани чрез износ на петрол или продукти. Така твърди източник, близък до \"Сонангол\". Самото правителство взело миналата година заем от още 6,9 милиарда долара от Китайската банка за развитие, които дало на \"Сонангол\". 3,8 милиарда от тях компанията използвала за рефинансиране на дълга според доклад на Международния валутен фонд (МВФ). Симпатизантите на Душ Сантуш, запознати с работата й в \"Сонангол\", заявиха, че зълговете са още преди нейното управление. Според тях компанията сега е в по-добро финансово състояние. Те казват, че бавният ход на преструктурирането се дължи на обема на работата и ограниченията, наложени от държавата върху активите от продажбата. Те смятат, че нейното уволнение било чисто политическо и част от кампанията на президента срещу нейното семейство. След като в правителството бил създаден консенсус срещу Душ Сантуш, тя отговорила с офанзива чрез очарование. В Лондон тя се срещнала с изпълнителните директори на най-големите петролни компании на онференция за индустрията. На 18 октомври тя дала едно от редките си интервюта на живо в бюрото на Ройтерс в градския финансов район \"Канари уорф\". В интервюто тя нарекла \"пълно равнение\" отношенията си с президента. Но намекнала, че дните и в \"Сонангол\" може да са преброени, когато я попитали дали ще остане, за да види трансформацията на компанията. Но офанзивата чрез чар била твърде слаба и твърде закъсняла. На 15 ноември Душ Сантуш и повечето от нейните подчинени в борда били уволнени. Тя била заменена от човека, който й отмъстил - Сатурнину. При нестабилните основи новото ръководство е изправено през задачите проектите да тръгнат отново, да изплати милиардите долари, които дължи на големите петролни компании, изпълнители и търговци, и да обслужи още милиарди долари от дългове към китайските банки. Един от шефовете на \"Сонангол\" заяви, че е отложено голямо съкращение на служители за след изборите и че задачата ще трябва да бъде изпълнена най-вероятно от новия екип. Лоуренсу обаче изглеждаше уверен в потенциала на \"Сонангол\", когато бе на представянето на новия борд на 16 октомври, като нарече компанията \"златна кокошка\".   Последиците от глобалния срив на цените на петрола - от Русия до Иран", "date": "2017.11.25", "title": "Как най-богатата жена в Африка загуби петролната си корона"}
{"url": "http://clubz.bg/61111-naj_opasnite_banki_na_sveta", "text": "Кои са най-опасните банки на света - и защо. Списъкът е изготвен от Борда за финансова стабилност, чиято основна задача е да идентифицира слабостите в глобалната финансова система. Американската инвестиционна банка \"Джей Пи Морган\" е най-значимата и същевременно най-опасна банкова институция. В най-новата класация на 30-те най-значими за глобалната финансова система банки в света \"Джей Пи Морган\" е единствената, която се намира в най-рисковата категория. Поради тази причина американската банка трябва да държи в резерв 2,5% повече капитал в сравнение с \"нормалните\" банки. Американската \"Ситигруп\", която доскоро бе смятана за не по-маловажна от \"Джей Пи Морган\", се класира този път във втората категория. Банките в тази категория са длъжни да държат в резерв 2% повече капитал в сравнение с \"нормалните\" банкови институции. В категорията на \"Ситигруп\" влизат още Дойче Банк, Bank of America и HSBC. Бордът за финансова стабилност оценява банките не само по тяхната големина, а и по рисковете, които крие бизнесът им. Особено важна е и тяхната \"омреженост\", тъй като именно този фактор е решаващ при определянето на риска за глобалната финансова система. Миналата година \"BNP Paribas\" беше все още във втората категория на потенциалните рискове. Този път френската банка е преместена в по-ниската трета категория. Списъкът на най-значимите и същевременно най-опасни банки на света се актуализира веднъж годишно. Заедно с \"BNP Paribas\", в третата категория се нареждат и три китайски банки. Миналата година там фигурираше само една банкова институция от Китай - ICBC. Към нея сега се присъединяват Bank of China и China Construction Bank. Тези две банки и преди са били големи и значими, но сега са очевидно много по-тясно свързани с международната финансова система. През изминалата година Credit Suisse вече не е била чак толкова важна за световната финансова система. Затова швейцарската банка се нарежда този път в категорията на банковите институции, които поддържат най-ниските капиталови резерви - само с 1% повече, отколкото \"обикновените\" банки. В същата категория се класира и основният съперник на Credit Suisse - UBS. В тазгодишния списък на Борда за финансова стабилност откриваме и една банка, която досега не е влизала в класацията - Royal Bank of Canada. Канадската банка измества френската BPCE.", "date": "2017.11.25", "title": "Най-опасните банки на света"}
{"url": "http://clubz.bg/61117-reporteri_bez_granici_bylgarski_izdatel_e_zaplashvan_ot_mestna_grupirovka", "text": "Международната организация „Репортери без граници” следи с тревога случая с врачанския сайт „Зов Нюз” и неговия издател Георги Езекиев, за когото има данни, че е „на мушката” на местна престъпна група. „Репортери без граници” призоваха властите у нас да вземат спешни мерки, съобщава бТВ. В  се посочва, че по време на  на „Зов Нюз” и сайта „Биволъ” на банда за наркоразпространение и други престъпления с полицейско участие (и, твърдят авторите на серията материали, със защитата на местната власт) , едно от замесените лица е казало пред камера, че босовете на престъпната група планират да елиминират Езекиев. Репортерката от \"Зов Нюз\" Мария Димитрова е получила смъртни заплахи по есемес и в социалните мрежи. Нейн информатор е бил пребит от три неизвестни лица. „Силно притеснени сме от заплахите срещу издателя на сайта Георги Езекиев и срещу репортерката от медията. Тя е подала жалба в полицията, която е била оставена без последствия. Българските власти трябва да приемат тези заплахи и нападения сериозно”, коментира Полин Аде-Мевел, която отговаря за Балканите в „Репортери без граници”. „Зов Нюз” отнесе огромна по размер глоба заради публикуването на информация за опашки по време на банковата криза през 2014 г. Наблюдатели определиха непосилната санкция в размер на 100 000 лв. като държавна репресия от страна на Комисията за финансов надзор. Съдът отмени финасовото наказание. \"Репортери без граници\" припомнят, че България е на 109-о място по свобода на словото от общо 180 изследвани - най-ниското равнище за целия ЕС.", "date": "2017.11.25", "title": "\"Репортери без граници\": Български издател е заплашван от местна групировка"}
{"url": "http://clubz.bg/61130-makron_obqvi_vojna_na_seksizma_straha_i_srama", "text": "В специална реч от Елисейския дворец държавният глава представи плана си за заличаване на неравенствата между половете и защита на жените от посегателства и обяви равноправието между половете за един от основните приоритети на мандата си, съобщиха световните агенции. Речта на Макрон бе една от основните новини от Европа и света днес. Той започна с призив за минута мълчание за почит на жертвите на насилие заради пола. И мотивира програмата си за битка със сексизма със статистика -  във Франция за миналата година след посегателства от настоящ или бивш партньор са загинали 129 жени, а всяка пета от стотици хиляди дами, които са били жертва на насилие, не е подала жалба от... срам или страх. Жертвите на насилие срещу жени през 2016 г. във Франция са 225 000, казва още статистиката Три са основните приоритети в плана на френския президент - обучение и борба на ниво култура в полза на равноправието, по-добро третиране на жертвите и засилване на репресивния арсенал на държавата срещу насилниците. Сред предложенията му е със закон да се фиксира, че  Във Франция ще има и нова пряка телефонна линия с полицията, както и безплатна психологическа помощ за жертвите. Образованието по темата ще започва още от детската градина с цел  , която, според френския президент, продължава да се шири в обществото. Той съобщи, че от догодина във всички училища ще бъде въведен учебен курс, посветен на борбата със сексизма и насилието, а във френските болници ще се появяват служби за медико-психологическа помощ за жени. . Ще бъде създадено и мобилно приложение за подпомагане на жертви на така нареченото кибернасилие. Речта на Макрон днес бе жест и за Международния ден срещу насилието над жени, и отговор на петицията от стотици популярни френски дами, които настояха президентът да вземе мерки срещу посегателствата по полов признак след скандалите, които разтърсиха първо Холивуд. 25 ноември е обявен за Международен ден срещу насилието над жени от ООН през 1999 г. Исторически идеята е свързана с убийството на сестрите Мирабал - политически активистки от Доминиканската република, чието ликвидиране е наредено от диктатора Рафаел Трухильо. През 80-те години активистки в Латинска Америка също припознават деня като свой в името на борбата срещу насилието.  Демонстрации срещу насилието над жени имаше във всички европейски столици днес.", "date": "2017.11.25", "title": "Макрон обяви война на сексизма, страха и срама"}
{"url": "http://clubz.bg/61113-sled_strashniq_petyk_v_egipet_305_jertvi_sred_tqh_27_deca", "text": "Жертвите от нападението срещу пълна с молещи се джамия в петък на Синайския полуостров достигнаха 305, от които 27 деца, а ранените са 128, съобщиха от египетската армия и прокуратурата Египетският президент Абдел Фатах ал Сиси се закле да отговори със сила след като атентатори убиха 235 души в препълнена с хора джамия в северната провинция Синай. Това е най-смъртоносната атака в близката история на страната, съобщи АФП. Ал Сиси обяви тридневен траур, който започва от събота след смъртоносната бомбена и оръжейна атака в джамията Рауда в Бир ал Абед, на около 40 км от Ел Ариш. В реч, предавана по телевизията, президентът се закле да \"отговори на бруталната сила\", като добави, че \"армията и полицията ще отмъстят за нашите мъченици и ще върнат сигурността и стабилността със сила в съвсем скоро време\". Няколко часа по-късно самолети на египетските ВВС разрушиха превозни среддства, използвани в атаката и локации на терористите, където са били складирани оръжия и амуниции, съобщи говорител на армията. Свидетели разказаха, че нападателите са заобиколили джамията от всички страни с коли и след това са детонирали бомба. След това са почнали да застрелват паникьосаните вярващи, които са се опитвали да избягат като са използвали и оставени от посетителите на джамията превозни средства, за да блокират изцяло пътя към храма. В съобщение на държавния прокурор се съобщаваше в края на петъчния ден, че са убити 235 души, а 109 са ранените в атаката, но броят на загиналите нарастна. Сред загиналите има и деца, твърдят свидетели. 235 убити при атентат в джамия в Египет В туитър Доналд Тръмп написа \"ужасна и страхлива терористична атака на невинни и беззащитни вярващи\". Американският президент използва атаката в Египет като възможност да повтори подкрепата си за изграждане на стена на границата на САЩ с Мексико и за ограничаване на достъпа до САЩ на хора от няколко страни с преобладаващо мюсюлманско населениеПо-късно той изрази съболезнования за жертвите на терористичния акт в Египет в телефонен разговор с египетския президент Абдел Фатах ас Сиси, предаде Асошиейтед прес. В изявление на Белия дом за разговора се казва, че пред Сиси Тръмп е повторил, че САЩ ще продължават да стоят до Египет пред лицето на тероризма. В изявлението на Белия дом се допълва, че \"международната общност не може да толерира варварски терористични групи и трябва да увеличи усилията си, за да победи тероризма и екстремизма във всичките му форми\". Нападението беше световните лидери -  папа Франциск, френския президент Еманюел Макрон и председателя на ООН Антонио Гутериш изразиха своята съпричаствост към египетския народ.     Все още никой не е поел отговорност за кървавото нападение. Досега египетският клон на \"Ислямска държава\" е убил стотици полицаи и войници, както и мирни граждани, които са били обвинени, че сътрудничат с властите, в атаки на север от полуостров Синай. Тяхна мишена са и последователи на мистичното течение на синузма - суфизма, както и християните. Според местен лидер джамията била известна като място, в което се събират суфи. Границата по ивицата Газа с Египет, която трябваше отново да бъде отворена днес, ще остане затворена засега заради атентата, съобщиха палестинските власти. Северен Синай, който се простира от Суецкия канал на изток до ивицата Газа и Израел отдавна е главоболие за египетските служби за сигурност заради трафика на наркотици, пише Ройтерс. Сиси получи подкрепата на някои бедуински вождове, които му помогнаха да локализира каналите, използвани от джихадистките групировки, твърдят хора от сигурността. Затова и джихадистите са така ожесточени в тази част на страната. Освен от \"Ислямска държава\" Египет е атакуван и от джихадисти, свързани с \"Ал Кайда\", които действат в съседна Либия. Групировка, която се нарича Ансар ал Ислам - \"Последователи на исляма\" - причини през октомври смъртта на поне 16 полицаи в западната пустиня на Египет. Иран обяви края на \"Ислямска държава\" А само преди дни Иран обяви края на \"Ислямска държава\". Иран обяви края на \"Ислямска държава\"", "date": "2017.11.25", "title": "След страшния петък в Египет: 305 жертви, сред тях 27 деца"}
{"url": "http://clubz.bg/61114-rokadi_v_rykovodstvoto_na_gerb", "text": "Рокади по върховете на ГЕРБ се очакват тази неделя с четвъртото отчетно-изборно събрание на партията. Ще има промени в Изборната комисия, висш ръководен орган, като в нея ще влезе бившият вече парламентарен шеф Димитър Главчев. По устав комисията се състои от десет души - председателят на партията, трима заместници и още седем члена. Те са с мандат от 4 г. Тъй като няма да има промяна в най-висшия ешелон, т. е. Бойко Борисов остава председател, а Цветан Цветанов, кметовете на София и Бургас - Йорданка Фандъкова и Димитър Николов - негови заместници, Главчев ще трябва да измести някой от останалите седмина. Главчев остава депутат, ще се занимава с бюджет и външна политика В партията вървят спекулации кой ще изпадне от ръководния орган като везните клонят към правосъдната министърка Цецка Цачева. \"Само двама души знаят - Борисов и Цветанов\", споделят активисти. Седмината членове, освен Цачева са депутатите Менда Стоянова, Пламен Нунев и Красимир Велчев, вицепремиерът Томислав Дончев, шефката на кабинета на Борисов Румяна Бъчварова и старозагорският кмет Живко Тодоров.  Освен тази рокада, щяло да има и още една, но каква - пак знаели само двамата \"началници\". Че Главчев ще влезе в тясното ръководство на партията, стана известно още в деня на оставката му като парламентарен шеф. Постът му е бил обещан в хода на преговорите вътре в ГЕРБ, довели до обявлението, че той лично е взел решение да освободи председателското място в Народното събрание (НС). Междувременно, в седмицата след оставката, Главчев бе избран за член на две комисии в НС - по външна политика и по бюджет и финанси. В момента той е член на Контролната комисия на ГЕРБ като в неделя ще освободи това място.  Ръководните органи на ГЕРБ обаче се смятат за органи проформа, тъй като на всички е известно, че решенията се взимат основно от лидера. На отчетно-изборното събрание се очаква към столицата да се стекат 1200 делегати от цялата страна. Както Цветанов даде заявка, ще бъде приета и декларация, че ГЕРБ никога няма да влезе в коалиция с БСП. По повод на тази декларация Цветанов разкри, че депутати от Левицата са го молили тя да не бъде приемана. Зам.-председателят на управляващата партия обаче е непреклонен, че декларация ще има.", "date": "2017.11.25", "title": "Рокади в ръководството на ГЕРБ"}
{"url": "http://clubz.bg/61116-otkyde_izpylzqha_starite_duhove_na_trasha_video", "text": "Нещо хубаво става с траша, забелязвате ли? Ако светът ще свършва, то явно ще е под чегъртащите яки звуци на куп метъл кучета, останали завинаги \"на второто стъпало\" под \"Металика\", \"Мегадет\", \"Слеър\" и т.н. Може би като част от общата винтидж мания, бандите, обичани някога от по-тесен кръг почитатели, изживяват истински ренесанс. Само преди дни   представиха видеоклип към парчето Hail to the Hordes, който можете да видите по-долу. Песента е част от последния албум на траш ветераните – Gods of Violence. Видеото, както те самите обявиха, е поздрав към верните им фенове по цялата планета. Все пак говорим за група, основана през 1982 г. По-рано вече писахме за касапницата, която въплъщава болните фантазии на Джеф Уотърс и неговата машина за анихилация  Нов, много як Annihilator (ВИДЕО) Ето нещо излязло на 31 октомври. Да, годината вече не е 199-и някоя, а 2017-а. И още по-добре - старите \"кучета\", които в някогашните албуми поради бюджетни или чисто технически причини звучаха като ВЕФ, пуснат в тенекия от сирене, сега направо мачкат. Звукът напредна и вече позволява на всеки да изрази себе си по най-добрия начин, при това \"по-бюджетно\". Стига да има какво да каже... А Джеф определено има. На 10 ноември излезе и новият клип на основаните също през 1982 г.  Хубаво парче, макар критиците - които и без това си нямат друга работа, - да ги опредеят като хардкор пънк в началото... При това са със завърналата се легенда Пепър Кийнън. Но какво става с истинското разрушение? Пак през ноември немските колоси от пуснаха това видео. Всъщност то е от цял нов албум с презаписани класики и озаглавен простичко Thrash Anthems II.  също имат нов албум по-рано през  2017 г. Оттам е това: Само добавете и новината, че лудите  работят по нов авторски материал! И за десерт - ето го и негово величество   С бандата си  той представи - Choosing Mental Illness, буквално преди две денонощия. Тук вече не говорим дори за траш, а за истински тътен от неуморимия певец на \"Пантера\".", "date": "2017.11.25", "title": "Откъде изпълзяха старите духове на траша? (ВИДЕО)"}
{"url": "http://clubz.bg/61119-dejli_telegraf_otkritoto_govorene_na_pleshtestiq_premier_za_brekzit_e_smushtavashto", "text": "Великобритания и Европейският съюз са изправени пред тежък Брекзит, каза в Брюксел премиерът на България преди да предупреди, че ЕС не е готов за горчив развод с Обединеното кралство. Борисов: С Ангела се прегърнахме, да ѝ дам кураж Бойко Борисов публично изказа мнение различно от това на останалите 27 държави членки като призна, че ЕС не може да си позволи остра раздяла с Великобритания.  ЕС поддържаше старателно изградена фасада на единство пред лицето на Брекзит. Откритото говорене на Борисов е особено смущаващо, защото България скоро ще поеме ротационното председателство на ЕС, което изначава, че ще председателства дискусиите за Брекзит сред 27 страни в ЕС от 1 януари, напомня изданието. Говорейки преди среща в Брюксел, където Тереза Мей се видя с президента на Европейския съвет Доналд Туск за разговорите за Брекзит, г-н Борисов каза: \"Ако кажа, че сме готови (за европредседателството при Брекзит- б.р.), ще значи, че се надценяваме. Ако попитате който и да е премиер или канцлер тук, те ще ви кажат, че не са готови\". Плещестият премиер, бивш бодигард на последния комунистически лидер на България, добави: \"Да, ще ни се струпа много: Източното партньорство, Западните Балкани, Брекзит, следващият дългосрочен бюджет на ЕС, европейската сигурност и отбрана, киберсигурността. Много теми.\" Г-н Борисов призна, че ЕС се бори да предприеме действия, докато Германия се опитва да направи коалиционно правителство. \"Докато Германия е блокирана от подобни разговори, нищо не може да функционира нормално\", каза Борисов, който има черен колан по бойни изкуства и някога е тренирал българския национален отбор по карате. Г-н Борисов, който някога прегърна Дейвид Камерън така силно, че премиерът се пошегува, че помислил, че ще умре, каза, че се надява, че добрите връзки между Великобритания и ЕС ще оцелеят и след разговорите за Брекзит. \"Аз вярвам, че Мишел Барние, изключителен дипломат, ще успее да изпълни задачата си\", добави той.  Г-н Борисов, който понякога играе за втородивизионен футболен отбор, по-рано предположи, че някои от страните от Западните Балкани могат да станат част от ЕС след напускането на Обединеното кралство. За България ще има намаляване на средствата, които получава от ЕС, защото британците няма повече да плащат своята вноска в бюджета на съюза след Брекзит, ", "date": "2017.11.25", "title": "\"Дейли телеграф\": Откритото говорене на плещестия премиер за Брекзит е смущаващо"}
{"url": "http://clubz.bg/61112-shvedskata_cyrkva_reshi_da_ne_govori_za_bog_v_myjki_rod", "text": "Главата на най-голямата шведска християнска църква обяви, че Бог е над човешката полова определеност. Религиозната институция приканва своите духовници да използват полово неутрален език, когато говорят за върховното божество, като се въздържат от използването на термини като „Господ“ и „Той“ в полза на по-малко конкретното  „Бог“, пише „Гардиън“. Промяната бе гласувана в четвъртък, в края на осемдневно заседание на 251-членния орган за взимане на решения в църквата и ще влезе в сила на 20 май, на християнския празник Петдесетница. Този ход е един от редицата, предприети от националната евангелска лютеранска църква по актуализирането на 31-годишен наръчник, описващ как трябва да се извършват службите по отношение на езика, химните и други литургични аспекти. Бившата държавна църква със седалище в Упсала, на около 37 мили северно от столицата, има 6,1 милиона кръстени членове в страна с 10 милиона души население. Тя се ръководи от жена, архиепископ Антйе Якелен. Тя заяви пред шведската информационна агенция „TT Нюз“, че въвеждането на един по-приобщаващ език е било обсъждано още през 1986 г. Новината обаче бе посрещната с критика. Кристер Палмблад, преподавател по теология в шведския университет в Лунд, заявява пред датския вестник „Крлистелигт Дагблат“, че решението   ", "date": "2017.11.25", "title": "Шведската църква реши да не говори за Бог в мъжки род"}
{"url": "http://clubz.bg/61115-kastro_posrednik_sys_severna_koreq", "text": "Кубинският президент Раул Кастро се е срещнал с външния министър на Северна Корея Ри Йонг Хо в петък, съобщава Ройтерс. Това събуди надежди, че островната комунистическа държава може да успее да убеди своя азиатски съюзник да намали темпото. Северна Корея е изправена пред безпрецедентен натиск от САЩ и международната общност, за да спре своите оръжейни и ядрени програми. Куба поддържа близки отношения с Пхенян от 1960 г., но е против ядрените оръжия. \"В братската среща двете страни говориха за историческото приятелство между двете нации и обсъждаха международни теми от взаимен интерес\", съобщи държавната телевизия на Куба. В четвъртък канадският премиер Джъстин Трюдо каза, че е обсъждал с Кастро миналата година възможността за съвместна работа с Куба за намаляване на глобалното напрежение около Северна Корея. Канада има интерес да търси решения не само заради регионалната сигурност, но защото и възможният път на предполагаема ракета на Пхенян ще мине през нейната територия, обясни Трюдо. Президентът Доналд Тръмп увеличи натиска върху Куба като се върна към враждебната реторика от Студената война и заличи усилията на президента Барак Обама за затопляне на отношенията. Раул Кастро е начело на Куба от 2008 г., когато пое властта от по-стария си брат и лидер на революцията Фидел Кастро, който почина на 25 ноември м. г. Куба има посолство в Пхенян, но търгува основно с Южна Корея. М. г. търговията със Сеул е била 67 млн. долара, с Пхенян само 9 млн. долара, съобщи правителството в Хавана.", "date": "2017.11.25", "title": "Кастро - посредник със Северна Корея?"}
{"url": "http://clubz.bg/61099-sred_28_te_v_es_bylgarite_naj_chesto_vlizat_v_bolnica_plashtat_naj_mnogo_ot_djoba_si", "text": "Министрите на здравеопазването се сменят със зашеметяваща бързина, финансовите течове в системата не спират, а за реформа вече дори и не се говори. На този фон изглеждат логично данните от новия   за състоянието на здравеопазването в 28-те страни в ЕС, който чертае мрачна картина за положението в България. Държавата ни е с едни от най-лошите показатели по отношение на здравен статус на населението и функционираща здравна система. България е страната в ЕС с най-високи директни плащания за здравеопазване - цели 48 на сто. 12 на сто не са здравноосигурени. Това в комбинация с най-много хоспитализации и една от най-ниските средни продължителности на живота в ЕС. Изводите в този анализ в голяма степен повтарят наблюденията от доклад на СЗО от миналата седмица. Доклад на СЗО за България: Онкоболните растат, пушенето и затлъстяването - проблем  Здравното състояние на хората в България се подобрява по-бавно, отколкото в други държави от ЕС, както показва системно ниската продължителност на живота. Очакваната продължителност на живота при раждане е била 74,7 години през 2015 г., което е второто най-ниско равнище в ЕС и почти с 6 години под средното за ЕС. Сърдечно-съдовите и онкологичните заболявания причиняват над четири пети от всички смъртни случаи. Освен това съществуват огромни регионални неравенства, пример за което са шесткратните разлики при детската смъртност в различните региони. В България също така са налице големи различия в здравното състояние между отделните социално-икономически групи, пише в доклада. В сравнение с другите държави в ЕС България има лоши резултатите при повечето поведенчески рискови фактори. През 2014 г. равнищата на тютюнопушенето са най-високи в ЕС, като 28 % от възрастните в България пушат всеки ден. Равнището на епизодична злоупотреба с алкохол (като мярка за прекомерна консумация на алкохол) е по-ниска в сравнение с другите държави от ЕС, но общото потребление на алкохол на глава от населението е забележително високо - заемаме петото място. Все още не може да бъде определени като затлъстяла нация, но напредваме бързо в негативна посока, като темповете при тийнейджърите са тревожни. Законодателните усилия за смекчаване на рисковите фактори все още не са ефективни. Ако разгледаме по-специфичните причини за смърт, През 2014 г. смъртните случаи от рак — като ракът на белите дробове е водещата причина за смъртността от рак — са били под средното за ЕС. Смъртните случаи от рак на дебелото черво и рак на гърдата, както и от хронични чернодробни заболявания, са отбелязали стабилен ръст и са над средното за ЕС през 2014 г. От друга страна, положителна констатация е, че смъртните случаи от заболявания на опорно-двигателния апарат, диабет, астма и алергии са далеч под средното за ЕС. И смъртните случаи от деменция (включително болестта на Алцхаймер) са най-ниските в ЕС.  Редица състояния, в това число мускулно-скелетни проблеми (включително болки в гърба и шията и остеоартрит), диабет, заболявания на сетивните органи (включително загуба на слуха), заболявания на дихателната система и проблеми на психичното здраве (включително депресия и тревожни разстройства) са водещите причини за намаляване на продължителността на живота, коригирана с отчитане на инвалидността в България ( ). Като цяло делът на населението, което съобщава, че е в добро здравно състояние (65 %), е близо до средния за ЕС (67 %). Повече мъже, отколкото жени, считат, че са в добро здраве (69 % за мъжете спрямо 62 % за жените). Отново разликата между групите с различно социално-икономическо положение е значителна: едва половината от българите в квинтила на най-ниските доходи считат, че здравето им е добро, в сравнение с четири от всеки пет души в квинтила на най-високите доходи. През 2015 г. България е изразходвала за здравеопазване 1117 EUR на глава от населението, по-малко от половината от средното за ЕС (2797 EUR). Тя е сред страните с най-ниски разходи за здравеопазване. Около половината от общите разходи за здравеопазване се финансират с публични средства. В България има изключително високи директни плащания от потребителите - 48% - най-високите в ЕС. Средно за ЕС са 15%. Т.е. в България преките плащания са над три пъти по-големи от тези средно за съюза. Неизбежно това има неблагоприятни последици за достъпа до здравни услуги. Най-голям дял от преките плащания на потребителите отива за лекарствените продукти, следвани от болничните услуги.  Още по-драматична картина се получава, ако преките плащания на потребителите бъдат разгледани като дял от крайното потребление на домакинствата, като България изпреварва всички останали държави с голяма разлика.   Около 12% от населението не са осигурени. Приходите за социалното здравно осигуряване (СЗО) остават ограничени главно поради ниските доходи, големия брой на здравнонеосигурените лица и големия размер на неформалния сектор. България има сравнително висок дял на лекарите, но е на дъното по медицинските сестри в ЕС. Въпреки че делът на лекарите е висок, само 15,6 % са общопрактикуващи лекари в сравнение с 30,2 % средно за ЕС. Осигуреността с акушерки е доста над средното за съюза, а делът на зъболекарите е сред най-високите в Европа. Системата на първична помощ в България е сравнително слаба, се отчита още в доклада. Очаква се общопрактикуващите лекари да изпълняват ролята на “пазители“ на входа на системата, работейки с ограничен брой направления към специалисти в извънболничната и към болнична помощ. Въпреки това, съществуват значителни регионални различия в осигуреността с общопрактикуващи лекари и броя записани пациенти на едно джипи. В отражение на слабо развитата първична помощ, както и на разчитането в прекомерна степен на болниците, броят на хоспитализациите е най-големият в ЕС. В допълнение България има една от най-големите бройки легла за активно лечение в ЕС с 6,0 легла на 1000 души население (2015 г.) в сравнение със средно 4,2 за ЕС. Броят на хоспитализациите, дължащи се на хронични болести като диабет, сърдечно-съдови болести и болести на дихателната система, е сред най-високите в ЕС. Вместо да бъдат (повторно) приемани в болница, пациенти с тези състояния може да се лекуват ефективно в амбулаторната помощ. Анализът на хоспитализациите през 2013 г. сочи, че най-малко 20% от болничните процедури, провеждани в България, биха могли да се провеждат в извънболнични условия. Секторът на болничната помощ продължaва да нараства след 2013 г. Съществуват различни обяснения за големия брой потенциално предотвратими хоспитализации, включително фактът, че достъпът до извънболнична помощ в някои региони е ограничен; финансови стимули насърчават болниците да приемат повече пациенти; ограниченията за някои направления за диагностициране в извънболничната помощ; както и това, че пациентите предпочитат болничната помощ пред условията на извънболнична помощ Заедно с други показатели (например честота на преживяемост, предотвратими хоспитализации), това показва големи възможности за подобряване на качеството и координацията на здравните услуги. Въпреки спада от 17 % в периода между 2004 и 2014 г. на предотвратимата смъртност, системата на здравеопазването в България е една от системите с най-лоши характеристики в това отношение. Предотвратимата смъртност, както при мъжете, така и при жените, е около два пъти по-висока от средното за ЕС през 2014 г. Счита се, че  , като тази цифра е много по-висока от средната за Европа от 11%. Най-важният фактор, допринасящ за високите равнища на предотвратима смъртност, е постоянно високата смъртност от сърдечно-съдови заболявания. Стандартизираният коефициент на смъртност от мозъчно-съдови болести (например инсулт) надвишава повече от четири пъти средния за ЕС през 2014 г. и повече от седем пъти този на държавата с най-нисък стандартизиран коефициент на смъртност — Франция. Освен това смъртността от хипертония (почти четири пъти по-висока от средната за ЕС) и исхемична болест на сърцето (1,5 пъти по- висока от тази в ЕС) е много висока. Ако България успее да намали смъртността от сърдечно-съдови болести до средната за ЕС, тя би намалила смъртността от всички причини под средната за ЕС. Друго предизвикателство е нарастващата смъртност от онкологични заболявания. Докато стандартизираният коефициент на смъртност за колоректален рак е близък до равнището за ЕС, за рака на маточната шийка (4,7 на 100 000 души) той надвишава повече от два пъти средния за ЕС (2,1 на 100 000 души). Освен това стандартизираният коефициент на смъртност за туберкулоза запазва високо равнище от 1,7, което е почти два пъти по-голямо от средното за ЕС. Накрая, сравнително високата предотвратима смъртност от нефрит (8,6 в България спрямо 2,4 средно за ЕС) показва, че има възможност за подобряване на бъбречно- заместителната терапия (диализа). Една от сериозните причини е слабата превенция, се отчита в анализа. Неудовлетворените потребности от медицински грижи сочат проблеми с достъпа по финансови причини. . Изминаваното разстояние и липсата на лекари остават важни бариери, особено за групите с по- ниски доходи.", "date": "2017.11.25", "title": "Сред 28-те в ЕС българите най-често влизат в болница, плащат най-много от джоба си"}
{"url": "http://clubz.bg/61126-kakvo_kazaha_i_kakvo_razbrahme_za_belene", "text": "След представеното миналата седмица   на Окончателен доклад относно възможността за реализация на активите на АЕЦ „Белене” цяла седмица се тиражира новината, че проектът е жизнеспособен, а фокусът на статии и коментари пада върху очакваната цена на електроенергията. Тези новини обаче пренебрегват както заданието на доклада, така и направените допускания в него и доколко реалистични са те. Така например, ако ме попитате при какви условия България ще изпревари Дания по БВП в следващите 15 години, то отговорът е при условие, че българската икономика расте номинално със 17% годишно, а датската – с 4%. Ако попитате при какви условия българската икономика ще надмине швейцарската в следващите 45 г., то отговорът е при условие, че първата расте годишно със 17%, а втората – с 2%. В действителност обаче средният номинален ръст на българската икономика в периода 2008-2016 г., който включва икономическа криза през 2009 г., е около 4,6%, този на Дания е около 2%, а на Швейцария е 6,4%, което прави горните допускания по-близки до халюцинация, отколкото до реалистични прогнози. Това ни отвежда до самото задание, а именно отговора на въпроса „Възможно ли е проектът АЕЦ „Белене” да бъде реализиран на пазарен принцип и разработване на вариант за отделяне на активите и пасивите на НЕК, свързани с Проекта АЕЦ „Белене”, в отделно търговско дружество и провеждане на последваща процедура по реда на Закона за приватизация и следприватизационен контрол“. Първоначалната инвестиция за изграждане на АЕЦ “Белене” е оценена на под 6,9 млрд. лв., а през 2012 г. вече достига 10,3 млрд. евро. Оттогава са изминали пет години и е много възможно цената в момента да е още по-висока. В допълнение към това историята не познава изграждане на ядрена централа, което да е било завършено по план или точно по проекта, което винаги води до преразходи. Нещо повече – опитът от поръчките за ремонти на пътища, сгради, строителство на магистрали и т.н. показва, че първоначалната цена винаги е по-ниска от реалната. Накрая е лихвата от 4,5%, която също изглежда твърде оптимистична за проект, който в момента е в 36-тата си година и за втори път купува оборудване с дълъг цикъл на производство (т.нар. реактори, за които осъдиха НЕК в средата на 2016 г.). Проектът е пускан и спиран няколко пъти и едва ли вдъхва достатъчно доверие в бъдещите кредитори, които не само да вложат 70% от необходимите средства, но и да го направят при сравнително ниска лихва. За сравнение наскоро одобреният от Европейската комисия проект за нов АЕЦ „Пакш-2” предвижда средна лихва за период от 32 години от около 4,5%, но пък кредитният рейтинг на Унгария е с едно ниво над този на България, което означава, че и лихвите за инвестиции тук ще бъдат по-високи. Другата уловка е, че в заданието на БАН изрично е посочено, че става въпрос за реализиране на пазарен принцип, а в Унгария това не е така, тъй като проектът получава държавна помощ. Направена е прогноза за неоспорим ръст на потреблението на електроенергия, който е изчислен на база на прогнозите за ръст на икономиката. Не става ясно как е направена връзката между двете, тъй като с все по-ниско потребление на електроенергия се създава все по-висок брутен вътрешен продукт (Графика 1). Така например с 1 ГВтч електроенергия се създава 1,8 млн. лв. БВП  през 2003 г., 2,4 млн. лв. през 2009 г. и 3 млн. лв. през 2015 г. Т.е. в рамките на 12 години икономиката и обществото подобряват електроенергийната си ефективност над 1,5 пъти, а технологичното развитие може да ускори тези темпове в бъдеще. В резюмето са споменати фактори, които единствено могат да увеличат потреблението на електроенергия, но не е обърнато внимание на възможностите за повишаване на енергийната ефективност, навлизането на сгради с нулево потребление на енергия, собственото производство и т.н. Графика 1: Брутна добавена стойност в индустрията, без строителство, и услугите (млн. лв. по постоянни цени от 2010 г.) за 1 тон нефтен еквивалент потребена електроенергия Източник: НСИ, собствени изчисления Нещо повече - самата прогноза за потреблението на електроенергия почива на грешни исторически данни, което се вижда на Графика 1. Според резюмето потреблението на електроенергия постоянно нараства в периода 2000-2015 г. Отчетените данни от Електроенергийния системен оператор обаче показват, че се наблюдава увеличение в периода 2004-2011 г., а след това се наблюдава намаление. Така потреблението на електроенергия през 2016 г. е около нивата си от 2003-2005 г. Графика 1: Потребление от електропреносната мрежа, ТВтч Източник: Резюме на БАН, ЕСО, собствени изчисления  В крайна сметка въпросът, на който БАН е трябвало да даде отговор, е крайно хипотетичен – „възможно ли е проектът АЕЦ „Белене” да бъде реализиран на пазарен принцип”, и те дават хипотетичен отговор – „да, възможно е при определени условия”. Това, което липсва обаче е вероятността тези условия едновременно да бъдат изпълнени, а тя е близка до нула. Реално това е пазарният тест – готови ли са частни инвеститори и кредитори да „паркират” значителни средства в подобен проект и, ако да, то при какви условия, на каква цена, за колко време и т.н.", "date": "2017.11.25", "title": "Какво казаха и какво разбрахме за \"Белене\""}
{"url": "http://clubz.bg/61102-brakonierstvo_i_nezakonna_sech_zastrashavat_prirodata_v_bylgariq", "text": "Незаконната сеч, бракониерството и незаконната търговия с хайвер застрашават биологичното разнообразие в Дунавско-Карпатския регион, който обхваща 15 европейски страни в Централна и Източна Европа, сред които и България. Това съобщи екологичната организация  . В опасност е също и поминъкът на населението в района, се казва в доклада на програмата на ООН за околната среда, WWF и Eurac Research. Дунавско-Карпатският регион, където се намират едни от последните вековни гори на континента, е наричан \"Зеленото сърце на Европа\". Незаконният дърводобив е сериозна заплаха за горските екосистеми в България и биоразнообразието в тях. Според сайта на WWF у нас той достига 2.4 млн. куб. м годишно или една четвърт от общия добив. Сивият сектор в горското стопанство у нас генерира скрити приходи от над 100 млн. лв. годишно. Според доклада, процъфтяващ е черният пазар за хайвер от есетри, разпространени в Дунав. Незаконно добитият хайвер достига цена от 6000 евро за килограм на черния пазар, а търговията се оценява на 22 милиона евро годишно. Това дава своето катастрофално отражение върху есетрите - два от шестте дунавски вида вече са изчезнали, а три са критично застрашени. Запасите от моруна, чийто хайвер е най-скъп, са намалели с 67% за едно десетилетие. Жертва на бракониерство са кафяви мечки, вълци, рисове. Най-големите европейски популации на тези животни са именно в Дунавско-Карпатския регион. Незаконна сеч унищожила 180 дка гора край София Въпреки притеснителните факти от доклада, през последните две години са направени успешни стъпки в полза на българската природа, но те трябва да се затвърдят, посочват от WWF. В България влезе в сила национален стандарт за отговорно управление на горите по FSC (Forest Stewardship Council) през август 2017 г., с помощта на WWF. Прилагането на сертификацията по международната система FSC осигурява икономически изгодно ползване при спазване на законността, защита на интересите на работещите в горите и местните хора, опазването на биоразнообразието и ограничаване на замърсяването. Екологичната престъпност е четвъртата по доходоностност престъпна дейност в света с между 76 млрд. и 218 млрд. евро годишно приходи.", "date": "2017.11.25", "title": "Бракониерство и незаконна сеч застрашават природата в България"}
{"url": "http://clubz.bg/61120-fandykova_da_iskat_ostavkata_mi_za_vsichko_e_neseriozno_ili_politichesko", "text": "\"Това - да се иска оставка за всичко,  звучи или несериозно, или политически\", така Йорданка Фандъкова, кмет на София, коментира утрешния протест под наслов \"Данче слез\". В социалните мрежи тече организация за протест, който планира да се проведе утре. Шествието ще започне от Министерския съвет и ще приключи пред Столичната община. \"Спаси София\" готви протест \"Данче слез\" Според нея това показвало, че предизборната кампания е започнала. Фандъкова заедно с министъра на транспорта Ивайло Московски бяха на проверка на изграждането на новата метростанция от третия лъч на бул. „България“. \"Виждаме, че се призовава вече и от страна на БСП, и на други политически сили. Така че предизборната кампания започна, вече я обявиха някои от основните политически сили, и това предстои да го гледаме. Ние ще продължим да си вършим работата, защото тя е за града и наистина всичко, което правим, остава. И само след 2 г., а и когато нас няма да ни има на тези позиции, метрото ще превозва близо половин милион души\", подчерта Фандъкова. Тя допълни, че приема всякакви критики и винаги, когато са работи, особено в такива мащаби, има и проблеми. \n\tМястото на политическите претенции са изборите, каза Московски. Той определи като вандалски акт извадените павета по бул. \"Дондуков\" късно снощи от неизвестни лица. С действащите две линии се спестяват 75 хил. тона вредни емисии, а с изграждането на третия лъч намалените вредни емисии се изчислява, че ще бъдат 90 хил. тона годишно \n\t\"Дейностите вървят по план. Това е едно огромно съоръжение, една тежка работа. Искам да благодаря на всички изпълнители, на работниците, които са долу ежедневно и денонощно\", каза Фандъкова. \"Метрото винаги е било изключително добре подготвен проект\", обясни пък от своя страна Московски.    ", "date": "2017.11.25", "title": "Фандъкова: Да искат оставката ми за всичко е несериозно. Или  политическо"}
{"url": "http://clubz.bg/61125-kraj_na_sagata_mesi_prepodpisa_s_barsa_za_basnoslovni_pari", "text": "Лионел Меси подписа новия си договор с \"Барселона\" и сложи край на истерия, проточила се няколко месеца. Ето фактите: аржентинецът се обвърза с клуба, в който е от 13-годишен, до юни 2021 г., седмичната му заплата скача на 560 000 евро, а само за подписа си Лео ще получи 80 милиона евро. С новия контракт на Меси се спекулираше цяло лято, а слуховете се засилиха след трансфера на Неймар в \"Пари Сен Жермен\". И тези слухове в бяха в посока на напускане на най-успелия футболист в историята на \"Барса\". Говореше се, че той не просто искал много пари, а също така опитвал да диктува трансферната политика на клуба си - настоявал за гаранции за привличането на звезди, иначе щял да си тръгне без пари следващото лято. През цялото това време президентът на \"Барселона\" Жозеп Мария Бартомеу твърдеше, че договорът е само въпрос на формалност, всичко е уредено, Меси дори вече получавал пари по новото споразумение. Вчера Лео получи поредна награда - \"Златна обувка\" за голмайстор №1 на Европа. Призът му връчи неговият предшественик с отличието - Луис Суарес, друга звезда на Барса. Каталунците се похвалиха с интересна статистика днес. Лионел Меси е дебютирал за клуба от \"Камп Ноу\" преди 4788 дни. За този период е играл в 602 мача, отбелязал е 523 гола и е спечелил 30 трофея.", "date": "2017.11.25", "title": "Край на сагата - Меси преподписа с \"Барса\" за баснословни пари"}
{"url": "http://clubz.bg/61118-haribo_bonboneniqt_koncern_roden_v_peralno_pomeshtenie", "text": "„Нито сме длъжни, нито искаме да оповестяваме числа“, заявяват категорично от фирмата, от която предпочитат мълчанието по темата. Но високият интерес на малки и големи към произвежданите продукти се вижда и с просто око, независимо от съзнанието, че захарта не е най-полезното вещество за организма. Колкото и това да е ясно, на изкушението се устоява много трудно, и очевидно именно на това залага навремето основателят на \"Харибо\" Ханс Ригел, който кръщава новото предприятие на себе си и на града, в който го създава – Бон. Идеята му е освен традиционното производство на лакрицови сладости, да наложи на пазара нов продукт – нов уникален бонбон, който да се различава от всички досегашни. В името на тази цел упорито експериментира в пералното помещение на дома си, подкрепян от съпругата си Гертруд. И съдържанието, и формата на новото лакомство трябва да нямат равни, и точно така се получава – благодарение на специалната плодова желирана маса, и на ... танцуващите по улиците мечки, които по онова време са любима атракция за децата и източник на вдъхновение за бонския майстор-сладкар. Така през 1922  г. на пазара се появяват първите желирани фигурки, стотина години по-късно произвежданите бонбони са над 1000 вида, заводи на фирмата има в 16 страни по света. През 20-те години на миналия век Ханс Ригел старши полага фундамента, върху който след Втората световна война надграждат двамата му синове Ханс и Паул. Оставената им база е солидна: още през 30-те години предприятието вече се е сдобило с подходящ рекламен слоган - „Харибо радва децата“, сдобило се и с високопоставени почитатели като Алберт Айнщайн и кайзер Вилхелм. Но започва войната, а с нея и сериозните изпитания пред фирмата. Най-важното, което успява да постигне основателят, е непрекратяването на производството, наложително за всички, чиито продукти не са предназначени непременно за военни цели. Е - с идването на нацизма Ханс Ригел успява да убеди новите управляващи, че произвежданите от фирмата му лакрицови бонбони имат лечебен и стимулиращ енергичността ефект и така опазва предприятието. След американската окупация на Бон през 1945 г. бъдещето обаче изглежда пределно неясно, през март Ханс Ригел умира едва на 52-годишна възраст и всичко остава на ръцете на вдовицата. Производството продължава, макар и в минимален мащаб и силно затруднено – не достигат нито суровините, нито работната ръка, но за щастие двамата синове се завръщат невредими от пленничеството си и незабавно поемат бизнеса. Ханс и Паул Ригел – това са хората, превърнали Харибо в това, което е днес. Много различни по характер, но в крайна сметка една отлично допълваща се комбинация с ясно разпределение на ролите. Ханс официално е начело и именно той е човекът, който олицетворява фирмата пред обществеността. Но не по-малко важна е ролята на Паул – сам избрал да е на по-заден план, но пък заемащ възловото място в решението на техническите въпроси. Той разработва новите машини за разнообразяване и разширяване на производството, а Ханс има грижата за рекламата и популяризацията на марката, с което се справя повече от успешно. С нарастването на благосъстоянието през 50-те години започват да се търсят все повече – не могат да им устоят дори и политици от ранга на Конрад Аденауер. Фирмата се управлява строго, но и с мисъл за работниците – в двора на фабриката им е построен басейн, от който могат да се възползват през свободното си време. Иначе за авторитарния стил на ръководство на Ханс Ригел се носят направо легенди, концентрирани около обстоятелството, че не търпи възражения. Но очевидно подходът му е плодоносен – производството и присъствието на фирмата на пазара все повече се разширяват, а особено важна роля изиграва комуникацията, на която се залага целенасочено. Всеки журналист, пристигнал да интервюира шефа Ханс, задължително трябва да опита от новите продукти и да сподели мнението си. А извън това босът постоянно търси нови идеи, за да намери още по-пряк път до клиентелата – специално чете списанията за деца и юноши, за да е максимално наясно с техните предпочитания. И всяка година се появяват по трийсетина нови продукта, макар не всички от тях да се налагат – фигурките на Светото семейство от желе, например, са изтеглени от пазара след породените от появата им протести. Но този вид недоразумения не са често явление – бизнесът се развива стремглаво, особено откакто рекламно лице на Харибо става един от най-известните германски телевизионни водещи Томас Готшалк. Двамата с боса Ханс са основният фактор за успеха и експанзията на марката, придобила световна известност. Мистър Харибо, както наричат Ханс, остава цели 67 години начело на фирмата – до смъртта си през 2013. Четири години по-рано е починал и Паул, но оставя достатъчно наследници – от двата си брака има четири деца, двама от синовете му в момента ръководят холдинга, в който фирмата междувременно е трансформирана. И продължава да се развива – в най-скоро време предстои откриването на новата ѝ централа вече не в Бон, а в Графшафт във федералната провинция Райнланд-Пфалц. Да не би при това положение ХаРиБо да стане ХаРиГра, биха могли да изникнат някои опасения. Но няма да бъдат основателни – радостта за деца и за възрастни носи име, което категорично е влязло в историята и вероятност да я напусне няма. \n\t ", "date": "2017.11.25", "title": "\"Харибо\"- бонбоненият концерн, роден в перално помещение"}
{"url": "http://clubz.bg/61121-syborena_ot_fen_za_da_si_napravi_snimka", "text": "Бронзовата статуя от фонтана пред Народния театър е била съборена от постамента си, установиха минувачи в Градската градина в събота рано сутринта. Красивата гимнастичка, уловена от ваятеля си Георги Чапкънов в пирует, днес бе полегнала на дъното на празния басейн. Оказва се, че е била повалена от почитател, решил да си направи снимка, покатерен върху нея, научи „Площад Славейков“ от зам.-кмета по културата Тодор Чобанов. Инцидентът е станал около 4 ч. сутринта в събота сутринта, научи „Площад Славейков“. Злополучният опит за снимка е бил заснет от камера, а извършителят – разпознат и заловен, съобщи Чобанов. Заместникът на кмета Фандъкова не разкри самоличността на вандала, от ние научихме, че е 18-годишен младеж, който не е криминално проявен. Младият мъж ще бъде осъден по бързото производство – най-вероятно за хулиганство. На извършителя ще бъде наложена глоба между 500 и 1000 лв., а Столична община ще поиска от него да покрие и възстановяването на щетите по реставрацията на статуята. Самият автор ще се заеме с възстановката на произведението. Часове след инцидента статуята е била пренесена в близката Софийска градска художествена галерия, към чийто фонд се води по документи. Авторът Георги Чапкънов спешно е бил повикан. Установено е, че произведението не е повредено, счупен е единствено 20-сантиметровият шиш, на който е била забодена в постамента. По обяд празният басейн вече бе пълен с деца, които тичат между други стърчащи железа – на струйниците на фонтана.", "date": "2017.11.25", "title": "Съборена от фен, за да си направи снимка"}
{"url": "http://clubz.bg/61122-bylgarskiqt_oficialen_ezik_na_evropredsedatelstvoto_ni", "text": "Официалният език на председателството ще е български, съобщи по Дарик радио министър Лиляна Павлова. \"Има две много важни причини за това решение. Искаме да се чува българска реч, искаме да се говори на български. Това има една огромна полза за нас, за България, за икономиката, за университетите. Всички проекти на регламенти и цялата сложна, тежка, бюрократична терминология, ще бъде преведена на български език\", обясни Павлова. \"Дейли телеграф\": Откритото говорене на плещестия премиер за Брекзит е смущаващо \"Английският език е официален език и няма да отпадне\", уточни тя. \n\tОфициалното откриването ще бъде на 11 януари в Народния театър. На него се очаква да присъстват председателят на Европейската комисия Жан-Клод Юнкер, председателят на Европейския парламент Антонио Таяни и председателят на Европейския съвет Доналд Туск.", "date": "2017.11.25", "title": "Българският - официален език на европредседателството ни"}
{"url": "http://clubz.bg/61123-vyrvi_li_polsha_po_pytq_kym_avtoritarizym", "text": "Десетки хиляди протестираха срещу реформата в съдебната система в Полша. Опасенията, че промените, даващи правото на парламента да сменя съдии, нарушават принципите на правовата държава, стават все по-силни. Протестите имаше в 100 града в петък късно вечерта, съобщи Ройтерс. Те бяха реакция на решение на депутатите от управляващата партия в Полша \"Право и справедливост\" да дадат предварителното си одобрение за двата проектозакона, които предвиждат промени в съдебната система. Нормативните актове ще позволят на парламента да сменя най-висшите съдии в страната. Европейската комисия вече предупреди, че тези промени заплашват върховенството на закона и може да доведат до безпрецедентно замразяване гласа на страната в Европейския съвет След като бъдат окончателно одобрени през декември и подписани и от президента Анджей Дуда, те ще позволят на парламента с мнозинство от три пети да назначава новите членове на Висшия съдебен съвет (KRS), който ръководи кадровата политика в правораздаването. Подробностите ще станат ясни във вторник. Текстовете вероятно ще засилят напрежението между Варшава и Брюсел и може да предизвикат ограничаване на евфорондовете за полската икономика   \"Право и справедливост\" има мнозинство, но не и 60% от гласовете в парламента. Повече от 20 правозащитни организации подписаха преди няколко дни петиция, в която се казва, че промяната ще сложи край на Полша като демократична страна, която следва върховенството на закона. С другия закон, одобрен на първо четене в петък, парламентът променя избирателната система, с което според опозицията се застрашава честността на изборите в Полша. Той предвижда слагането на камери в избирателните секции, които да предават на живо какво се случва в тях в изборния ден. Ще се сменят и всички членове на Държавната избирателна комисия, която организира и наблюдава провеждането на избори. Седем от деветимата членове на комисията се предвижда да бъдат избирани от депутатите за 9-годишен мандат. Трима ще бъдат директно назначавани от управляващата партия, а останалите четирима - от другите партии. Последните двама ще бъдат съдии, избрани от председателите на Конституционния трибунал и на Върховния административен съд. Конституционният трибунал вече се оглавява от лоялен на \"Право и справедливост\" съдия. Критиците смятат, че законите са част от план на \"Право и справедливост\" да засили властта си над правосъдната система и са още една стъпка страната да поеме към авторитаризъм.", "date": "2017.11.25", "title": "Върви ли Полша по пътя към авторитаризъм "}
{"url": "http://clubz.bg/61128-prof_kalin_qnakiev_nash_dylg_e_bpc_da_dade_polojitelen_otgovor", "text": "Българската православна църква трябва да даде положителен отговор на писмото на Македонската православна църква – Охридска архиепископия. Това заяви проф. Калин Янакиев в предаването „Вяра и общество“ на БНТ с водещ Горан Благоев. В писмото си Светият синод на Македонската православна църква пише, че е готов да признае Българската за църква-майка, ако признаем македонската църковна независимост. Достоверността на писмото беше потвърдена от владиката на Струмица Наум. Владиката на Струмица: Българската църква да стане майка на македонската, като я признае Според него няма нищо лошо в това „църквата на Македония, която десетилетия наред беше в болезнена изолация, да се възползва от този подходящ момент, когато национализмите от двете страни на границата са заглъхнали“. „Ние можем да влезем в евхаристийно общение с нашите братя от Македония още от утре и за това нямам никакви пречки“, каза той. Проф. Янакиев трудно би си представил, че БПЦ няма да даде никакъв отговор на писмото на МПЦ. Коментирайки дали ще предизвикаме разкол в православния свят, ако признаем автокефалността на МПЦ, той заяви: „Нашите църковни експерти много добре знаят, че Българската и Московската патриаршии признават автокефалността на Американската православна църква, но Вселенската не я признава. Но нито нашата, нито Руската са в схизма. В същото време Вселенската патриаршия признава автокефалността на Естонската, но тя също не е в схизма“. В предаването се включи и историкът проф. Драган Зайковски от Скопие. „Ние, историците работим с исторически факти. Исторически факт е, че след 1871 г. огромното мнозинство от населението на Македония се обявява за Българската Екзархия. Този факт не може да бъде отречен от никой“, подчерта той. Професор Зайковски припомни, че след Балканските войни /1912-1913/ и Първата световна война /1914-1918/, когато Вардарска Македония попада под сръбска власт, училищата и църквите на Българската Екзархия са затворени, а българските свещеници и учители - прогонени. „След Балканските и Първата световна война Сърбия започна една жестока политика на сърбизация на населението на Македония. То беше принудено да премине под юрисдикцията на Сръбската православна църква“, заяви историкът. Зайковски обясни, че през 1922 г. Сръбската църква купува от Вселенската патриаршия за 1,5 милиона златни франка българските епархии във Вардарска Македония.", "date": "2017.11.25", "title": "Проф. Калин Янакиев: Наш дълг е БПЦ да даде положителен отговор "}
{"url": "http://clubz.bg/61127-bylgarski_korab_spasi_120_migranti_kraj_lesbos", "text": "Български патрулен кораб на мисия към „Фронтекс” е спасил 120 мигранти, които са се опитвали да стигнат с лодки до остро Лесбос, предаде агенция АНА-МПА. По първоначална информация става въпрос за голяма група афганистанци, тръгнали към Европа с надуваеми лодки.  От пресцентъра на МВР уточниха, че операцията е проведена от кораба \"Обзор\" в ранните часове на днешния ден. Според гръцката редакция на Си Ен Ен хората в едната лодка първоначално помислили кораба за турски и избухнала паника. Когато на борда се качили българските граничари, те видели 10-годишно момче в безпомощно състояние, по първоначални данни –  след задушаване в блъсканицата. Майка му опитала да се хвърли в морето, за да се удави, но бързата намеса на униформените предотвратила това, съобщава бТВ. Детето е било откарано до болница, там, за съжаление, е починало. Спасени са 53-ма мъже, 34 жени и 33 деца. Самоличността им се установява.", "date": "2017.11.25", "title": "Български кораб спаси 120 мигранти край Лесбос"}
{"url": "http://clubz.bg/61124-desen_kmet_prilichame_na_semejstvo_v_tejyk_razvod", "text": "Това заяви кметът на Плевен Георг Спартански на днешната кръгла маса \"Региони в развитие, а регионите в застой...\", организирана от Движение \"България на гражданите\". Той и други кметове от бившия Реформаторски блок бяха поканени, за да споделят своя опит пред столичните \"десни\". Председателят на ДБГ Димитър Делчев ги представи така: ДБГ инициира широко обединение за местните избори - РОД Десните, социологията не знае има ли ви. Вие знаете ли? Спартански заяви, че преди дни е говорил с Радан Кънев, който му е гостувал в Плевен, и му е заявил: Според кмета дясното има шанс само да е единен политически субект, а за това е нужна теза, която да привлече избирателя. Той определи бившите партии от Блока като Дясна \"тънка червена линия\" срещу управляващите Според Спартански ЕС и НАТО  . И постави като ключови проблеми за България демографската криза и проблемите в образованието и здравеопазването. Спартански се похвали, че въпреки неразборията, която е заварил в Плевен, общината е успяла да навакса по всички програмни проекти. Според него това се дължи на подхода му - да запази всички служители, независимо от партийната им принадлежност, с тезата  . Кметът обясни, че на втори тур е получил неочаквано подкрепа от местните бесепари, която продължила и в Общинския съвет и че това е практиката, която им позволява да работят ефективно. За да не гледаме пак онзи филм И даде пример за успехите си - в Плевен вече има 100% обновен тролейбусен транспорт, напълно обновена контактна мрежа и удължени маршрути. Но успехите на местно ниво нямат значение, когато дойдат национални избори, заяви Спартански, защото Десните, социологията не знае има ли ви. Вие знаете ли? Дясна \"тънка червена линия\" срещу управляващите За да не гледаме пак онзи филм", "date": "2017.11.25", "title": "Десен кмет: Приличаме на семейство в тежък развод "}
{"url": "http://clubz.bg/61131-gol_s_ryka_pomogna_na_levski_da_izbegne_nov_sram", "text": "\"Левски\" едва се спаси от втори пореден срам в Първа лига - \"сините\" измъкнаха 1:0 от \"Верея\" с гол в 90-ата минута в мач от 17-ия кръг, игран пред камерна публика на \"Герена\". Тв повторенията показаха, че при победното попадение защитникът (и убедителен голмайстор на тима!) Давид Яблонски си е помогнал с ръка. Гостите остро оспорваха зачитането на гола пред главния съдия Никола Попов, който изгони вратаря Георги Аргилашки, така \"Верея\" доигра срещата с човек по-малко. Двубоят вървеше към 0:0, но победители можеха да бъдат и гостите, които направиха пропуски. \"Левски\" също изтърва в няколко ситуации и имаше повече шансове за гол, отколкото срещу \"Витоша\" (Бистрица) миналата неделя. Но и днес играта на тима на Делио Роси бе далеч от желаното от феновете ниво. \"Сините\" се мъчиха срещу отбор, централна тема за който и през изминаващата седмица бяха... парите. Ръководството на \"Верея\" дължи няколко заплати и премии на тима, който въпреки това продължава да играе сърцато. Вчера е преведена малка част от дължимото. \"Левски\" съкрати точките до втория ЦСКА-София на 3. Утре \"червените\" гостуват на \"Локомотив\" (Пловдив). \"Верея\" е на шеста позиция.", "date": "2017.11.25", "title": "Гол с ръка помогна на \"Левски\" да избегне нов срам"}
{"url": "http://clubz.bg/61129-merkel_kategorichno_protiv_novi_izbori", "text": "Германският канцлер Ангела Меркел се обяви категорично против нови избори въпреки трудните преговори за съставяне на правителство. На форума, който се провежда в Кюлунгсборн, провинция Мекленбург-Предна Померания, Меркел каза още, че германските политици носят отговорността да работят с тези резултати. Загубата на гласове на ХДС и Германската социалдемократическа партия (ГСДП) принудиха консервативния блок на Меркел да опита да състави за първи път коалиция със Свободната демократическа партия и Зелените, т. нар. коалиция \"Ямайка\". В началото на седмицата обаче проучвателните преговори се провалиха, напомня БТА. Оттогава ГСДП е под все по-силен натиск да подкрепи ХДС и сестринската партия на ХДС от Бавария Християнсоциален съюз и заедно да съставят нова \"голяма\" коалиция, за да се излезе от безизходицата. По-рано на същата партийна конференция Меркел обеща бързо да състави правителство. Тя добави, че е готова да разговаря със социалдемократите, но само на базата на взаимен респект. \n\tНа провеждащия се в Берлин конгрес на Зелените лидерът им Джем Йоздемир заяви, че партията му запазва готовността си да води преговори за съставяне на управляваща коалиция, предаде ТАСС.", "date": "2017.11.25", "title": "Меркел категорично против нови избори"}
