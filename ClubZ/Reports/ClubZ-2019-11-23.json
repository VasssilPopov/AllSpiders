{"url": "https://clubz.bg/90891-malta_razpitaha_ministyr_za_ubijstvoto_na_razsledvashta_jurnalistka", "text": "Малтийският министър на икономиката Крисчън Кардона бе разпитан днес от полицията във връзка с убийството преди две години на журналистката Дафне Каруана Галиция, предаде ДПА, цитирана от БТА. \n\tРазпитът на Кардона не продължи дълго и той бързо излезе от централата на полицията, където даде показания, уточни германската информационна агенция. \n\tКардона бе помолен да даде разяснения, включително и за твърдения по негов адрес в миналото, каза говорителка на министерството. \n\tУбитата Каруана Галиция редовно споменаваше Кардона в материалите в популярния си блог, посветен на разследването на политици и корупцията в правителството. Малта: Случаят с убийството на журналистката се разплита Малта арестува заподозрян посредник за убийството на журналистка Малта арестува заподозрян посредник за убийството на журналистка", "date": "2019.11.23", "title": "Малта: Разпитаха министър за убийството на разследваща журналистка"}
{"url": "https://clubz.bg/90874-strannoto_obezchovechavane_na_grupata_children_bodom", "text": "Точно след брилянтния албум Hexed нещата за финландските   Children of Bodom изглеждат по-зле от всякога. Лидерът Алекс Лайхо няма хора, защото трима напуснаха вкупом, а скоро може би няма да има и име, което може да използва. Последният, 10-и албум на Алекси и верните му (доскоро) съратници излезе на 8 март. Това е откриващата This Road: А рифовете, които изобретява фронтменът, са наистина забележителни... Тогава обаче - в началото на ноември, дойде изявлението на трима дългогодишни членове на бандата, че ще изсвирят последното си шоу заедно, наречено A Chapter Called Children Of Bodom, през декември в Хелзинки. Това ще бъде последният концерт под това име за барабаниста Jaska Raatikainen, басиста Henkka Blacksmith и кийбордиста Janne Wirman. Така практически Алекси остава само с \"новобранеца\" ритъм китарист - Daniel Freyberg. Ето и може би най-мелодичния сингъл от Hexed - Under Grass And Clover. Children of Bodom са едни от най-добре продаваните финландски артисти за всички времена, научаваме от Уикипедия - с над 250 000 реализирани копия по цял свят. Сега обаче на лидера Алекси Лайхо може да му се наложи да изостави името Children of Bodom за следващия си проект заради спора, който възникна с напусналите скоро 3-ма \"лонг таймери\". Финландското сп. Soundi, цитирано от   разкрива, че правата върху името Children of Bodom се държат от   – фирма, собственост именно на Raatikainen, Seppälä и Wirman. На 28 юни триото е подало молба в Националния борд за патенти и регистрации на Финландия, която е била удовлетворена за 5-годишен срок, с начало смятано от 1 октомври 2019 г. В резултат на това Лайхо, който е вокал, китарист и основен автор на песните в Children of Bodom, няма право да използва името на групата без изричното позволение на Wirman, Raatikainen и Seppälä. Лайхо признава, че в лагера на Bodom от доста време се е натрупвало напрежение:     Според него нещата са преминали критичната точка по време на концерт в Русия миналия месец. Отношенията в групата толкова се влошили по време на турнето в Русия, че изглеждало, сякаш Children of Bodom ще се разделят там още тогава, но в крайна сметка успокоили топката достатъчно, за да решат да предприемат стъпката след датите във Финландия.", "date": "2019.11.23", "title": "Странното обезчовечаване на групата Children of Bodom"}
{"url": "https://clubz.bg/90868-ot_2020_g_idvat_masovi_cvetni_displei_s_elektronno_mastilo", "text": "Електронните четци се появиха масово преди над десетилетие и бързо станаха популярни сред определен тип хора - тези, които искат усещането на реална хартия, а не светлината от LCD или LED дисплей. Бумът на таблетите и смартфоните обаче превърна E-ink технологията в нишова, дори когато тя започна да предлага по-висока резолюция, възможност за управление с докосване и други подобрения. Причината е една - досега този тип екрани бяха само черно-бели. Това обаче ще се промени през 2020 г., смята изпълнителния председател на компанията E Ink Holdings Джонсън Лий. Именно тя стои зад технологията в оригиналния Sony Reader, и популярният сега Kindle на Amazon.  Намаляване на ДДС върху книгите? Много шум за нищо Цветна електронна хартия вече има, а догодина ще се появят първите масови устройства в Европа и Китай, съобщил Лий на среща с инвеститорите в компанията, разказва Digitimes. Компанията планира да разработи цветни приложения и за е-тетрадки, които да бъдат субсидирани за образователни решения в Китай и Япония. Компанията отчете печалба от 37,67 млн. долара за третото тримесечие на 2019 г., ръст от 36,9% спрямо 2018 г., което сочи, че тя бележи солиден растеж след иначе дълъг застой. Електронното мастило не натоварва очите, хаби значително по-малко батерия, производството му е по-екологично, и в основата си е по-евтино от иначе бляскавите и облъчващи ни със синя светлина OLED или TFT LCD дисплеи. ", "date": "2019.11.23", "title": "От 2020 г. идват масови цветни дисплеи с електронно мастило"}
{"url": "https://clubz.bg/90880-beliq_dom_blokiral_tuityr_akaunta_na_bivsh_prezidentski_syvetnik", "text": "Бившият американски съветник за националната сигурност Джон Болтън заяви, че компанията \"Туитър\" (Twiter Inc) му е върнала контрола над личния му акаунт, който бил поет от Белия дом, след като напусна поста през септември, предаде Асошиейтед прес, цитирана от БТА. В серия от тутове той обвини Белия дом, задето отказал да възстанови достъпа му, задавайки въпроса: Източник, близък до бившия съветник, заяви пред Ройтерс, че Белия дом многократно е бил молен да спре да блокира достъпа му, преди Болтън да се обърне към компанията. В интервюто си за \"Фокс Нюз\" вчера президентът Доналд Тръмп отрече обвиненията. Името на Болтън често се споменава в хода на разследването в Конгреса за импийчмънт срещу Тръмп. Той бе отказал да свидетелства, освен ако федерален съдия не реши, че е длъжен да даде показания против волята на Белия дом. Свидетели твърдят, че е знаел (и е бил против) задкулисния натиск над Украйна, който е в центъра на разследването. В интервюто за \"Фокс нюз\" Тръмп беше запитан дали Белия дом е замразил акаунта на Болтън в Туитър.", "date": "2019.11.23", "title": "Белия дом блокирал туитър акаунта на бивш президентски съветник"}
{"url": "https://clubz.bg/90849-kak_kralicata_uvolni_sina_si", "text": "Кралица Елизабет Втора \"уволни\" сина си Андрю. Как се стигна до това, определяно от мнозина като \"безпрецедентно решение\". Без пот, без съжаление Самият Андрю съобщи, че кралицата му е дала позволението си да се оттегли от задълженията си като член на британското кралско семейство. Това се случи след общественото недоволство и критики, които последваха интервюто му пред Би Би Си, посветено на отношенията му със самоубилия се в затвора финансист Джефри Епстайн. В него вторият син на Елизабет Втора показа пълна липса на съжаление за близкото си приятелство с осъдения за сексуален тормоз и трафик на непълнолетни жени магнат, както и на емпатия към малолетните жертви на сексуалните посегателства. Защо смъртта на Епстайн предизвика бум на конспиративните теории След като беше привикан в Бъкингамския дворец, принцът в опит за кризисен пиар излезе с изявление, че съжалява за отношенията си с Епстайн и изяви готовност да помога по всякакъв начин на разследването. Според източник на Си Ен Ен, близък до кралския двор, херцогът на Йорк стигнал до решението да се оттегли след разговор с кралицата, престолонаследника принц Чарлз и др. Най-важна била самата монархическа институция и запазването на нейната репутация, това бил основният аргумент за такова решение. Аутопсията: Финансистът Джефри Епстайн се е обесил сам  В скандалното интервю пред Би Би Си, което доведе до този развой на събитията, Андрю се опита да отхвърли обвиненията, че е правил секс с непълнолетно момиче през 2001 г. Той се пробва да опровергае думите на Вирджиния Робъртс, която по това време е била на 17 г. Оттогава има и снимка, на която се вижда как принцът я прегръща. Според Андрю обаче онази нощ той водил децата си на пицария. Той обясни още и как не можел да се поти по това време като травматична реакция от участието му във войната за Фолклендските острови. Това той приведе като аргумент, че свидетелствата на жената не отговорят на истината. В свои показания тя твърди, че принцът силно се потял. Надзирателите на Епстайн били претоварени Според Андрю двамата с Вирджиния никога не са се срещали дори. А въпросната фотография вероятно била фалшива. А и той като представител на кралското семейство непрекъснато трябвало да прегръща различни хора. Въпреки дългогодишното си близко приятелство с Епстайн, присъствието на неговите партита, престоя на частните му острови и ползването на частен самолет, Андрю никога и за миг не заподозрял, че финансистът се занимава със сексуални престъпления, твърдеше още той в интервюто пред Би Би Си. Принцът не прекъсна отношенията си с Епстайн дори и след първата присъда на борсовия спекулант от 2008 г. за сексуални пресътпления. Финансистът се самоуби в затвора през август т. г. като смъртта му активизира множество конспиративни теории заради немалкото влиятелни хора, с които той си е общувал и които са имали възможност да се възползват от сексуалните услуги, които е предлагал. Към тази форма на кризисен пиар трябваше да се прибегне, след като множество компании обявиха след силно критикуваното интервю на Андрю, че ще преразгледат подпомагането на дейностите на херцога на Йорк, отбеляза Си Ен Ен. Британската телекомуникационна компания \"Бритиш телеком\" излезе с изявление, че ще оттегли подкрепата си за обучителна програма за компютърна грамотност, ако принцът не престане да бъде неин патрон. Cisco, KPMG and Standard Chartered също побързаха да се дистанцират от предприемаческата схема на Андрю  Pitch@Palace. Под въпрос от медиите беше поставено и кога за първи път британският принц се е срещнал с Епстайн. Според твърденията на Андрю това е било през 1999 г. В писмо до \"Таймс\" през 2011 г. обаче тогавашният личен секретар на принца Алистър Уотсън твърди, че това се е случило в началото на 90-те години на 20 век. В интервюто пред Би Би Си принцът е питан и за негови снимки с финансиста от 2011 г. в Сентрал парк в Ню Йорк, това е три години след като Епстайн е за първи път осъден като сексуален насилник. Според твърденията на принца той отишъл до Ню Йорк, за да развали договор, сключен с Епстайн, точно заради обвиненията. Оттеглянето на Андрю означава, че той няма да получава държавни средства, които покриват пътувания, персонал, сметки и поддръжка за кралските дворци. Според говорителка на Бъкингамския дворец принцът ще продължи да се занимава със своята благотворителна дейност, но няма да има официална подкрепа.  Със сигурност скоро подобен тип интервю няма да бъде позволено от кралското семейство. Според Хънт интервюто едва ли е било взето без позволението на кралицата.  Всичко това направи монархическата институция много по-уязвима днес. Дори и по време на първите дебати по ITV между премиера Борис Джонсън и неговия основен опонент Джереми Корбин преди парламентарните избори беше повдигнат въпросът дали монархията е подходяща. Защо смъртта на Епстайн предизвика бум на конспиративните теории Аутопсията: Финансистът Джефри Епстайн се е обесил сам Надзирателите на Епстайн били претоварени", "date": "2019.11.23", "title": "Как кралицата \"уволни\" сина си"}
{"url": "https://clubz.bg/90882-obraha_bijuterski_magazin_v_sofiq", "text": "Бижута на стойност 15 000 лева са откраднати днес от магазин на бул. \"Александър Стамболийски\" в София, предаде БНР. Продавачката е обяснила, че няколко души влезли в магазина, двама от тях я заговорили и поискали да им покаже някои от скъпоценностите, а пред това време останалите извършили кражбата. Полицията издирва и извършителите и проверява записите от камери в района.", "date": "2019.11.23", "title": "Обраха бижутерски магазин в София"}
{"url": "https://clubz.bg/90884-joze_mourino_zapochna_pobedno_s_totnym", "text": "\"Тотнъм\" победи \"Уест Хем\" с 3:2 като гост в мач от Висшата лига и това е първата победа на Жозе Моуриньо начело на \"шпорите\" - още в дебюта. Преди броени дни Специалния замени уволнения Маурисио Почетино. \"Тотнъм\", който започна сезона много лошо, прекъсна лоша серия. Обратно - \"чуковете\" са едва 16-и. Бербатов подкрепи решението на \"Тотнъм\" за Жозе Моуриньо Гостите имаха превъзходство от началото на двубоя. Те практически решиха мача в края на първото полувреме, когато Сон откри в 36-ата минута, а Лукас Моура удвои в 43-тата. В 49-ата и голмайсторът на тима Хари Кейн се разписа. Антонио намали в 73-тата, а в добавеното време Огбона бе точен за 2:3, но \"Уест Хем\" нямаше време поне да опита частичен обрат. Жозе Моуриньо е новият треньор на \"Тотнъм\" Силен мач като плеймейкър за \"Тотнъм\" направи Деле Али, който напоследък бе изгубил титулярното си място в състава, а и в националния отбор на Англия. Кристиан Ериксен пък бе оставен на пейката от Моуриньо и влезе като смяна. Останалите мачове от кръга се играят в момента. Жозе Моуриньо е новият треньор на \"Тотнъм\"", "date": "2019.11.23", "title": "Жозе Моуриньо започна победно с \"Тотнъм\""}
{"url": "https://clubz.bg/90883-kakvo_shte_stane_s_impijchmynta_na_trymp", "text": "Процес за отстраняване от длъжност на президента на САЩ Доналд Тръмп най-вероятно ще има, прогнозира днес Асошийтед прес. Демократите, които са мнозинство в долната камара на Конгреса, или Камарата на представителите, се готвят да гласуват най-късно до Коледа т.нар. \"членове за отстраняване от длъжност\" (articles of impeachment) и да ги изпратят в Сената, който трябва да проведе по тях разследване и да гласува дали президентът е нарушил конституцията и заслужава да бъде свален. Тръмп заяви, че иска процес за импийчмънт в Сената В сегашния момент изглежда много невероятно 45-ят президент на САЩ да бъде отстранен от длъжност, коментира АП, припомняйки че Сената мнозинство от 53 на 47 места имат Републиканската партия на Тръмп. Демократите смятат, че в досегашните закрити и открити изслушвания на свидетели са събрали достатъчно доказателства, че Тръмп е забавил жизненоважна военна помощ за Украйна от $391 млн. в опит да притисне украинския си колега Володимир Зеленски да нареди криминално разследване срещу най-вероятния кандидат на демократите за президент в изборите през 2020 г., Джо Байдън и срещу сина му Хънтър Байдън, който за известно време е работил в украинска енергийна компания. Законът не позволява на президента да се възползва от помощта на чужди правителства в своята предизборна кампания. А в телефонен разговор със Зеленски на 25 юли т.г. Тръмп го моли именно за \"услуга\" по отношение на Байдънови. Демократите обвиняват президента и личния му адвокат Рудолф Джулиани и в прокарването на конспиративна теория, отхвърлена от US службите, че не Русия, а Украйна се е месила в американските президентски избори през 2016 г., които Тръмп спечели срещу кандидатката на демократите Хилъри Клинтън. Планина от доказателства се натрупа в разследването за импийчмънт на Тръмп Макар много свидетели и участници в събитията, както и публикуваната стенограма от телефонен разговор между Тръмп и Зеленски на 25 юли тази година, да потвърждават според демократите тези обвинения, републиканците смятат, че в тях не се съдържа нито едно пряко доказателство, потвърждаващо, че Тръмп е направил точно това. Възможно е при слушанията при процеса в Сената те да се опитат да призоват сина на Байдън и пазения засега в анонимност свидетел от службите, подал първоначалния сигнал срещу Тръмп, от който тръгна разследването.  US посланик към Тръмп: Зеленски ще направи всичко, което поискате Близкият до Тръмп сенатор Линдзи Греъм е поискал от Държавния департамент документи за връзките на Байдънови с Украйна, съобщи АП, а друг републикански сенатор, Тед Круз, каза, че би призовал като свидетели Хънтър Байдън или подателя на сигнала. Но и демократите не са изчерпали своите резерви. Те могат да призоват бившия съветник по националната сигурност на Тръмп Джон Болтън, който подаде оставка заради несъгласия с президента в началото на украинската афера. Говори се, че Болтън, който отказа досега да свидетелства, освен ако съд не го задължи, е бил против натиска върху Украйна. Вчера той съобщи в злъчна серия туитове, че Белия дом поел контрола над туитър акаунта му, веднага след като напуснал длъжността си и социалната мрежа му го върнала едва сега. Днес излязоха на бял свят и документи на Държавния департамент, от които личи, че Джулиани е бил в тесен контакт с държавния секретар Майк Помпео и Тръмп, водейки очерняща кампания срещу предишната американска посланичка в Киев Мери Йованович, довела до нейното отзоваване. Йованович, която свидетелства в досегашните изслушвания също се е противопоставила на линията на Тръмп. Белия дом блокирал туитър акаунта на бивш президентски съветник Републиканците могат да поискат кратък процес в Сената, за което не е сигурно, че ще им стигнат гласове, въпреки мнозинството им. Могат обаче да поискат и продължителен, разстройвайки първичните избори на демократите, при положение, че изслушванията работят по-скоро за Републиканската партия и за Тръмп. Това би бил четвъртият опит за отстраняване на президент от длъжност в историята на САЩ. Нито един досега не е успял. През 1974 г. президентът Ричард Никсън подаде оставка, преди да се стигне до гласуване в Камарата по разследването за аферата \"Уотъргейт\" за незаконно подслушване на изборния щаб на демократите. Президентите Джеймс Бюканън, който е бил само разследван, Андрю Джонсън и Бил Клинтън са оправдани в процеси за импийчмънт съответно през 1860 г., 1868 г. и 1999 г. Планина от доказателства се натрупа в разследването за импийчмънт на Тръмп US посланик към Тръмп: Зеленски ще направи всичко, което поискате Белия дом блокирал туитър акаунта на бивш президентски съветник", "date": "2019.11.23", "title": "Какво ще стане с импийчмънта на Тръмп?"}
{"url": "https://clubz.bg/90886-kak_izkustveniqt_intelekt_prevze_bylgariq", "text": "Русия създала изкуствен интелект, който да отговаря на въпроси на граждани по различни социални теми. Бoтът на име Василий първо пpeминaл paзнooбpaзнитe тecтoвe, нaпpaвeни oт paзлични пoлиĸлиниĸи, цeнтpoвe зa coциaлни ycлyги, oтдeли нa пeнcиoнния фoнд и дpyги, пpи ĸoитo чинoвницитe ca зaдaвaли нa бoтa интepecyвaщитe ги въпpocи и ca пoлyчили удoвлeтвopитeлни oтгoвopи. Ho тoчнo в Дeня нa oтвopeнитe вpaти пo вpeмe нa пpeзeнтaциятa нa Bacилий възниĸнa нeoчaĸвaн ĸaзyc. B тoзи дeн нa pycĸитe гpaждaни било paзpeшeнo дa зaдaвaт cвoитe въпpocи нa нoвия изĸycтвeн интeлeĸт. Eдин oт зaдaдeнитe oт xopaтa въпpocи бe \"Kaĸ мoжe дa ce живee eдин мeceц c 12 000 pyбли ($188)?\". Ha тoзи въпpoc изĸycтвeният интeлeĸт oтгoвopи, чe e нeoбxoдимo cпeшнo дa ce нaпycнe cтpaнaтa, като дори назовал телефоните на посолствата на подходящи за емиграция страни. Mиниcтepcтвoтo и изпълнитeлят били eдинoдyшни, чe Bacилий вce oщe нe e нaпълнo гoтoв и тpябвa дa ce дoвъpши. Πpeдпoлoжи ce, чe e ocъщecтвeнa xaĸepcĸa aтaĸa, нaй-вepoятнo oт чyжбинa, пoнeжe нa чинoвницитe бoтът e дaвaл eдни oтгoвopи, a нa oбиĸнoвeнитe xopa - дpyги. В крайна сметка било взето решение изĸycтвeният интeлeĸт Bacилий дa бъдe зaвъpшeн дoĸpaй и зa тaзи цeл миниcтepcтвoтo дa похарчи oщe 3 милиapдa pyбли. Оня ден пускам радиото и чувам - Василий... На чист български или по-точно не съвсем чист, но все пак български, обяснява нещо за съдебната система. Викам си, на тоя Василий изкуственият му интелект май е достатъчно висок, за да избяга пръв от Русия, ма не достатъчно, че да избере по-различна страна от България. Щото то България често е една малка Русия, маленкая такая, как курица, дето викаха едно време руснаците. Помните какво казваха те, нали? Курица не птица, а Болгария не заграница. Та слушам Василий нещо да каканиже за прокуратурата, за съдебната система, чувам нещо за джуркане, за бели хакери и си казвам: „Горкият бот, нещо се е повредил при бягството и вече е повече изкуствен, отколкото интелект, ма поне още говори.“ Стана ми интересно да видя как изглежда тоя Василий, та си пуснах и телевизора. И там същият каканиже, ма се прекръстил от Василий на Данаилий. Викам си, тия руснаци пак по руски са си свършили работата – като опелите, дето едно време ги копираха изцяло и ги прекръстиха на москвичи, но бяха толкова далеч от оригиналния опел, колкото е и Данаилий от Василий. После гледам, новият главен прокурор нещо говори на журналисти, а те тичат след него с микрофоните. Явно и тоя ще да е някакъв руски бот, мисля си, щом министърът на правосъдието е робот избягал от Русия, то що па тоя да не е избягал от прокуратурата им? Тя тяхната прокуратура и най-несъвършеният компютърен алгоритъм ще те посъветва да я напуснеш и да идеш възможно най-далеч. Дочувам, че прокурорът нещо се шегувал с някакви съдийки, та малко си коригирах мнението. Тоя бот няма да е толкова прост като оня съдебния, щом и шегички умее да пуска, и главен прокурор е станал, и всичките съдийки в шах държи. „Буквата на закона не бива да спъва работата ни“, подхвърля роботът и аз вече истинско възхищение изпитах. Тоя бот няма да е руски, казвам си, български си е, няма на кого другиго да му хрумне да направи бот-мутра. Хем изкуствен интелект, хем милиционер. Робот с бухалка. Цъкам с език с възхищение към българската инженерна мисъл и се питам докъде ли е стигнала в разработките. Дават точно в тоя момент колективи из цялата страна, които подкрепят главния прокурор. „Гешев е радост“, викат, а аз увеличих звука на телевизора – нещо, което правя само, ако ни обявяват война или България печели световното по футбол. Не искам да изпусна и секунда от този високотехнологичен блокбъстър. Тия и те са ботове, гледай как се поддържат, значи, мисля си разтревожено.  Само една забележка имам към създателите им – абе всички изглеждат и говорят еднакво, хората по белия свят какви ботове създават. Едрогърди, умни, а нашите всичките с бръснати глави и наднормено тегло, речникът им два реда на линукс, при това и двата реда са с граматични грешки. Но пък бързо се учат едни от други – днес един контрапротест, утре вече са десет. Днес дузина си обръснали теметата, утре вече половината държава на пандиз прилича. Дали не е някакъв коварен план на Русия тоя наплив от изкуствен интелект, питам се? Уж направили бот за социални въпроси, дето да помага на гражданите, пък накрая ботът главен прокурор в близката чужбина. Да помага и на нейните граждани. Нееее, невъзможно, казвам си. Абсурд, точно Русия да иска да има свои ботове в нашето правосъдие. Тоя изкуствен интелект си е чисто наш, отгледан и обучен от нашите инженери. Ама с по-малко пари от руския, та затова е повече изкуствен, отколкото интелект. Засега.", "date": "2019.11.23", "title": "Как изкуственият интелект превзе България"}
{"url": "https://clubz.bg/90888-putin_kym_partiqta_si_opitvajte_se_sami_da_reshavate_problemite", "text": "Руският президент Владимир Путин призова днес управляващата партия \"Единна Русия\" да поеме отговорностите си и да обърне внимание на проблемите на хората, за да си върне силните изборни резултати, предаде Франс прес, цитирана от БТА. \n\tПутин каза това на днешния конгрес на партията в Москва в присъствието на две хиляди делегати, сред които губернатори, депутати, сенатори и премиера Дмитрий Медведев. \n\tПутин призова партийните членове сами да търсят решения на належащите въпроси, без да чакат знак от Кремъл. Обществената подкрепа за \"Единна Русия\" намаля заради икономическата стагнация и непопулярната пенсионна реформа, отбелязва Франс прес. \n\tВладимир Путин подчерта колко важни за бъдещето на партията са парламентарни избори, насрочени през 2021 година, и насърчи членовете й да се съсредоточат върху , отбелязват Франс прес и ТАСС. Премиерът Дмитрий Медведев в обръщението си към делегатите заяви, че партийните членове, които планират да се явяват на избори като независими кандидати, е по-добре да напуснат партията. Според Медведев кандидатите на \"Единна Русия\" трябва да се гордеят с политическата си принадлежност и че ако някой се срамува, че е неин член, то по-добре да освободи мястото си за хората, които вярват в бъдещето на партията и които са готови да работят в нея.", "date": "2019.11.23", "title": "Путин към партията си: \"Опитвайте се сами да решавате проблемите\""}
{"url": "https://clubz.bg/90887-dezertiral_kitajski_shpionin_razkaza_za_hibridnite_vojni_na_pekin", "text": "Самопризнал се китайски шпионин е дал на австралийското контраразузнаване вътрешна информация за това как Пекин провежда операциите си за намеса в чужбина и е разкрил самоличността на висши китайски военни разузнавачи в Хонгконг, предаде Асошиейтед прес. Австралийските власти казаха пред журналисти днес, че подробните обвинения за това как Китай прониква и разстройва демократичните системи в Австралия, Хонгконг и Тайван са \"много смущаващи\". Австралийските медии предават, че дезертьорът от китайските служби Уан “Уилям\" Лицян казал пред австралийското контраразузнаване, че е участвал в отвличането през 2015 г. на един от петима хонгконгски продавачи на книги, подозирани в разпространяване на дисидентски материали. Инцидентът е една от отправните точки на протестите, които разтърсват от месеци Хонгконг. Уан е първят оперативен китайски разузнавач, който се саморазкрива. Той е разкрил, че е бил в състава на базирана в Хонгконг инвестиционна фирма на име \"Чайна иновейшън инвестмънт лимитед\" (China Innovation Investment Ltd.), която прикривала китайски политически и икономически шпионаж в Хонгконг, включително проникване в университети и тормоз и кибератаки срещу дисиденти. Уан е казал, че, използвайки южнокорейски паспорт, се е месил в местните избори в Тайван през 2018 г. и че е имало планове за намеса в президентските избори на демократичния самоуправляващ се остров през януари. Той признал, че е помогнал да бъдат налети $2.8 млн. дарения за кампанията на Хан Куо-ю, кмет на тайванския пристанищен град Каосюн и кандидат за президент, който обещаваше помирение с Китай. Хан отрече тези твърдения. Уан живее в Сидни със съпругата и детето си с туристическа виза и е помолил за политическо убежище. В Китай го чака екзекуция. Богатата на ресурси Австралия разчита на Китай за една трета от експортните си приходи, но от известно време двустранните отношения са ледени, отбелязва АП. Австралийското правителство се опитва да неутрализира китайското влияние, като забранява чуждестранни политически дарения и всякаква прикрита външна намеса във вътрешната политика. Бившият шеф на австралийското контраразузнаване Дънкан Люис предупреди в петък, че Китай се опитва да \"превземе\" австралийската политическа система. Министър-председателят Скот Морисън обаче отхвърли тези опасения, казвайки, че националните разузнавателни служби се справят със заплахите.", "date": "2019.11.23", "title": "Дезертирал китайски шпионин разказа за хибридните войни на Пекин"}
{"url": "https://clubz.bg/90879-london_ne_spazi_sroka_%E2%80%93_ne_nominira_evrokomisar", "text": "Великобритания не е спазила дадения от Еврокомисията срок и не е номинирала до този момент свой кандидат за член на следващата Еврокомисия. Това съобщи специално за Клуб Z говорителят на ЕК Карлос Мартин. Срокът изтече в полунощ. Гласуват новата Еврокомисия на 27 ноември На 14 ноември ЕК съобщи, че започва процедура за нарушение срещу Великобритания заради отказа й да номинира свой еврокомисар. В писмо от Брюксел до Лондон бе съобщено, че ако Обединеното кралство не изпрати отговор или ако отговорът не е задоволителен, Комисията ще продължи със следващите стъпки. Ще последва мотивирано становище от нейна страна. На 27 ноември Европарламентът ще гласува 27-членна Комисия, без британски представител. Остава това да бъде окончателно потвърдено на 25 ноември от Съвет „Външни работи“ в Брюксел. Вчера зелена светлина дадоха посланиците на страните членки на ЕС. Те приеха правно обвързващ текст, който ще бъде разгледан от Съвета в понеделник. В него в последния момент е било добавено, че макар постоянните представители да потвърждават предложените 27 комисари, Еврокомисията е съставена от членове, чийто брой е равен на този на страните членки. Това пише „Политико“, като твърди, че негови репортери са видели текста. Брюксел започва процедура за нарушение срещу Лондон От изданието са получили достъп и до две писма – от финландското председателство до Урсула фон дер Лайен и от нея до финландския премиер Анти Рине. В първото послание се изтъква, че макар Лондон да не е изпълнил задължението си да номинира еврокомисар, този факт не може да подкопава нормалното функциониране на ЕС и неговите институции и не може да представлява пречка за назначаването на нова Комисия. И именно по тази причина списъкът с еврокомисарите е само от 27 души. От Лондон изтъкват, че в момента във Великобритания има предизборна кампания и докато трае тя, правителството няма право да назначава представители в европейски и международни организации. Предсрочният вот на Острова е на 12 декември. Излизането на Обединеното кралство от ЕС е отложено до 31 януари. Брюксел започва процедура за нарушение срещу Лондон", "date": "2019.11.23", "title": "Лондон не спази срока – не номинира еврокомисар"}
{"url": "https://clubz.bg/90877-qzovir_studena_e_zapochnal_da_presyhva_oshte_prez_yuli", "text": "Още пред юли тази година е имало сериозни сигнали, че водата в язовир „Студена”, който захранва региона на Перник, е започнала да намалява.  Това съобщават от Комисията за енергийно и водно регулиране (КЕВР) на омбудсмана Диана Ковачева. Институцията е поискала официална информация за водния режим в Пернишко.  За кризисната ситуация с водата стана известно едва след като приключиха местните избори.  Сушата ли е виновна за режима на водата в Перник А новизбраният кмет Станислав Владимиров (БСП) направи поредица от срещи с премиера Бойко Борисов, президента Румен Радев и ръководството на прокуратурата – Сотир Цацаров и Иван Гешев. Екоминистърът Нено Димов и зам.-министърът на регионалното развитие Николай Нанков пък дадоха обяснение пред парламента. Перничани вече организират и протести в града.  Тази седмица правителството отпусна и спешни 2,7 млн. лв. за ремонт на утаителите на пречиствателната станция за питейни води, която обслужва Перник и околните села.  Цацаров и Гешев спешно и заедно се заеха с водната криза в Перник На извънредната среща в петък премиерът Бойко Борисов обяви, че заради начина на управление на общината ГЕРБ са загубили избора. Бившата кметица Вяра Церовска беше подкрепена за втори мандат от партията на Борисов. Тя обаче отказа да поеме отговорност за водната криза.  Церовска каза още, че не е имала информация язовир Студена да е бил източван заради ремонтни дейности.  От КЕВР също излязоха със становище, в което се посочва, че местното ВиК дружество е било управлявано лошо. Началникът му Иван Витанов вече е уволнен. От КЕВР са отчели пълно неизпълнение по показателя загуби на вода. Кметът на Перник: Проблемът с водата е подценен, датира от началото на 2019 г.  ВиК е планирало да ги намали до 68,3%, но нивата им са останали 75,1%. Едновременно с това се отчита и по-ниско изпълнение на предвидените инвестиции. При планирани 441 хил. лв. За 2017 г. са инвестирани 243 хил. лв.   \n\t  Цацаров и Гешев спешно и заедно се заеха с водната криза в Перник Кметът на Перник: Проблемът с водата е подценен, датира от началото на 2019 г. ", "date": "2019.11.23", "title": "Язовир \"Студена\" е започнал да пресъхва още през юли"}
{"url": "https://clubz.bg/90885-klasika_ot_cska_sofiq_sreshtu_botev_vraca", "text": "Седмица преди мача с \"Лудогорец\" на \"Българска армия\" ЦСКА-София разби \"Ботев\" (Враца) с 3:0 като гост в двубой от 17-ия кръг на efbet Лига. Идната неделя \"червените\" приемат шампиона. На тежкия терен на стадион \"Христо Ботев\" в северозападния град Пламен Гълъбов откри още в 7-ата минута. Това е първи гол на юношата на \"Литекс\" за ЦСКА-София - днес централният защитник играеше като десен бранител. В 18-ата Тиаго Родригес удвои. Нататък \"червените\" направиха пропуски срещу \"Ботев\", който днес бе воден от Антони Здравков, привлечен наскоро (за трети път) на мястото на напусналия Сашо Ангелов. Бивш национален селекционер оглави \"Ботев\" (Враца) Изтърваните възможности от страна на ЦСКА-София продължиха да се редят и през втората част, а с гола все се разминаваше Али Соу. Малко преди последния съдийски сигнал Тиаго се разписа отново за 3:0. ЦСКА-София спечели в четвърти пореден мач, като отново не допусна гол. Тимът съкрати изоставането си от третия \"Левски\" на само една точка, но утре \"сините\" приемат \"Царско село\".", "date": "2019.11.23", "title": "Класика от ЦСКА-София срещу \"Ботев\" (Враца)"}
{"url": "https://clubz.bg/90881-sasht_sa_izgubili_dron_v_libiq", "text": "Въоръжените сили на САЩ са загубили безпилотен летателен апарат над либийската столица Триполи, където от месеци съперничещи си въоръжени групи се сражават за установяване на контрол над града, предаде Асошиейтед прес, цитирана от БТА. \n\tАфриканското командване на силите на САЩ (АФРИКОМ) съобщи, че контактът бил изгубен в четвъртък, докато дронът проучвал състоянието на сигурността и действията на екстремисти. В съобщението не се посочва причината за загубата на апарата, която още се разследва. Операциите с американски дронове в Либия \"са изцяло координирани със съответните правителствени служители\", казаха от командването. \n\tОт 2015 г. Либия е разделена между два центъра на властта. Единият е международно признатото правителство в Триполи, а другият - в източната част на страната. От април силите на източното правителство се опитват да овладеят Триполи. \n\tВ сряда италиански дрон беше свален югоизточно от Триполи от силите на източното правителство. През септември авиацията на САЩ нанесе няколко въздушни удара срещу либийския клон на \"Ислямска държава\" и уби над 40 джихадисти. Това бе първият американски въздушен удар в Либия от повече от година, припомни АП.", "date": "2019.11.23", "title": "САЩ са изгубили дрон в Либия"}
{"url": "https://clubz.bg/90871-za_kakvo_shte_govorqt_na_borisov_v_ovalniq_kabinet", "text": "Американският президент Доналд Тръмп ще обсъди възможността за износ на втечнен газ за България, когато се срещне с лидера на страната следващата седмица, докато Вашингтон се стреми да намали енергийната доминация на Русия в Източна Европа, заяви високопоставен представител на Белия дом в конферентен разговор вчера, съобщава на страницата си Радио Свободна Европа/Радио Свобода (RFE/RL). \n\tТръмп също така ще насърчи българския премиер Бойко Борисов да увеличи разходите за отбрана на страната, когато двамата се срещнат на 25 ноември в Белия дом. България, както и много от нейните източноевропейски съседи, внася по-голямата част от необходимия й петрол и газ от Русия, което според САЩ дава на Кремъл значително влияние над тези страни, отбелязва медията, като напомня, че САЩ преживяват безпрецедентен бум на производство на природен газ и американските енергийни компании търсят нови експортни пазари, включително в Европа и Азия. \n\tБългарската енерегийна индустрия предлага \"огромен инвестиционен потенциал за американските компании\", подчерта представителят на Белия дом. Борисов се срещна с хърватския си колега само дни преди предстоящата среща с Тръмп. Хърватия има амбицията да построи плаващ терминал, който потенциално може да снабдява някои страни в региона с американски втечнен газ. Борисов нарече \"важен\" хърватския проект, припомня медията. \n\tСрещата на Тръмп с Борисов в Белия дом ще бъде поредната от срещите с лидери от Централна и Източна Европа тази година. Преди това президентът се срещна с лидерите на Полша, Унгария, Румъния, Словакия, Австрия и Чехия, посочи представителят на американската администрация. Дневният ред на срещите беше фокусиран върху същите проблеми на енергетиката, сигурността и икономическия растеж, допълни той. \n\tТръмп ще насърчи Борисов да постигне препоръчания от Алианса минимум разходи за отбрана от 2 процента от БВП. България неотдавна договори покупка на изтребители Ф-16. Представителят на Белия дом нарече сделката \"съществен жалон\" в модернизацията на отбраната на страната и \"важен знак\", че тя \"приема сериозно\" обещанието да увеличи разходите за отбрана. \n\tТръмп ще повдигне също темата за борбата с корупцията и защитата срещу \"активността\" на Русия, като например опитите да повлияе върху резултатите от избори, допълни той. \n\tПредставителят на Белия дом не каза дали Тръмп ще повдигне и въпроса за свободата на пресата на срещата с Борисов, отбелязва Радио Свободна Европа/Радио Свобода. Бившият посланик на САЩ в България Джеймс Пардю заяви, че страната е \"дълбоко засегната от широкоразпространена корупция\" в публикация в изданието \"Хил\" (The Hill) от 22 ноември. В личното си мнение Пардю говори и за упадък на медийната свобода. По думите му резултатът от потискането на свободната преса в България е изкривил медийния сектор, ерозирал е общественото доверие в пресата и е произвел национална политическа среда без сериозна опозиция срещу настоящото правителство. БТА", "date": "2019.11.23", "title": "За какво ще говорят на Борисов в Овалния кабинет?"}
{"url": "https://clubz.bg/90876-bivsh_agent_na_cru_osyden_za_shpionaj_v_polza_na_kitaj", "text": "Бивш агент на ЦРУ бе осъден вчера от федерален съдия във Вирджиния на 19 години затвор, след като през май се призна за виновен в шпионаж в полза на Китай, предаде Ройтерс, цитирана от БТА. \n\tДжери Чун Шин Лий, 55-годишен, натурализиран американец, напуска ЦРУ през 2007 г., за да се установи в Хонконг. През 2010 г. агенти от китайското разузнаване влизат в контакт с него и му предлагат да му платят 100 000 долара и \"да се грижат\" за него до края на живота му срещу информация, с която се е сдобил като служител от ЦРУ. В замяна на услугите му от 2010 до 2013 . в личната му сметка са преведени стотици хиляди долари. \n\tЛий е третият американец, осъден тази година за шпионаж в полза на Пекин, отбелязва Франс прес. Друг агент на ЦРУ, Кевин Малъри, и бившият агент от военното разузнаване Рон Рокуел Хансън, бяха осъдени, през май и септември, съответно на 20 и 10 години затвор.", "date": "2019.11.23", "title": "Бивш агент на ЦРУ осъден за шпионаж в полза на Китай"}
{"url": "https://clubz.bg/90872-trymp_maj_bi_predpochel_bylgarskiq_primer_za_ukrotqvane_na_mediite", "text": "Бойко Борисов, министър-председател на България, нация, дълбоко засегната от широко разпространената корупция, трябва да посети президента Доналд Тръмп в Белия дом в понеделник. Липсата на свобода на пресата в България вероятно не е в дневния ред на техните разговори. Българската политическа система е доминирана от Борисов и неговата партия. Борисов е на власт почти непрекъснато в България от десет години и няма сериозна политическа опозиция. Междувременно Русия, която продължава да разглежда Балканите като регион на стратегическа конкуренция със Запада, се предполага, че косвено финансира политически партии в цяла Европа. Липсата на свободни и независими медии в България днес е още едно условие, което подкопава демокрацията в този член на НАТО и Европейския съюз. \n\t \n\tТръмп, американският домакин на Борисов, често се нахвърля срещу легитимната американска преса. Когато прави това, президентът следва модела, използван от няколко настоящи и бивши чуждестранни лидери - като Борисов - за да задушат истината и отчетността на правителствата в техните държави. \n\tНай-агресивният подход е този на Владимир Путин в Русия, за когото се твърди, че използва убийства, сплашване и законни наказания, за да задуши политическата опозиция и пресата. Някои правителствени лидери в Европа - България и Унгария идват наум - използват или дават възможност за по-изтънчена комбинация от мерки за манипулиране и сплашване на пресата. Най-добре съм запознат със ситуацията в България, където служех като американски посланик. България днес предоставя примери как правителствата и специалните интереси използват редица действия, за да приведат медиите в подчинение. Консолидирането на медийната собственост във виртуален монопол, контролиран от малка група български олигарси, е една техника. През 2002 г. националната преса в България, притежавана до голяма степен от международни медийни компании, беше сравнително независима и донякъде агресивна при отразяването на държавни злодеяния. Днес независими международни медийни групи няма, заменени в повечето новинарски сектори от местни олигарси и „бизнесмени“, които използват медиите, за да влияят на правителството и съдебната система. Един човек - Делян Пеевски, член на българския парламент, играе главната роля в частните български медии днес. Съобщава се, че държи 80 процента от пазара, включително голям дял от разпространението на печатни новини в страната. Финансирането на местния контрол върху медиите в България е в най-добрия случай icъмнително, но Пеевски и шепа други олигарси могат да притежават или контролират почти всеки основен „частен“ всекидневник и телевизия в България. \n\t \n\tПеевски и свързаните с него използват своите издания в подкрепа на съществуващата структура на политическата власт, която ги защитава. Техните медийни издания дискредитират независими журналисти, политически противници, бизнес конкуренти и атакуват неправителствени организации и активисти, които изискват върховенство на закона, свобода на печата и защитават правата на човека. Тъй като информационните медии в България често трудно оцеляват финансово, българското правителство, включително това на сегашния премиер Борисов, използва финансирането от ЕС и друго финансиране като средство за създаване на зависимост на публичните медии от финансирането от правителството. Заплашването на български журналисти е често срещано. По принцип отделните журналисти се самоцензурират, защото знаят, че разследващата журналистика, водеща до излагане на престъпност и корупция, може да доведе до уволнението им от работа, съдебни обвинения в предубеден съд или претърпяване на физическо насилие. Някои забележително смели български журналисти поеха риска да съобщят истината за корупцията в държавата и големите престъпления, но няколко от тези честни национални и местни журналисти бяха заплашени и нападнати. \n\tРезултатът от потушаването на независимата преса в България изкриви медийния сектор, разруши доверието на обществеността в пресата и създаде национална политическа среда с малко държавна или наказателна отговорност и никаква сериозна опозиция, която да предизвика сегашното правителство. Упадъкът на свободата на печата в България е добре документиран от „Репортери без граници“, Европейския център за свобода на печата и медиите и други медийни наблюдатели. Но сериозният международен или вътрешен политически натиск върху българското правителство за подобряване на свободата на печата не успя да подобри ситуацията. Когато Доналд Тръмп използва силата на своята президентска платформа, за да атакува и унижава професионалната, независима преса за поставяне под въпрос на правителствени решения и разкриване на истината за корупцията и провалите на неговото хаотично управление, той по същество си служи с тактики за сплашване на пресата, подобни на някои от използваните в България и Русия. По същия начин, когато главният прокурор на САЩ стане политически функционер, който пази президента от правни рискове, върховенството на закона в САЩ е изложено на опасност. Когато висшите членове на Конгреса и националните телевизионни мрежи стават безспорни защитници на президента и насърчават теориите на конспирацията вместо търсенето на факти, общественият интерес към истината не се обслужва. България, заедно с няколко други държави, които се стремят към пълна демокрация, са примери за това, което може да се случи, когато успеят програмите за компрометиране на независимата и настъпателна преса. Свободата на печата в САЩ още не е паднала до това ниво, но не благодарение на Доналд Дж. Тръмп, който изглежда би предпочел по-български модел. ______________________________________", "date": "2019.11.23", "title": "Тръмп май би предпочел българския пример за укротяване на медиите *"}
{"url": "https://clubz.bg/90889-franciq_protestira_protiv_nasilieto_sreshtu_jeni", "text": "Хиляди демонстранти днес излязоха днес по улиците на Франция, за да кажат \"не\" на сексисткото и сексуалното насилие срещу жени и убийствата на жени, предаде Франс прес, цитирана от БТА. \n\tСлучаите на 116 жени, убити от началото на годината, предизвикаха безпрецедентна вълна на негодувание в цялата страна. \n\tОсвен в Париж в още 30 града на Франция днес бяха организирани протестни акции срещу насилието срещу жените. \n\tОт началото на годината най-малко 116 жени са били убити от партньорите си - настоящи или бивши, сочи проучване на АФП. За цялата 2018 година броят на жените, станали жертви на насилие, е 121, според вътрешното министерство. \n\tВсяка година 213 000 пълнолетни жени стават жертва на физическо и/или сексуално насилие от техни настоящи или бивши партньори , а това е близо 1 процент от жените на възраст от 18 до 75 години, сочат официални данни. \n\tВ понеделник се очаква правителството на Франция да обяви близо 40 мерки за справяне с този остър социален проблем. В същото време близо 200 души се събраха днес в московски парк по призива на религиозна организация, за да протестират срещу проектозакон, който предвижда наказания за домашно насилие, предаде АФП. \n\tТози текст се подготвя от депутатка от управляващата партия, която би искала да го внесе в края на година. Проблемът с домашното насилие изостри вниманието на обществеността след съдебни дела и драми, предизвикали призиви законите, уреждащи този проблем в Русия, да станат по-строги. \n\tРевностни защитници на православната вяра се обявиха против този проект, пояснявайки, че са срещу насилието, но според тях сегашното законодателство защитава добре жертвите, а новият тест ще бъде насочен срещу \"традиционните семейни ценности\" в Русия.", "date": "2019.11.23", "title": "Франция протестира против насилието срещу жени"}
{"url": "https://clubz.bg/90873-amazon_sydi_pentagona_zaradi_porychka_ot_10_mlrd_vyzlojena_na_majkrosoft", "text": "\"Амазон\" (Amazon) съди Пентагона заради договора за облачни услуги на стойност 10 милиарда долара, спечелен в края на октомври от \"Майкрософт\" (Microsoft), предаде Асошиейтед прес, цитирана от БТА. \n\tЖалбата, оспорваща сделката, е внесена във федерален съд вчера. Търгът за огромния проект, известен като ДЖЕДАЙ (JEDI - Joint Enterprise Defense Infrastructure), изправи един срещу друг водещите технологични гиганти \"Майкрософт\", \"Амазон\", \"Оракъл\" (Oracle) и Ай Би Ем (IBM). \n\tОгромната поръчка привлече обществено внимание и в ранните етапи на процеса имаше спекулации, че победителят ще бъде \"Амазон\". \"Оракъл\" и Ай Би Ем оттеглиха офертите си и официално оспориха тръжната процедура миналата година. По-късно Оракъл оспори процедурата и в съда, но загуби делото. Новата система ще съхранява и обработва големи количества класифицирани данни, давайки възможност на въоръжените сили на САЩ да използват изкуствен интелект, за да ускорят планирането на военни действия и да повишат боеспособността си. Сделката бе победа за облачната платформа на Майкрософт Ажур (Azure), която отдавна се опитва да настигне пазарния лидер Амазон уеб сървисиз (Amazon Web Services).", "date": "2019.11.23", "title": "\"Амазон\" съди Пентагона заради поръчка от $10 млрд., възложена на \"Майкрософт\""}
{"url": "https://clubz.bg/90850-chastniqt_sektor_nastigna_obshtestveniq_po_zaplati", "text": "Държавният бюджет за 2020 г. безспорно поставя фокус върху доходите. Покачването на заплатите в публичния сектор с 10%, ново по-сериозно увеличение на учителските заплати (+17%) и вдигане на пенсиите (+6,7%) са основните котви. На този фон обаче е важно да видим какви са по-дългите трендове и какви са последните развития на пазара на труда. Кой задава темпото в заплащането? Догонва ли частният сектор заплатите в обществения? Кои области поставиха рекордите през тази година? Традиционно у нас средната заплата в обществения сектор е по-висока от тази в частния – следва да бъде отчетен и сивият сектор в частния. Между 2001 и 2006 г. тази разлика е в рамките на 25-30% по-ниска заплата в частния сектор спрямо обществения. Ситуацията се променя след 2007-2008 г., когато ръстът на заплатите в частния сектор започва да изпреварва този в обществения. В тези две години (2007-2008) повишението на заплатите достига 25-30%, като е водено от частния сектор. Най-голямото повишение на заплатите в частния сектор (над 30% ръст) в последните 20 години у нас е в рекордната 2008 г., когато беше въведен и плоският данък. Макар частният сектор да губи много работни места в кризата, средната заплата продължава да се покачва, докато в обществения сектор настъпва затишие за 2-3 години. Така към 2012-2013 г. разликата в заплатите вече е в рамките на около 10% в полза на обществения сектор. След 2015 г. се наблюдава нова тенденция на набиращ сила ръст на заплатите – както в частния, така и в обществения сектор. Водещ обаче остава по-скоро частния сектор. За първите 9 месеца на 2019 г. разликата е малка, но все пак заплатите в обществения сектор нарастват с около 11%, докато тези в частния с 12%. Резултатът от всичко това е, че частният сектор най-накрая настигна обществения – разликата вече е в рамките на 1-2%, а през някои месеци частният сектор дори успява да излезе напред. На този фон покачването с 10% на заплатите в обществения сектор не бива да ни изненадва. Правителството в случая не задава темпото, а по-скоро следва това на частния сектор. По региони и сектори обаче не винаги е така. Ударното покачване на заплатите на учителите например се отразява и през тази година образованието „бие“ другите сектори – заплатите в образованието нарастват с 15% за първите 9 месеца на годината спрямо около 10-11% в преработващата промишленост, например. На регионално ниво това ще направи учителската заплата по-привлекателна. Докато в София наетите в образованието получават с около 20% по-ниска заплата от средната за областта (данни са налични за 2017 г.), в други области съотношението е обърнато – разликата може да достигне над 20% в полза на образованието в области като Видин, Велико Търново, Силистра, Сливен, Ямбол, Благоевград, Кюстендил и Хасково. Последните данни за заетостта в регионите също дава интересни тенденции. Ефектът на столицата върху периферията вече е изключително видим. Докато преди 2 години София водеше по коефициент на заетост (15-64 г,.) с над 10 процентни пункта пред София област, днес картината е различна – област София „бие“ столицата по коефициент на заетост за четвърто поредно тримесечие. Рекордьорът по заетост обаче е друг. Тук трябва да направим уговорката, че най-вероятно има проблем с регионалната извадка в изследването на НСИ, защото данните за наетите лица, които идват от статистиката на предприятията не подкрепят чак такива ръстове. Въпреки това, за второто и третото тримесечие на 2019 г. по данните за работната сила на НСИ област Велико Търново постига коефициент на заетост (15-64 г.) от над 80%. Това реално е първата област в историята на страната, която регистрира подобни нива на заетост. На другата крайност е Монтана, която не просто има най-ниската заетост в страната (45,5% за трето тримесечие на 2019 г.), но и върви надолу, постигайки най-ниската си заетост за последните 20 г. Разликата е коефициентът на заетост между двете северни области е над 30 процентни пункта. Всичко казано дотук задава и очакванията за 2020 г. Значим ръст в броя на заетите едва ли можем да очакваме, тъй като пазарът на труда така или иначе е на рекордни нива – през трето тримесечие на 2019 г. всички райони (без северозападен) постигат заетост (15-64 г.) от над 70%. По-забележим ръст на броя на заетите може да се очаква само при положителни развития в най-проблемните области. Водещата тема обаче ще бъдат заплатите, които логично вървят нагоре при тези нива на заетост. Нарастващите разходи за труд ще предопределят много от събитията в индустрията – както за чуждите, така и за българските компании. Родни компании от промишлеността, които досега бяха ориентирани около водещите икономически центрове, ще имат стимул да се насочват към по-бедните региони на страната.", "date": "2019.11.23", "title": "Частният сектор настигна обществения по заплати"}
{"url": "https://clubz.bg/90875-boliviq_shte_izbira_prezident_mahat_barikadite", "text": "Привържениците на бившия президент Ево Моралес започнаха да напускат барикадите в големите градове на Боливия, след като късно снощи беше постигнато споразумение за нови президентски избори и започване на преговори да прекратяване на размириците, които отнеха живота на поне 32-ма души, предаде Асошиейтед прес, цитирана от БТА. Йерко Нунес, министър във временното правителство на Янине Анес, съобщи, че днес ще започне \"диалог за умиротворяване на страната\" между правителството и фракциите, които му се противопоставят. Минути преди това политици от Движението за социализъм на Моралес и от временното правителство съобщиха, че е постигната сделка за внасянето в Конгреса на законопроект за насрочване на нови президентски избори. Сенатор Оскар Ортис от временното правителство заяви, че споразумението ще анулира изборите от 20 октомври. Дата за нови избори още не е определена, но трябва да е в рамките на три месеца от момента, в който временното правителство пое властта след оставката на Моралес. В декларация обществени организации, подкрепящи Моралес, инструктираха своите сили да се изтеглят от барикадите, но да запазят готовност, докато Конгресът одобри закона за нови избори, което се очаква да стане още днес, първо в Сената, а после и в Камарата на депутатите. Сенатор Шърли Франко заяви, че нито Моралес, нито неговия вицепрезидент Алваро Гарсия Линера ще бъдат допуснати да се кандидатират на новите избори. Това е съобразено с резултатите от референдума от 2016 г., който отхвърли опита на Моралес да промени конституцията, така че да му позволи да се кандидатира за четвърти мандат. По-рано вчера преходното правителство обвини в тероризъм и подстрекателство Моралес, който е в изгнание в Мексико, като заяви, че той е организирал блокадите на пътища, целящи да попречат на доставките на хранителни продукти за големите градове.", "date": "2019.11.23", "title": "Боливия ще избира президент. Махат барикадите"}
{"url": "https://clubz.bg/90848-ide_li_nova_arabska_prolet_sreshtu_politicheskiq_islqm", "text": "Преди седмица в много ирански градове започна „бензинов бунт“. Според иранския президент Хасан Рохани страната преживява „най-трудния период от началото на революцията 1979 година“. След като припомни резкия спад в продажбите на петрол, както и обстоятелството, че около две трети от дължимите данъци не влизат в държавната хазна, той заяви, че Иран изпитва остър недостиг на долари и други чуждестранни валути. А както се знае, без твърда валута икономиката на страната – както държавният така и частният сектор – не е в състояние да осигури голяма част от стоките и услугите от първа необходимост. Кризата е засегнала бензина, резервните части, хранителните стоки и лекарствата. Тя се е отразила и на изплащането на заплатите на държавните служители зад граница, както и на външните транзакции на иранските банки.   На този фон е разбираемо недоволството на големи части от иранското население, засегнато от кризата. Но това признание за икономическия провал от иранския президент съвсем не означаваше, че демонстрантите ще бъдат оправдани. Върховният лидер Хаменеи видя в народните бунтове стремеж към разрушаване на страната и заговор. И отново режимът прибегна до стандартни обвинения срещу „агентите“ и „враговете“. Тези стереотипни обвинения вече са втръснали на иранците и на света и напомнят за предишните бунтове в края на 2017 г. и началото на 2018 г. Те бяха породени от провала на икономическите политики на Техеран, инфлацията и безработицата в съчетание с влошаване на услугите. Същите стереотипни обяснения и обвинения бяха предложени на иранците в началото на „зеленото движение“ от 2009 г., което бе израз на възмущението от фалшифицираните президентски избори и от намесата на Върховния лидер в полза на предишния президент Махмуд Ахмадинеджад срещу спечелилия Мир Хосейн Мусауи. По такъв начин изминалия период свидетелства за двата провала на режима – политическия провал от 2009 г. и икономическия – от 2017 г. насам. И в двата случаи думата имаше „улицата“. При това се наблюдава засилване радикализацията на исканията и нарастваща враждебност спрямо революционните символи, изразяваща се в изгаряне портрети на на първия върховен духовен лидер на ислямската република аятолах Рухола Хомейни и на сегашния Али Хаменей, както и на основни фигури на сектора за сигурност. Трябва да се отбележи, че демонстрантите представляват както поколението на ислямската революция и синовете му, които са закърмени с религиозните догми и принципи на шиитския ислямизъм. Именно те днес отхвърлят религиозния фанатизъм и шериата, изгаряйки портретите на Хомейни и Хаменей, и прокламирайки волята си за сваляне на диктатурата. Новото този път е, че бунтовете в Иран съвпаднаха с подобни народни протести в Ирак и Ливан. Общото между тях е преплитането на икономически и политически искания. Протестите са както срещу местните елити, така и срещу иранската намеса, която е довела тези две арабски страни до задънена улица. Така например, демонстрантите в Ирак открито заклеймиха иранския режим и неговата намеса в страната, докато в Ливан това отхвърляне на протежетата на Техеран е по-размито поради сложната политическа мозайка и множеството силови центрове в страната на кипарисите. Докато багдадските демонстранти не се страхуват да горят портретите на Хаменей и на командира на иранските „Революционни гвардейци“ Касем Солеймани, движени от чувства на национално унижение от откритата иранска намеса в иракските вътрешни работи, тези в Техеран са изпитали на гърба си лишенията, предизвикани от разпиляването на иранските ресурси за въпросната иранска намеса в Ирак, Ливан, Сирия, Йемен и Газа.  Ливан представлява ясен пример за това: лидерът на проиранската шиитска групировка „Хизбулла“ Хасан Насралла не се стеснява да признае, че бюджетът на неговата организация, заплатите на бойците му, както и оръжието им, се плаща от Иран. Подобна наглост той демонстрира преди няколко седмици, когато, преувеличавайки кризата на ливанската икономика, заяви, че тя няма да се отрази на ритмичното изплащане заплатите на партийните членове и бойци, нито ще застраши техните социални придобивки. Ливан, подобно и на Ирак и Иран, е жертва на провалените ирански политики, както и на неспособността на иранския сектор за сигурност чрез прокси войни в региона да осигури стабилност и благополучие за съответните народи. Най-важното е, че Ливан, който бе обявен за най-успешният проект на иранската революция, през изминалите няколко седмици разкри безперспективността на икономическите и стратегическите замисли на Иран и неговите марионетки. Илюстрация на този провал са изявленията на лидера на „Хизбулла“ и демагогията му пред големите предизвикателства, които застрашават иранския проект в самия Иран и в региона като цяло. В последната си реч Насралла се позова на думите на Рохани, че Иран е  открил находище от 53 млрд. барела суров петрол, като дори се впусна в изчисления за стойността на откритието с усърдието на бакалин, който смята приходите си. Така според Насралла новото иранско находище щяло да възлезе на един трилион долара, докато на практика се оказа, че запасите му не надхвърлят 22 млрд. барела, а бъдещите приходи – при 10-процентна екстракция на горивото, няма да надвишат 2,2 млрд. долара. Протестите в Иран са много по-големи от онова, което ни показват телевизионните екрани и средствата за съобщения, поради информационното затъмнение чрез безпрецедентното спиране на интернет. Народният гняв обхвана около сто града и бе насочен към висшите етажи на иранската религиозна и политическа върхушка. Макар и да бе предизвикан от удвояване цените на петрола за населението, той бързо ескалира в противодействие на режима и отхвърляне законността му. Не мисля, че режимът е бил изненадан от бунта на улицата. Показателно за това е, че официален Техеран съобщи, че ще се придържа към новата цена на бензина и че върховният лидер обяви протестиращите в измяна. Същото повтори и  Рохани, който обаче в крайна сметка може да се окаже черната овца. Режимът е притиснат в ъгъла от американските санкции, които са най-жестоките в историята на Иран. Всъщност, Техеран има само едно средство за оцеляване и това е грубата сила, с която да компенсира лишаването на иранския народ от жизненоважни услуги и стоки от първа необходимост. Затова сега режимът е решен да води битка на оцеляване. Срещу него лишените от защита демонстранти прибягнаха към опожаряване на бензиностанции и банки – символите на кризата и на властта. Изпратените тайно снимки показват, че сблъсъците имат по-жесток характер от предишните протести. Според мене, тази вълна няма да успее да свали режима, поради готовността му да прибегне, подобно на сирийския режим, до кръвопролития, за да се спаси. Но този гняв и протестите ще ерозират основите на режима и подкрепата на населението. Дори режимът да се задържи, той ще е безпрецедентно отслабен. Вижда се краят на иранската революция, която осъществяваше пълен контрол в самия Иран и застрашаваше региона. Същевременно в Ирак броят на убитите демонстранти достигна 360, а 17 хиляди са ранените. Министърът на отбраната на страната призна косвено, че онези, които стрелят и хвърлят смъртоносни газови бомби, не са войници от редовните части, а бойци на въоръжение милиции, свързани с проиранските партии на власт. В Ливан пък след месец протести и оставката на кабинета политическите партии изглеждат напълно неспособни да излъчат политически лидер, който да сформира правителство. Причината е в това, че демонстрантите отхвърлят цялата политическа класа, която управляваше страната през последните 30 години и настояват корумпираните управници да отидат на съд и да върнат на хазната откраднатите милиони.  Дали всичко това не е знак за нова Арабска пролет? Ако е така, този път тя със сигурност ще е срещу партиите на политическия ислям и срещу шериата.", "date": "2019.11.23", "title": "Иде ли нова Арабска пролет - срещу политическия ислям?"}
{"url": "https://clubz.bg/90878-shte_go_nakajem_da_risuva", "text": "22-годишен графитър беше задържан от служители на 4-то РПУ и Охранителна полиция при СДВР за нерегламентирано драскане в подлеза, който свързва бул. „България“ и бул. „П.Ю.Тодоров“, съобщиха от Столичния инспекторат. Историята звучи банално, но развитието ѝ съвсем не е такова. Както си му е редът на И.М. е съставен акт за установяване на админстративно нарушение  на основание чл. 71, т. 5 от Наредбата за управление на отпадъците и поддържане и опазване на чистотата на територията на Столична община. Спортният подлез на София отново е чист (СНИМКИ) Инспекторите обаче признават, че ако творбата на младия графитър не беше на нерегламентирано място, тя е чудесен пример за градско изкуство. И решават, че вместо да превръщат младежа във враг на общината, с който ще се дебнат по улиците, по-добре да го приобщят към каузата за облагородяването на софийските квартали посредством неговото улично изкуство. Идеята му е всъщност да накаже И.М. с... правене на изкуство. Младият графитър вече се е съгласил, ако получава безплатни материали да рисува благотворително на подходящи за целта места. И се надява, че един ден цял отбор графитъри ще помага на общината в усилията ѝ да направи града ни по-красив. Защо не и чрез наистина въздействащо улично изкуство. Подлез без драсканици вече свързва бул. „Витоша“ с НДК   Подлез без драсканици вече свързва бул. „Витоша“ с НДК", "date": "2019.11.23", "title": "Ще го накажем... да рисува!"}
