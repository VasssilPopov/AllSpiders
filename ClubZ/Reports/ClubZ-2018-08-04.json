{"url": "http://clubz.bg/71478-polovinata_ot_bandata_na_mito_ochite_izpravena_v_specsyda", "text": "Съдия Пламен Евгениев закри делото по мерките за неотклонение на петимата, задържани от бандата на Димитър Желязков - Митьо Очите. Борисов разказа как Турция помогнала за ареста на Митьо Очите Адвокатите на обвинените отправиха първи такова искане с мотива, че ако делото се гледа публично, ще бъдат разгласени интимни тайни от живота им. Двама обвинители от спецпрокуратура се съгласиха и съдия Евгениев отпрати всички присъстващи от съдебната зала. Митьо Очите задържан в Истанбул Пред специализирания съд застанаха петима, повечето от тях криминално проявени, сочени за лейтенанти на Димитър Желязков-Митьо Очите: Йордан Въчев-Ларша, Радослав Николов-Рачо, Венцислав Христов-Лавацата, Иван Пишиев и Иван Найденов. \n\tОсвен тях с обвинения за участие в организирана престъпна група са още четирима мъже, включително Желязков, който бе задържан в Турция и предстои екстрадицията му, и общинският съветник от Несебър Пейко Янков, който все още се издирва. И общински съветник от Несебър - член на бандата на Митьо Очите Пейко Янков е син на убития през 2007 г. председател на общинския съвет в Несебър Димитър Янков, един от най-големите хотелиери по онова време по Черноморието. Убийството така и остана неразкрито. Според обвинението бандата на Митьо Очите, която се състои от общо 9 души, рекетирала печеливши бизнеси по Южното Черноморие. Всеки собственик на погребална агенция, такси или вендинг автомат трябвало да отчита такса \"спокойствие\" на групата - иначе следвали побоища и палежи. Организирана банда е стреляла по Митьо Очите в Слънчев бряг Бургаският сайт \"Флагман\" съобщи, че зам.-председателят на Общинския съвет в Бургас Бенчо Бенчев се е намирал в хотела в Истанбул, където снощи е бил арестуван Димитър Желязков. Той не е арестуван, заявили от спецпрокуратурата на въпрос на Флагман.бг кое е второто издирвано лице, освен общинския съветник от Несебър. В Бургас не е тайна, че Бенчев държи основния пакет от акциите в Аркус – Сигурност, където Митьо Очите официално работи като консултант, припомня сайтът. Митьо Очите задържан в Истанбул И общински съветник от Несебър - член на бандата на Митьо Очите Организирана банда е стреляла по Митьо Очите в Слънчев бряг", "date": "2018.08.04", "title": "Половината от бандата на Митьо Очите изправена в спецсъда"}
{"url": "http://clubz.bg/71479-bivsh_deputat_ot_dps_zadyrjan_zaedno_s_mito_ochite", "text": "Бившият депутат от ДПС Нехрин Узун е задържан при акцията за залавянето на бургаския наркобос Митьо Очите, съобщи \"24 часа\". Половината от бандата на Митьо Очите изправена в спецсъда Узун, който е бивш кмет на бургаската община Руен и два мандата народен представител, е бил в хотел \"Рамада\" на площад \"Таксим\" в среднощната акция на турската полиция. В 3 през нощта Димитър Желязков - Очите бил заловен в стаята на общинския съветник от БСП в Бургас Бенчо Бенчев, известен зърнопроизводител. Де юре Желязков се води на работа във фирмата му \"Аркус Сигурност\", съобщи бургаският сайт \"Флагман\". Митьо Очите задържан в Истанбул Бенчев се прочу с това, че кара \"Ролс-Ройс\" за 200 000 евро. Задържани са още няколко български граждани, които по това време са били в хотела. Очите и придружителите му влезли в Турция през Гърция на 2 август. И общински съветник от Несебър - член на бандата на Митьо Очите Митьо Очите задържан в Истанбул И общински съветник от Несебър - член на бандата на Митьо Очите", "date": "2018.08.04", "title": "Бивш депутат от ДПС задържан заедно с Митьо Очите"}
{"url": "http://clubz.bg/71434-vlastta_drypna_materialno_i_padna_moralno", "text": "Все съм си мислил, че систематични глупости може да говори и прави онзи, който е не просто глупав, а глупак. А когато човек е глупак, да перифразирам един съветски филм, то това е задълго, почти за цял живот. Но в последно време, когато Властта (за да обхвана всички власти) постоянно ни сервира абсурди, граничещи с глупостта (или глупости, граничещи с абсурда), аз се замислям малко по-надълбоко. \n\tВярно е, че поради безумно снижения критерий за кадровия подбор (един от най-тежките грехове на Властта през последните десетина години), на високи позиции бяха изстреляни и персони, на чието лице е изписано, че не блестят с ум, да не говорим за интелект. Но това не може да бъде обяснение за непрекъснатите глупости, които Властта ни навира в лицето, за постоянните абсурди, с която тя буквално ни издира очите! Казах \"очите\" - ами днес с Очите е свързана поредната глупост, разнасяща смрад на наглост. Очите, ако се съди по претърпените операции е половин човек. Вероятно като Янко той се е криел, без никой да го търси. Иначе няма нищо по-лесно да бъде открит. Не, не може глупостите на Властта, ръсени и правени ежедневно, да се дължат на това, че тя, Властта, е претъпкана с глупаци задълго, ако не и за цял живот. Вече си давам друго обяснение. У нас през последните десетина години Властта \"дръпна\" толкова нагоре в материално отношение и \"падна\" толкова надолу в морално отношение, че тя живее в свой самодоволен и самодостатъчен свят. Тя презира обикновените граждани, смята ги за идиоти, маргинали, некадърници и лузъри, за тор, върху която тя покълва и избуява, цъфти и връзва. И затова пет пари не дава за тях, не й пука какво говори, не се притеснява какво върши. Много важно какво мислят за нея обикновените хора - те не могат да променят нищо, не могат да й накривят шапката, те не значат нещо, те са огромно число нули без единичка, а и милиони нули без една единичка не значат нищо, равни са на две нули, на двете нули - така си мисли властта и затова така действа. Иначе, ако тя уважаваше обикновените хора, ако се досещаше, че джобните й пари идват от техните данъци, ако си даваше сметка, че трябва да се правим на демокрация, а при демокрацията обикновените хора са и гласоподаватели, сиреч суверен, тя щеше да им се мазни, да държи формално на тяхното мнение, да внимава какво говори и да мисли какво прави. Нищо такова, обаче, няма. Днес Властта знае, че каквото и да каже, както и да го каже, дори с арогантен или диалектен, простеещ или понякога дори нагъл език, ще й се размине. Асансьорите, които водят от Долния свят на обикновените хора до Горния свят на Властта са счупени. Между Долния и Горния свят няма канали за комуникация, няма диалог. Затова Властта от Горния свят гледа отгоре на хората от Долния свят и ги смята да долни хора, за хора, които ще са долу сега и завинаги. Или поне докато тя окончателно си опече работата. Да, има Птица, която може да изведе обикновените хора от Долния свят в Горния. Това е Птицата на демокрацията, на истинската, а не на фейк-демокрацията. Но тази Птица е много особена, много специална. Тя не се храни с каквото и да е. Тя се храни с живо месо от петите ни. Няма как без да ни заболи истински, да се случи чудо. Не сме ли готови да режем плът от плътта си, за да нахраним тази Птица, ще си останем долу, в Долния свят. Нищо не става даром, нищо не се получава без да пожертваш нещо, нищо не се случва, ако не правиш нищо. Когато не правиш нищо, за да живееш по-добре, ти си едно голямо нищо. А и голямото нищо не е нищо друго, освен едно обикновено нищо. Ето това трябва да разберат обикновените хора, даже и да не искат да го разберат. А те наистина не искат да го разберат. Толкова много не искат, че искат дори още повече да могат да не искат да го разберат. Макар че къде повече от това?  Имало е нежелание за промяна, но такова нежелание за промяна не е имало...    ", "date": "2018.08.04", "title": "Властта дръпна материално и падна морално"}
{"url": "http://clubz.bg/71435-19_vyprosa_kym_fandykova_za_remontite_v_centyra", "text": "Общинската съветничка от ДСБ Марта Георгиева е подготвила списък от 19 въпроса към столичния кмет Йорданка Фандъкова, свързан с продължаващите ремонтни дейности в идеалния център на града. Граждани, живеещи в района, собственици на търговски обекти и природозащитници се оплакват, че имат ограничен достъп до домовете си, търпят загуби, за които няма да бъдат обезщетени, както и че неправомерно се изсичат дърветата на площад \"Славейков\". Марта Георгиева се обръща към столичани с призив да й изпращат сигнали с допълнителна информация, за да ги включи към питането си до Фандъкова.  Площад „Славейков“ остана без половината си дървета Ето и въпросите: 1. Направена ли е оценка на растителността преди започването на ремонта? 2. Налице ли е документация кои дървета са за премахване и кои за кастрене преди започване на ремонта? 3. Тези дървета фигурират ли в публичния регистър на озеленените площи, на дълготрайните декоративни дървета и на дърветата с историческо значение в общината съгласно чл. 63, ал. 1 от ЗУТ? Моля за справка от регистъра, включваща всички дървета в обхвата на ремонтите.  4. Към момента има ли констатация за вече неправомерно премахнати дървета, които не са описани в първоначалната документация?  5. Колко сигнали са получени за премахнати или повредени дървета? 6. Какво показват резултатите от проверките на сигналите? 7. Кой е органът по контрол и как го осъществява? (Имам информация , че жалбоподатели са насочвани от Дирекция \"Зелена система\" към Дирекция \"Транспортна инфраструктура\") 8. Какъв брой повредени дървета е констатирала поверената Ви администрация? До 50 000 лв. глоба за три липи с наранени корени на \"Солунска\" 9. Какви санкции ще понесат изпълнителите за повредените или неправомерно премахнати дървета?  10. Предвидено ли е възстановяване на зелените площи от изпълнителя, на местата, където преминаването на гражданите е отклонено към тях (например в \"Такевата градинка\")? 1. Как е уреден достъпът на коли на бърза помощ до засегнатите жилищни сгради и офиси и как са информирани гражданите за това? 2. Как е осигурена безопасността на преминаващите покрай ремонтите (например от спъване и пресичане без видимост) и провежда ли се контрол върху обезопасяването? При ограждането на обектите са използвани бетонни стойки за металните огради, от които стърчат железа и не само затрудняват преминаването по стеснения тротоар, а и застрашават преминаващите със спъване и нараняване. Вечерно време тесните пътеки с начупени плочки покрай строежите не са осветени. 1. Към кого и по каква процедура да се обръщат гражданите за обезщетения при нанесени щети от строителството, например напукани стени? 2. Към кого и по каква процедура да се обръщат гражданите за обезщетения за пропуснати ползи от ограничаване достъпа до управлявани от тях магазини, заведения и пр.? 3. Има ли изготвен и публично оповестен детайлен план-график за извършваните ремонти, временна организация на движението и достъп на пешеходци до жилищни и търговски обекти, съобразно които търговците в засегнатите зони могат да оптимизират работния си процес и да минимализират загубите си, причинени от липса на достъп? 4. В случай, че не е наличен план-график или последният е нарушен, какви обещетения предвиждате за търговците? Моля да дадете точен график за завършване на всички действащи ремонти в конкретни участъци по улици и по обекти. 1. Моля да дадете информация къде извън широкия градски център са предвидени ремонти през 2018 г.  2. Колко са осъществени до този момент и за каква сума? 3. Колко предстоят да бъдат осъществени до края на годината?\" До 50 000 лв. глоба за три липи с наранени корени на \"Солунска\"", "date": "2018.08.04", "title": "19 въпроса към Фандъкова за ремонтите в центъра"}
{"url": "http://clubz.bg/71436-bylgariq_i_toaletnite%C2%A0edna_neravna_bitka", "text": "„Тоалетни ли? Ти пък сега...“ С усмихнато пренебрежение или смутено подхилкване темата за българските тоалетни все не си намира място сред сериозно обсъжданите. Разбира се, че нито европейската интеграция на Западните Балкани, нито кандидатстването за еврозоната или пък очакването за приемане в Шенген могат да стоят наравно до тоалетните. Несериозно и непатриотично би звучало. Но ако използваме едно от любимите клишета на политиците за темите, които са от „всекидневието на хората“, то тоалетните печелят първото място – те СА част от всекидневието на хората. Буквално. Имаме поне три причини да не подминаваме тази тема: първо, в България тоалетните не стигат – във всеки един момент може да забележите някой човек на публично място, който се опитва да открие или разпитва за тоалетна; второ, в България обществените тоалетни са мръсни – да, има и по-мръсни по света, но не по онзи свят, към който искаме да се числим; и трето, в България ни е срам да говорим за това – както ни е срам да влезем в магазин и да попитаме учтиво дали можем да ползваме тоалетна. Резултатът от тази реалност се измерва във време, здраве и пари. Опитайте се да си представите колко време губят всички хора, които се опитват да открият заветния знак с мъжкия и дамския силует, вместо да отделят това време за нещо далеч по-полезно или приятно. Чувал съм какво казват лекари за това как стресът „няма тоалетна“ се отразява върху здравето, но за подробности питайте някой от тях. И накрая идват парите – човек никога не си планира пътуването според това какви тоалетни го очакват, но винаги впечатлението от „онова място“ остава ключов критерий за решението дали да се върне. Това са гости, клиенти, туристи – както искайте ги наричайте, става дума за пропуснати пари. В най-популярния световен туристически портал Tripadvisor може да откриете форум за българските тоалетни. Не, не става дума за някакъв специален изследователски интерес, а за конкретни питания: „Има ли тоалетна в автобуса от София до Варна?“ И отговорите няма да ни харесат, но пък и няма да ни изненадат – повечето автобуси рекламират безжичен интернет и тоалетна, но от двете може да разчитате по-често на интернета. Тоалетните обикновено са заключени. Разбира се, веднага представител на някоя от големите автобусни компании може да оспори това и да ни залее с числа и данни, но това споделят туристите в най-четения световен форум. Значи имаме проблем. А той е очевиден още на влизане в България. На граничните пунктове по принцип има тоалетни. Е, не са лесно откриваеми, но за сметка на това не са винаги отворени. Това амбицира вицепремиера Валери Симеонов, който в края на 2017 г. се зае лично със санитарния възел на ГКПП-Калотина. И месец по-късно обяви пред насочените микрофони на телевизионните камери, че проблемът е решен, а тоалетните вече са „нови, с термопанели, модерни“. Малката подробност е, че 15 години по-рано други управляващи влязоха в тежка битка с тоалетната на Калотина, отново се възмутиха от нейното състояние (с други думи – не работеше) и отново обявиха победа. Тази конкретна тоалетна три пъти вече е откривана и три пъти вече е обявявана за най-модерната и това само през последните 15 години. Дано работи още. Ако туристът пристига със самолет, има много по-голям шанс да срещне работеща българска тоалетна. Вратата вляво преди изхода на терминал 2, където се чака за багаж, е позната на всички. Тясно е, не е много чисто, но поне винаги може да разчиташ. Е, само година след откриването на „новото летище“ хартията за бърсане на ръце започна да изчезва, сапунът се превърна в дефицитна стока, но все пак обектът функционира, а това е най-важното. Колко малко очаква понякога човек! Окриленият от тази „любов от пръв поглед“ на софийското летище турист обаче попада в центъра на София, където през последните години българският език е просто един от многото. Нискотарифните авиокомпании превърнаха столицата в една от любимите дестинации за уикенд туризъм на много европейци, а това има безспорен положителен ефект върху дребния бизнес. Хостели и апартаменти се отдават под наем, заведенията са пълни, животът кипи – накрая и туристът заминава доволен, и домакините му остават с пълни джобове. И докато гледаме на туризма само в триединството „транспорт–спане–ядене/пиене“, всичко е наред – туристите има с какво да дойдат, къде да нощуват и къде да хапнат и пийнат. Но пък има някакви много странни индивиди, които проявяват интерес към българските градове, искат да се разходят спокойно под липите на някоя софийска улица, да се покатерят на Сахат тепе и да огледат Пловдив отвисоко, да се изгубят например из тесните почти вертикални улички между Янтра и центъра на Велико Търново. На туристическия клип на България, който излъчват понякога световните телевизии, трябва да има предупреждение: „Опознайте България, но три дни по-рано спрете да пиете течности!“ Обществените тоалетни не са нещо, на което може да разчитате. Те са толкова встрани от нашето всекидневие, че напоследък кметове откриват възстановени стари градски тоалетни – толкова са редки, че появата на една се превръща в събитие от общоградско значение. Преди няколко години Столичната община също тържествено откри новаТА тоалетна в Борисовата градина. Членува се, защото е единствена. ТоалетнаТА е чиста, спретната, има персонал за чистотата и струва 1 лев. Е, някъде по света общината поема този вероятно непосилен разход, но тук така са решили. Важното е, че я има. Обаче младите софиянци протестират. Парковете на София са любимо място за събиране на момчета и момичета под, че и малко над 20-годишни. Купуват си от клекшопа бира, а напоследък и сайдер, събират се около пейките, понякога има и музика, понякога само смях, и така си прекарват вечерите – нискотарифно, но весело. ТоалетнаТА обаче затваря надвечер. И от този момент нататък паркът се превръща в тоалетна. Не е приятно, нали? И със сигурност е много по-лесно да осигуриш тоалетни, отколкото да откажеш младите да се събират там. През 2009 г. чешкият артист Давид Черни участва в изложбата „Ентропа“ във вътрешния двор на сградата на Съвета на Европейския съюз в Брюксел. Това е розовата сграда, пред която пристигат европейските лидери – кадри, които гледаме през няколко дни по телевизията, т.е. доста оживено място. Всяка една от страните членки на Европейския съюз бе представена с по една инсталация, която я описва „на базата на масовите стереотипи или предразсъдъци\". Така бе представена изложбата, а идеята е била артистите да подканят публиката да се надсмее над тези предразсъдъци. България бе представена с клекало, т.нар. турска тоалетна. Помните каква олелия настана и как се обидихме организирано. А Черни показа стереотипа, който много чужденци имат в главите си за България, ако са идвали преди 20-30, че и повече години – масовите по онова време „турски тоалетни“, които не са разпространени на Запад. Вместо да поканим всички да видят най-чистите тоалетни в Европа, ние се обидихме. Вероятно защото първо трябваше да осигурим най-чистите тоалетни. Преди десетина години малко дете от София попада в сладкарница в Кърджали. Отива до тоалетната и вижда за първи път „турска тоалетна“. На мига тръшва вратата и съобщава пред заведението: „Някой е откраднал тоалетната!“ Ето така вероятно са се почувствали и Давид Черни, и други посетители в България преди години. Днес тази картина е все по-рядко срещана на обществени места и остава запазена марка само за районите, населени с мюсюлмани, но и там модерността настъпва. Модерността си е модерност, ама и традицията си е традиция – много българи все още не допускат, че могат да имат тоалетна в дома си. Статистиката е особено интересна. Данните на НСИ за 2017 г. показват, че 94,5% от българските домакинства имат вътре в жилището си баня. В същото време обаче тоалетна вътре в жилището имат 89,5%. Разликата между двете са онези наши сънародници, които са направили ремонт на старата си къща, свързали са я с водоснабдяване и обратен канал, отделили са помещение за баня, инвестирали са пари в него, но не са преместили и тоалетната вътре. И това е напълно умишлено. Не вярвате ли? Отидете в някое село, поразпитайте и още на третата къща ще попаднете точно на такъв случай. Данните на Националния статистически институт от селата са още по-ярки – 84,4% от домакинствата имат баня в жилището, но само 67,4% имат тоалетна вътре. Т.е. една трета от домовете в българските села разчитат все още на онази малка постройка на двора, чийто вид никога не може да заблуди. И с много малко изключения изобщо не става дума за бедност и финансова невъзможност. През 2015 г. Европейският съюз публикува изследване за това какъв дял от населението на страните в Европа живее без тоалетна с течаща вода – точният термин е flush toilet, т.е., където водата отнася всичко далеч от хората. Този път не сме начело на класацията – в Румъния 38% от хората живеят при такива условия, в България са „само“ 26%. Изследването отново стъпва на данни на НСИ, а разминаването с цитираните по-горе числа идва от две неща – едното мери брой домакинства, а другото брой хора; и едното разграничава тоалетните по това къде се намират, а другото – по това какъв вид са. Латвия и Литва са след България и Румъния с по 19% от населението без тоалетни с течаща вода, в Унгария са 6%, в Словакия и Словения – по 4%. А някои от страните, които наричаме западни, отчитат по 0 (нула) процента. Изоставането си е факт, за който също не говорим. Очевидно в България имаме особено отношение към тоалетната. Тя не ни е сред най-първите приоритети. И предполагаме, че и за нашите гости не е. Иначе правила и наредби имаме. Всеки концесионер или наемател на плаж по Черноморието също има задължение на поддържа тоалетни. Тоалетни има – чистотата обаче не е описана изрично в наредбата. Заведенията също трябва да отговарят на строго разписани условия – за да получат задължителната категоризация, те трябва да имат съответния брой тоалетни със съответните показатели – включително описана квадратура, брой умивалници и т.н. Е, тоалетни по заведенията има. Но чистотата и в тази наредба не е изрично упомената. Преди десетина години моловете навлязоха бързо в България. Първите големи търговски центрове в София бяха радост за закопнелите за „западна“ лъскавост българи. Добре осветени коридори, ароматизиран въздух, приятна музика, „изблизани“ от миене подове – все едно си „там“. Но най-голямата промяна беше в тоалетните – такова нещо досега в България бе непознато. Толкова много, толкова чисти, толкова модерни и при това безплатни обществени тоалетни – това бе невиждано. За тях се грижеха хора, облечени в нови униформи – вероятно необразовани, видимо от гетата. Но вече имаха работа. От която и страна да го погледнеш – полезно. Какво се случи днес, че дори и тези нови търговски центрове не успяват да поддържат онези бляскави тоалетни от началото? Нито клиентите са започнали да цапат повече, нито приходите са спрели да им позволяват да наемат хора за чистене. Просто може и така. Минава. Затова на въпроса: „Какво да се прави?“, най-грешният отговор би бил: „Държавата да се намеси.“ Държавата не може да убеди таксиметровия шофьор да спре да отбива в парка по малка нужда, при положение че на 200 метра от него има нова бензиностанция с безплатна тоалетна. Не може и да принуди продавачките в магазина да бъдат усмихнати и с искрено любезен тон да ви кажат: „Заповядайте, ето оттук“, когато ги попитате дали може да използвате тоалетната. Без да сте техен клиент, както е обичайно на някои места в Съединените щати например. На първо време е достатъчно да признаем пред себе си, че не сме още съвсем европейци по този показател. И вместо да се ядосваме на артисти като Черни, да съзираме конспирация зад всяка класация, която показва реалното изоставане, или да се обръщаме на другата страна, традиционно засрамени от темата, можем да приемем, че не е много ок положението. И поне да си говорим нормално, а не шепнешком, по темата. А дори и да се посмеем. В прекрасната книга на колегата Емил Тонев „Понякога ангели“ е описана случка в една от градските тоалетни на Пловдив от 80-те години – отзад имало и стая за персонала, обаче там живеела цялата циганска фамилия и като дошло време да женят дъщерята, сватовете дошли да искат булката и цялата пищност се разиграва там – сватба в тоалетна. Такива неща стават в българските тоалетни, а пък ние толкова да не им обръщаме внимание.", "date": "2018.08.04", "title": "България и тоалетните. Eдна неравна битка"}
{"url": "http://clubz.bg/71458-kralqt_slynce_%E2%84%962_sgreshi", "text": "След аферата \"Бенала\", при слаб прираст в икономиката и липса на ярки успехи на международната сцена, популярността на френския президент Еманюел Макрон намалява, пишат в анализ Лоак Венан и Кати Ли от Франс прес. Днес има известно разочарование от Макрон, чието избиране често бе повод за въодушевление в чужбина. Лидерът реформатор обаче няма скоро да се предаде, твърдят международните наблюдатели. Еманюел Макрон \"се радваше на първоначално одобрение в международен план, което достигна своя зенит с победата на Франция на Световното първенство по футбол и със снимките, на които той ликуваше\", коментира Байгерт. Макрон - с най-нисък рейтинг от началото на мандата Бившият любимец на международната преса, която хвалеше младостта, енергичността и решимостта му да реформира смятаната за неспособна на промени Франция, се изхаби за 15-те месеца на власт. Макрон: Медиите наговориха куп глупости за Бенала Дори да оставим настрана споровете, породени от сътрудника му Александър Бенала, виждаме, че икономическите реформи на Макрон и международната му политика към Тръмп и Путин например са почти безрезултатни - въпреки надеждата на европейските институции той да даде нов импулс на Европа, обяснява Байгерт, който преподава и в Института по политически науки в Париж. След първоначалния подем на икономиката, тя се озова в застой и целта на правителството за прираст от два процента няма да бъде постигната. Безработицата отново се повиши, стигна до 9,2 процента и остава над средната за Европа от 8,3 процента. На международната сцена Еманюел Макрон не успя да се пребори за бюджет на еврозоната. Не успя и да разубеди Доналд Тръмп по въпросите на климата и за Иран. Макрон: Аз и само аз съм отговорен за аферата \"Бенала\" Въпреки значението й в сферата на сигурността и развитието, създадената от Франция организация Г5 Сахел не постига истински успехи. В Либия Париж се опитва да играе трудната роля на мирен посредник, а в Сирия полага неимоверни усилия да съхрани дипломатическото си влияние. След няколкото шумни реформи, темпото във Франция се забави. Скандалът с Бенала парализира за няколко седмици дебатите в парламента и наложи отлагане на важна промяна в конституцията. За да извърши желаната от него \"трансформация\" на Франция, Макрон се зае с много тежки задачи и бе изправен пред продължителна стачка на железниците Сякаш породената у чужденците надежда се сблъска с действителността: \"Излизаме от света на вълшебните приказки. Първоначалното одобрение и благоприятните обстоятелства са на изчерпване\", казва Байгерт. \n\t\"Периодът на първоначално одобрение отдавна е приключил, ако се вярва на социологическите проучвания\", които показват срив в популярността на президента, казва Венсан Лабордри, преподавател от Католическия университет в Льовен, Белгия. \"Не\", отговаря Чарлз Грант, директор на Центъра за европейска реформа в Лондон. - \"Той губи част от престижа си, от ореола на непобедимост, на който се радваше. Франция обаче е дотолкова централизирана държава, че дори и да стане непопулярен, Макрон ще има възможност да реализира неща, които премиерите в повечето други държави не могат\", подчертава Грант. Заплашен ли е френският президент от \"Макронгейт\"? БТА Макрон: Медиите наговориха куп глупости за Бенала Макрон: Аз и само аз съм отговорен за аферата \"Бенала\" Заплашен ли е френският президент от \"Макронгейт\"?", "date": "2018.08.04", "title": "Кралят Слънце №2 сгреши"}
{"url": "http://clubz.bg/71466-novite_pravila_za_telk_rejat_hilqdi_pensii", "text": "От 100 хиляди до 200 000 души ще отпаднат от сегашната система на ТЕЛК, след като вече са в сила новите правила за издаване на решенията за инвалидност. Около половин милион българи получават основна инвалидна пенсия и още около 400 хиляди втора инвалидна пенсия, в повечето случаи социална, като разходите за тях годишно са около 1.7 милиарда лева. С обнародваните в Държавен вестник промени в наредбата за медицинска експертиза решения ще се издават по нова скала, при която всяка диагноза ще дава точно определен процент. Целта на това е да бъде ограничен лекарският субективизъм. Освен това решенията ще се дават от ротационни комисии, не от постоянни. Процентът инвалидност, ако човекът има няколко заболявания, ще се сумира само ако водещото е тежко - над 80%, а второто и третото да дават над 51%.  При инфаркт на миокарда остават досегашните 80%. Завишени са процентите при някои злокачествени заболявания, като при карцином на щитовидната жлеза например се дават с 20% отгоре след петата година. За хора с инсулинозависим захарен диабет са предвидени между 60% и 80% намалена работоспобност - в зависимост от броя на усложненията. При злокачествените заболявания както и досега ще се дават между 70% и 100% намалена работоспособност и след петата година без рецидив – 50%. При стенокардия вместо от 30 до 50%, се заковава на 40%, когато сърцето не може да поема достатъчно количество кръв, и 50%, ако не изпомпва. При сърдечна недостатъчност вместо от 0 до 10%, както беше, процентът се фиксира на 10 на сто. Националната експертна лекарска комисия има право да вика на повторен преглед инвалиди, в чиито телкове се е усъмнила. При разглеждане на жалби НЕЛК ще работи по документи, но ако има съмнения ще вика за прегледи. ", "date": "2018.08.04", "title": "Новите правила за ТЕЛК режат хиляди пенсии"}
{"url": "http://clubz.bg/71477-demokratite_ne_iskat_kandidatite_im_da_polzvat_huawei_i_zte", "text": "Китайският производител Huawei се похвали с постижение тази седмица - техните смартфони са вторите най-продавани в света, избутвайки от това място iPhone-ът на Apple. Но компанията и техните сънародници от ZTE няма да намерят фенове сред кандидатите на демократите за Конгреса в САЩ, съобщи CNN. Huawei би Apple и зае второ място при смартфоните Междувременно Националният комитет на Демократическата партия предупреди кандидатите за частичните избори за Конгрес през ноември да не използват устройства на двете китайски компании. Не става дума само за планове да се купуват евтини смартфони за кампанията (нужен ресурс), а и за личните телефони на кандидатите за сенатори, уточнява Лорд. Обяснение защо това е нужно няма. ФБР и ЦРУ: Не купувайте смартфони от Huawei или ZTE То дойде от ФБР, ЦРУ и НСА, които наскоро обявиха пред американците, че не е добра идея да се купуват устройства на Huawei, защото е компания, подчинена на китайското правителство. ZTE пък бяха ударени със санкции, защото са пращали комуникационно оборудване на Иран и Северна Корея. Те бяха вдигнати от търговския департамент, но обвинението \"работите с враговете ни\" остана. Демократите са видно по-внимателни за предстоящите догодина избори, след като имейлите им бяха хакнати по време на президентската кампания през 2016 г. Германското разузнаване предупреди: Пекин е засилил кибер шпионажа Huawei и ZTE се възмутиха на обвиненията и заявиха, че не са по-голям риск от други производители. Както и че ще спазват всички правила. По всичко личи, че акциите им не губят много дори от единодушието на американските служби за сигурност. През май администрацията на президента Доналд Тръмп разгледа законопроект, ограничаващ влизането в САЩ на телекомуникационно оборудване от Китай. Според Пентагона китайската техника да бъде доставена със шпионско оборудване. ФБР и ЦРУ: Не купувайте смартфони от Huawei или ZTE Германското разузнаване предупреди: Пекин е засилил кибер шпионажа", "date": "2018.08.04", "title": "Демократите не искат кандидатите им да ползват Huawei и ZTE"}
{"url": "http://clubz.bg/71474-po_pytq_kym_es_na_balkanite_zamirisa_na_barut", "text": "Възникналото ново напрежение между Сърбия и Косово предизвика лавина от коментари и лоши прогнози на чуждестранни анализатори за опасността от нова война на Балканите. Признаването на Косово е едно от условията към Сърбия за бъдещото й членство в ЕС - нещо, което и премиерът Ана Бърнабич, и президентът Александър Вучич неколкократно са заявявали, че Белград няма да приеме. В президентството на Сърбия днес се състоя заседание на Съвета за национална сигурност заради състоянието на Косово. Според сръбски медии, на заседанието се обсъжда защитата на сръбските интереси и народа на Косово, както и сигурността в областта. В заседанието участват шефът на разузнаването Братислав Гашич, премиерът Ана Бърнабич и другите членове на Съвета. Президентът на Сърбия Александър Вучич се срещна и с главата на Сръбската православна църква Ириней. Службите за сигурност са получили задача от Вучич да предотвратят \"агентурните действия\" на определени политици и свещеници. \"Днес говорихме за факта, че 1930 дни не се прилага споразумението за общностите на сръбските общини. Голям е срам, че днес трябва да говорим за сигурността на сърбите в Косово, а не за неизпълнението на договора от страна на Прищина\", заяви директорът на службата за Косово и Метохия съм сръбското правителство Марко Джурич. Той добави, че позицията на Сърбия е систематично отслабена от лъжи и измислици.   Изявленията за възможна промяна на границите на Балканите, направени и от президента на Косово Хашим Тачи, бяха остро критикувани от чуждестранни анализатори, в т.ч. и тези в Албания и Косово, предаде македонската информационна агенция \"Макфакс\". Тачи заяви вчера, че на преговорите в Брюксел ще предложи на Сърбия историческото искане на албанците от Прешево, Буяновац и Медведжа да се присъединят към Косово, дори и да е наясно, че ще му бъде отказано. На въпрос какво ще се случи ако на поредната среща със сръбския президент Александър Вучич на масата бъде поставено предложение за размяна на Прешеската долина за Северно Косово, Тачи заяви, че е наясно с \"решимостта и неизменната позиция\" на сръбския държавен глава, когато става въпрос за Косово. Той смята, че евентуалният мирен договор подразбира корекция на границите по мирен път и това няма да значи отваряне на Кутията на Пандора и да предизвика ефекта на доминото. Напрежение между Косово и Сърбия Американският анализатор Даниел Съруър, смятан за отличен познавач на ситуацията на Балканите, заяви за \"Гласът на Америка\", че корекция на границите означава подялба и ще дестабилизира Балканите. Косово става сръбският данъчен рай Той добави, че размяната на територии между Косово и Сърбия ще дестабилизира не само Балканския полуостров, но и региона около него. Според него размяната на територии ще затвърди позициите на тези, които изискват от Косово присъединяване към Албания, а това ще има негативни последствия и в Македония. Съруър поясни, че ще има дестабилизация и в Босна и Херцеговина, тъй като Република Сръбска ще изисква промяна на границите. Търси се \"приемлива форма\" за участие на държавите, непризнали Косово, за срещата на 17 май Вучич избухна: Косово е терористична бандитска държава Испания ще позволи на Косово да влезе в ЕС като \"сръбски регион\" Радев поиска Косово да признае българското малцинство Косово става сръбският данъчен рай Търси се \"приемлива форма\" за участие на държавите, непризнали Косово, за срещата на 17 май Вучич избухна: Косово е терористична бандитска държава Испания ще позволи на Косово да влезе в ЕС като \"сръбски регион\" Радев поиска Косово да признае българското малцинство", "date": "2018.08.04", "title": "По пътя към ЕС на Балканите замириса на барут"}
{"url": "http://clubz.bg/71476-borisov_razkaza_kak_turciq_pomognala_za_aresta_na_mito_ochite", "text": "Премиерът Бойко Борисов съобщи, че лично турският вътрешен министър (Сюлейман Сойлу - бел.р.) се е задействал по залавянето на Димитър Желязков - Митьо Очите заедно с главния прокурор на Турция (Мехмет Акарджа - бел.р.). Митьо Очите задържан в Истанбул Димитър Желязков е бил задържан за един час в Истанбул снощи. Лично турският министър се е задействал по случая заедно с главния прокурор, заяви Борисов, който се появи на внезапна инспекция на граничния полицейски участък на Малко Търново. Арестът е станал около 3 ч тази нощ в хотел, съобщиха по-рано от специализираната прокуратура, откъдето допълниха, че Желязков е преминал границата Гърция-Турция в четвъртък, 2 август, и благодарение на светкавичната реакция на турските власти е бил задържан. Бойко Борисов: Ще хванем бандата на Митьо Очите, няма да галя козички \"Министър Радев, главният прокурор Цацаров, аз каквото можах, още вчера се свързахме с турските колеги и затова ви казвам, че колкото и да не е модерно, отношенията ни с Турция, когато имаме такива прагматични отношения - доведе до резултат. Разговаряхме с техния вътрешен министър и един час след това в Истанбул вашият съгражданин го задържаха. Мисля, че се действа по тези международни заповеди за екстрадиция. Не трябва да сте толкова взискателни, може да избяга някой, но както казах, може малко да забавят, но винаги ги хващат. Арестуван е и сега действат международните заповеди за екстрадиция. На мига лично министърът на Турция на вътрешните работи се задейства, заедно с техния главен прокурор, да го задържат и го задържаха в рамките на час\", каза премиерът. Димитър Желязков беше официално обявен за издирване от Интерпол преди дни, след като при специализирана акция в Бургас бяха задържани общо 19 души, за които се смята, че са близки до него. Наблюденията, които имаме от Елхово, Звездец, Малко Търново, там където минахме и разговаряхме с патрулите, са, че натискът е голям, но споразумението с Турция работи много добре, както и смесените комисии, каза още Борисов при инспекцията си. По думите му, притеснително е, че сред каналджиите вече има и деца, \"а законът към тях е снизходителен\". В летните месеци има голям натиск на нелегално влизащи мигранти. Само вечерта са били задържани две групи - общо 27 души, при опит да влязат от турска страна в България. След пристигането на Борисов в граничния полицейски участък в Малко Търново, директорът на \"Гранична полиция\" главен комисар Светлан Кичиков го запозна с работата на екипите по границата.  Бойко Борисов: Ще хванем бандата на Митьо Очите, няма да галя козички", "date": "2018.08.04", "title": "Борисов разказа как Турция помогнала за ареста на Митьо Очите"}
{"url": "http://clubz.bg/71473-pompeo_turciq_ostava_klyuchov_syyuznik_v_nato", "text": "Държавният секретар на САЩ Майк Помпео заяви,  че въпреки напрежението, породено от задържането на американски пастор и други дълбоки различия, Турция остава ключов съюзник в НАТО. На Турция вече не й вярват Пред журналисти в Сингапур, където участва в срещата на Асоциацията на страните от Югоизточна Азия (АСЕАН), Помпео посочи, че САЩ  \"възнамеряват да продължат да работят съвместно\" с Турция, дори след като администрацията на Тръм обяви санкции за двама турски министри поради продължителното задържане на пастор Андрю Брънсън. US сенатори искат санкции срещу Турция заради затворен пастор Санкциите срещу правосъдния министър Абдулхамит Гюл и срещу вътрешния министър Сюлейман Сойлу бяха наложени заради случая с пастор Брънсън, обвиняван от Анкара във връзки с терористични организации и шпионаж. Вашингтон отрича обвиненията. След като бе държан година и половина в следствения арест, той бе пуснат наскоро под домашен. Санкциите срещу високопоставените турски длъжностни лица се изразяват в конфискация на авоари и имущество. Ердоган предлага размяна на Гюлен срещу американски пастор \"Надявам се, че ще постигнем напредък през следващите дни и седмици\", казва Помпео, цитиран от Франс прес. Държавният секретар на САЩ се срещна с турския си колега Мевлют Чавушоглу в Сингапур вчера. Той изрази надежда, че случаят на Брънсън, както и на други трима задържани местни служители на Държавния департамент ще бъдат решени през следващите дни. Северна Корея: 2 млн. имат смартфони, естествено - без интернет (ВИДЕО) Освен това Майк Помпео призова да се запази натиска върху Северна Корея на фона на нарастващите опасения, че Пхенян осъществява бавен напредък в посока на пълно ядрено разоръжаване. Помпео настоя и за \"поддържане на дипломатически и икономически натиск\" срещу Пхенян. Въпреки че процесът за прекратяване на ядрената програма на Северна Корея ще отнеме време, Помпео е оптимист за нейното завършване в уговорения от лидерите на двете страни срок, предаде Reuters. Помпео: Ким може да получи уникални гаранции, ако се разоръжи Помпео заяви, че има всякаква причина да се вярва на информациите за издаването на визи от Русия на севернокорейски работници, което би било в нарушение на резолюциите на Съвета за сигурност на ООН. US сенатори искат санкции срещу Турция заради затворен пастор Ердоган предлага размяна на Гюлен срещу американски пастор Северна Корея: 2 млн. имат смартфони, естествено - без интернет (ВИДЕО) Помпео: Ким може да получи уникални гаранции, ако се разоръжи", "date": "2018.08.04", "title": "Помпео: Турция остава ключов съюзник в НАТО"}
{"url": "http://clubz.bg/71471-mito_ochite_zadyrjan_v_istanbul", "text": "Митьо Очите е арестуван в Истанбул. Кой е общинският съветник от Несебър Пейко Янков Операцията е била на турската полиция след сигнал от българските власти, че вероятно Желязков се намира в мегаполиса, предаде БНР.  Димитър Желязков-Очите е отведен в ареста на Истанбул.  Българските власти ще изпратят необходимите документи за да бъде екстрадиран у нас. Преди това обаче трябва да минат съответните процедури в Република Турция. Премиерът Бойко Борисов беше категоричен вчера, че Желязков ще бъде хванат, а прокуратурата обяви, че е наясно с местонахождението му.  И общински съветник от Несебър - член на бандата на Митьо Очите Димитър Желязков-Очите напусна страната преди полицейска операция в Бургас и Несъбър за разбиване на престъпна група, занимаваща се с рекет, лихварство и изнудване. Както стана ясно, той е напуснал страната законно, тъй като към момента на заминаването му не е бил нито подсъдим, нито обвиняем. Преди време, заради стрелба по него, Желязков беше на косъм от смъртта и се лекуваше в Истанбул. И общински съветник от Несебър - член на бандата на Митьо Очите", "date": "2018.08.04", "title": "Митьо Очите задържан в Истанбул"}
{"url": "http://clubz.bg/71475-remontna_romantika_ot_sofiq_snimki", "text": "Центърът на София през летните месеци е под тежка блокада. Усилените ремонтни работи са го превърнали в огромна строителна площадка, която го прави почти непроходим. Реконструкции текат и на още няколко ключови места в столицата. Така мащабните и изнервящи задръствания в разгара на лятото, когато по традиция София опустява, са обичайна гледка и не особено приятно изживяване. Пешеходните преходи също крият безброй изненади и са в дисциплината \"придвижване с неуточнен брой препятствия\". Градът е като след война, коментират българи, които се завръщат от чужбина за лятото. Цялостен ремонт на ул. \"Граф Игнатиев\", която е затворена за движение, преасфалтиране на части от бул. \"Васил Левски\", огради около градинката на \"Кристал\" и тази на между Ректората \"Св. Климент Охридски\" и парламента, изтърбушване изцяло на пл. \"Славейков\"... Нов месец - нови ремонти и тапи в София Подмяна на релси на трамвай №7 около кръстовището с бул. \"Акад. Иван Естатиев Гешов\", което прави тежко предвижването в част от бул. \"България\", като през юли и август трамваят е спрян.  Според разчетите на Столична община до средата на август там трябва да приключат строителните работи и трамвай № 7 отново да бъде пуснат. Което не означава непременно, че движението по възловия булевард ще се нормализира. Защото веднага след пускането на трамвая ще започне работа по преасфалтиране на бул. “България“ от бул. “Акад. Иван Гешов“ до бул. “Гоце Делчев“. В окопи е и бул. \"Христофор Колумб\" в \"Дружба\". До средата на август трябва да продължи обновяването на стария път до летището. Ремонтират тротоар, откриват антична гробница (СНИМКИ) Върви и ремонт на тротоарите по ул. \"Московска\". Като там в петък беше открита късно антична гробница. Което показва, че има най-малко една безспорна полза от всички неудобства и мащабни харчове на средства - дори и след няколко седмици някъде уличното платно да приеме вълнообразна форма, или след два месеца по него да зейнат трудно пренебрежими дупки, винаги от изкопите може за излезе някое древно съкровище, с което после да се гордеем пред света. Така че това е две в едно - хем ремонт, хем археологически разкопки. Подобна възможност има и при копаенето за метро в столицата. Защото за да бъде картината още по-напрегната, освен уличните реконструкции тече и поетапното изграждане на следващите станции на метрото.  Според кмета на София Йорданка Фандъкова всички 30 (трийсет) ремонта на улици и булеварди в София трябва да приключат до началото на учебната година, т. е. средата на септември. За да сте напълно осведомени кои райони на столицата е по-добре да избягвате или да започнете да обмисляте алтернативен начин на придвижване - примерно хеликоптер, е добре да правите ежедневна справка с официалната   за ремонти и промени в движението Ето и малко \"романтични\" ремонтни гледки от центъра на столицата. Настройте се положително. Защото, както често припомня Йорданка Фандъкова, нужно е да имате търпение.     Ремонтират тротоар, откриват антична гробница (СНИМКИ)", "date": "2018.08.04", "title": "Ремонтна романтика от София (СНИМКИ)"}
{"url": "http://clubz.bg/71467-nad_1500_migranti_zaginali_v_sredizemno_more_tazi_godina", "text": "Над 1500 нелегални мигранти са загинали в първите седем месеца на годината в Средиземно море. Това обяви Службата на Върховния комисар на ООН за бежанците, цитирана от Асошиейтед прес. Нелегални мигранти стреснаха нудисти в Испания Само през юни и юли над 850 души са намерили смъртта си в опит да се доберат от Африка до Стария континент по море. Броят на загиналите мигранти в Средиземно море се е повишил, въпреки че броят на пристигналите по море в Европа т.г. е около 60 000 досега - около два пъти по-малко, отколкото през същия период на 2017 г, показва статистиката. Мигранти атакуват испански анклав в Мароко Испания е подложена на силен мигрантски натиск. Мадрид взема спешни мерки срещу бежанците и за целта се създава нова структура, която да координира усилията на властите за справяне с проблема, предаде АП. Премиерът Педро Санчес разкри, че Мадрид преговаря с Мароко и други африкански страни за спиране на трафика на бежанци. Мигранти от Африка заливат Испания. Вижте как (ВИДЕО) В последните месеци нелегалния поток се измести от Италия към Испания, достигайки до 240 нелегални мигранти дневно. Мигранти атакуват испански анклав в Мароко Мигранти от Африка заливат Испания. Вижте как (ВИДЕО)", "date": "2018.08.04", "title": "Над 1500 мигранти загинали в Средиземно море тази година "}
{"url": "http://clubz.bg/71430-tozi_pyt_viktor_orban_otide_tvyrde_dalech", "text": "---- Дойде време Европейската народна партия (ЕНП) най-накрая да застане срещу Виктор Орбан. Като най-голямата европейска политическа партия, в която членуват разнообразни национални формации, вярваме, че трябва да приемаме политическите и културните различия, за да изградим по-силна Европа. Не се страхуваме обаче и да водим трудни разговори. През последните години поддържахме диалог с партията на унгарския премиер ФИДЕС и предупредихме, че е на път да прекоси границата. Орбан: Брюксел е умряла жаба Той обаче го направи миналия месец като по време на събитие, почитащо наследството на великия германски държавник Хелмут Кол, заяви, че унгарският модел на \"нелиберална демокрация\" ще бъде водещата сила, която ще съживи Европа и ЕНП. Това изказване е доста притеснително. Кол обедини Европа, като обедини Изтока и Запада. Орбан поляризира континента, като се опитва да ги раздели. Много европейски гражани се питат къде е ЕНП в този спор. Не можем вече да си позволяваме да омаловажаваме ситуацията в Унгария. Трябва да изкараме наяве дебатите в рамките на партията и да обявим позициите си. Най-голямата опасност за нашата партия не са потенциалните резултати от решението ни да защитим ценностите си, а самата атака срещу тях. Орбан предрече края на елита от 1968-ма Унгария се отдалечава от ценностите на ЕНП. Под управлението на Орбан, търсещите убежище са задължително престъпници и врагове, а хората, които им помагат, са заплашени от затвор. Арестуването на защитници на човешките права и нарушаването на правата на бежанци противоречи на Европейската харта за фундаментални права. Той насърчава и атака срещу академичната и културната свобода. Той поощрява и клеветнически кампании срещу ЕС, който обвинява в насърчаване на \"мюсюлманска инвазия\". Сравниха Виктор Орбан с... Хенри Кисинджър През юни ФИДЕС прие законови реформи, които забраняват на members of an “alien population” да се установяват в Унгария. Това заби първия пирон в ковчега на каквото и да е потенциално общоевропейско решение за миграцията. Ние от ЕНП вярваме, че миграцията е европейски проблем, който изисква общоевропейско решение. Вярваме и в принципа на европейската солидарност. Искаме да се борим с причините за миграцията и да въведем система, която да спре мигрантските кризи и да се бори с трафика на хора. Смятаме, че Европа има нужда от политики, които да разграничават хората, които имат право на убежище, от икономическите мигранти, и по-добро приложение на механизмите за връщане по родните места за тези, които нямат право на такова. Близък до Орбан пое контрола над влиятелна опозиционна телевизия Отказът на Унгария да се занимава с миграцията на европейско ниво е де факто вето върху каквото и да е решение по въпроса. Той е прът в колелата на ЕС и позволява ръст на подкрепата за антиевропейски партии. Докато всички европейски страни не се споразумеят за съвместно решение, презрението и огорчението в страни като Италия, Германия и Швеция ще расте, както и антиимигрантските настроения в цяла Европа. Орбан предрече края на елита от 1968-ма Политиката на Орбан даде смелост на други страни от Централна и Източна Европа да обърнат гръб на Европа. Неговата подкрепа за войната на Путин в Украйна и призивите му за сваляне на санкциите срещу Москва също са притеснителни и противоречат на ценносите на ЕНП, която напълно подкрепя независима и суверенна Украйна. ЕНП не трябва да позволява върховенството на закона да бъде политизирано. Орбан: Не искам ЕС, управляван от Франция с немски пари Има основателни притеснения, че не е честно само Унгария да бъде наказвана. Двойните стандарти съществуват в ЕС. Но фактът, че други европейски политически парии - например Европейските социалдемократи, не визмат мерки срещу подобно поведение на техни кленове в други страни, не е извинение да не предприемаме нищо. ЕНП може и трябва да води като дава пример. Орбан обяви за своя цел да разпространи своята политика сред другите европейски страни. Не можем да позволим това да разяжда принципите ни. Достигнахме ключовия момент.  Несигурността нанася непоправими щети на политическаа група. Орбан: Брюксел е умряла жаба Европейските лидери публично трябва да се обявят против реториката на Орбан, против политиките и законите, които противоречат на принципите на ЕС. Партиите, които членуват в ЕНП трябва да отговорят обективно на въпроса и да имат смелостта да го направят публично. Орбан и пролетта на автократите  Заставането срещу Орбан ще бъде акт на кураж и политическо лидерство. Това несъмнено ще предизвика ответна реакция сред някои популисти, които ще обяват, че това е дикриминация спрямо Унгария. Но откритото говорене за различията ни с партията на Орбан е положителна стъпка - както за нея, така и за нас. В своята реч Орбан заяви, че е ключово политиците да не \"губят своя компас\". Той загуби своя, но останалите партии от ЕНП не трябва да губим нашия. Орбан предрече края на елита от 1968-ма Сравниха Виктор Орбан с... Хенри Кисинджър Близък до Орбан пое контрола над влиятелна опозиционна телевизия Орбан предрече края на елита от 1968-ма Орбан: Не искам ЕС, управляван от Франция с немски пари Орбан: Брюксел е умряла жаба Орбан и пролетта на автократите ", "date": "2018.08.04", "title": "Този път Виктор Орбан отиде твърде далеч"}
{"url": "http://clubz.bg/71472-i_poslednata_zapadna_hotelska_veriga_napusna_krim", "text": "Американската верига хотели Best Western Hotels & Resorts напусна Крим, предаде Reuters.   Компанията си тръгва от полуострова заради санкциите на Вашингтон, които забраняват на американските компании да правят бизнес в Крим и да извършват сделки чрез кримските банки. Евросанкции за шест руски фирми заради Крим (ВИДЕО) Преди Best Western Hotels & Resorts, и друг голям играч в хотелския бизнес - Radisson, също напусна полуострова. Агенцията отбелязва, че хотел Best Western Sevastopol все още работи, но марката е изчезнала от дизайна и резервациите. През юли и платформата за онлайн резервации Booking.com също спря дейността си на територията на Крим заради санкциите. Туристите вече не могат да резервират чрез Booking.com, да поставят оценки и да оставят отзиви. Путин: За Тръмп Крим е част от Украйна (СНИМКИ) На запитване на собственици на хотел в Крим, от компанията са отговорили, че Booking.com е задължена да спазва търговските санкции на Европейския съюз, тъй като е регистрирана в Нидерландия. Западът наложи санкции на Русия заради анексията на Крим през пролетта на 2014 г. след референдум на полуострова, част от Украйна. Международната общност обаче не признава резултатите от всенародното допитване и наложи санкции. Москва пуска моста до Крим през май Путин: За Тръмп Крим е част от Украйна (СНИМКИ) Москва пуска моста до Крим през май", "date": "2018.08.04", "title": "И последната западна хотелска верига напусна Крим"}
{"url": "http://clubz.bg/71470-nesebyr_pravi_turnir_za_uchenici_v_chest_na_tamplierite", "text": "Местният парламент на Несебър консенсусно е одобрил общината да е домакин на първия рицарски турнир за ученици, който ще се състои на 22 септември в 4-звездния хотел \"Котва\" в Слънчев бряг.  Кой е общинският съветник от Несебър Пейко Янков Хотелът е собственост на съветника-тамплиер Венелин Ташев, в чиято докладна се съдържа предложението, получило съгласието на общинските съветници, стана ясно от информация на сайта Флагман. След Косово и Полша се сдоби с почетен консул в Несебър Предвид факта, че ще се проведе навръх националния празник на България, турнирът се посвещава на 110 години от провъзгласяването на незавимистта от Османската империя, както и на 900 години от основаването на Ордена на рицарите тамплиери от Йерусалим. \n\tКомандерия \"Св.Димитър\", като част от Ордена на тамплиерите от Йерусалим-Велик Приорат България, свиква на 22 септември т.г. първи рицарски турнир, който ще се разгърне отборно върху площ от десетки декари и по няколко спортни дисциплии в хотел \"Котва\" в Слънчев бряг. Хотелиери от Несебър искат Борисов да уволни Ангелкова Хотел \"Котва\" разполага с басейн с олимпийски размери, водни атракциони, баскетболно и волейболно игрища, бадминтон, миниголф и боулинг зала. Дисциплините, по които ще мерят сили смесени отбори на училищата, намиращи се в населени места край морето от Обзор до Ахтопол и във възрастовата група до 10-11 години, ще бъдат уточнени от петчленна експертна комисия. Има ли опасност Несебър да излезе от списъка на ЮНЕСКО? Пред Флагман зам.-кметът по образование и култура в община Бургас Йорданка Ананиева е потвърдила, че вече са информирани за предстоящата надпревара и три бургаски училища ще участват. Те ще подготвят смесените отбори и ще пристигнат с училищните автобуси и нужната екипировка. След Косово и Полша се сдоби с почетен консул в Несебър Хотелиери от Несебър искат Борисов да уволни Ангелкова Има ли опасност Несебър да излезе от списъка на ЮНЕСКО?", "date": "2018.08.04", "title": "Несебър прави турнир за ученици в чест на тамплиерите"}
{"url": "http://clubz.bg/71468-pyrva_globa_v_daniq_za_islqmsko_bulo", "text": "В Дания бе наложена първата глоба за носене на ислямско було - никаб, на 28-годишна жена, предаде Франс прес. Заради никаб глобиха 30 000 евро албанка в Италия Полицията била повикана в търговски център в североизточния град Хорсхолм, където младата мюсюлманка се сбила с друга жена, която се опитала да ѝ махне никаба, съобщи полицейски говорител. При боричкането никабът паднал, но жената отново си го сложила. Тогава полицията снимала жената с никаба и взела кадри от инцидента от видеокамерите на мола. Брюксел е за забрадките, но против никаба Жената била уведомена, че ще получи по пощата известие за глоба от 1000 крони (134 евро) и че трябва или да махне никаба, или да напусне публичното място. Тя избрала второто. От 1 август носенето на обществени места в Дания на бурка (най-консервативното от ислямските покривала, има само мрежест отвор за очите), никаб (було, което покрива цялото тяло, главата и лицето и оставя открити само очите) или други скриващи лицето аксесоари се наказва с глоба до 10 000 крони (1340 евро). Парламентът криминализира принудителното носене на бурка Правозащитници се обявяват против тази мярка, докато поддръжниците ѝ смятат, че тя цели да улесни интеграцията на мюсюлманските имигранти в датското общество. Други европейски страни, където са въведени подобни ограничения, са Белгия, Франция, Германия и Австрия, отбелязва Франс прес. И джихадистите забраняват бурката, обаче... Брюксел е за забрадките, но против никаба Парламентът криминализира принудителното носене на бурка И джихадистите забраняват бурката, обаче...", "date": "2018.08.04", "title": "Първа глоба в Дания за ислямско було"}
