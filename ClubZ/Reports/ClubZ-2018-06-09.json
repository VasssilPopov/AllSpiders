{"url": "http://clubz.bg/68920-ne_ni_trqbvat_evrohuligani", "text": "Привържениците и противниците на Европейския съюз имат нещо общо. Държат се като футболни фенове. Подкрепят отборите си и непрестанно освиркват противниковия отбор. При собствения си обаче съзират единствено проява на твърдост. Погледът върху онова, което действително се случва на терена, е изкривен. Всеки стои зад собствения си отбор – зад проевропейците или евроскептиците. На финала хукват един срещу друг като хулигани. И двете страни често използват едно и също оръжие – обвиняват другата страна в погазване на правилата и в злоупотреба с правови принципи. Кой има право! И двете страни. Действително по важни точки ЕС не дооценява правото. Списъкът е дълъг. Примерно при въвеждането на еврото правилата така бяха напасвани, че да се приемат (в еврозоната – б. р.) все повече страни. Когато бяха погазени правилата от Маастрихт, нямаше санкции. Когато избухна кризата с еврото, беше пренебрегнато правилото, че нито една държава няма да носи отговорност за чужди дългове и така започна спасяването на еврото. Създадено беше Шенгенстото пространство, въпреки че опазването на външните граници длеч не беше такова, както беше договорено. При бежанската криза в значиелна степен бяха игнорирани правилата от Дъблин, а след това и суспендирани. Тази стъпка от 2015 г., оправдана като морална необходимост, е прототип на релативиране на правото. Подобна е картината и при даване на политическо убежище или репатриране, където правилата често не се прилагат. От другата страна са еврофеновете, които упрекват критиците на ЕС – в Полша и Унгария, а сега и в Италия, че недооценяват демокрацията и принципите на правовата държава, подкопават и ценностите, върху които е изградена Европа. И те имат право. Е, често се критикува погрешното, а именно, че дяснонационалните правителства в Източна Европа се застъпват за консернативни позиции, към исляма се отнасят критично, миграционната политика е строга и че били срещу “повече Европа”. Това заобикаля проблема. Миграционната политика на десни политици националисти с основание   може да се смята за по-добра, отколкото тази на Ангела Меркел. Де факто по много от онова, заради което бяха клеймени Полша и Унгария, междувременно в Европа има съгласие, също и в Германия. Въпреки това източноевропейците изобщо на са “добрите”. Нито един демократ не би следвало да се възхищава и да приема с почести Орбан, Качински или Салвини, само защото приема миграционната им политика като по-добра от тази на Ангела Меркел. Не бива да се омаловажава погазването от Полша и Унгария на принципите на правовата държава. Това, което от години постепенно става в Унгария, а в Полша с шокираща скорост, е посегателство срещу демокрацията. Управляващите партии отслабват правосъдието, медиите и се опитват да задушат опозицията. В Полша и Унгария акцентите са различни. В зародиша обаче е едно и също – единствено важи мъдростта на популисткия лидер, който познава нуждите на народа си. Ще видим какво означава  това за Италия. За Матео Салвини Викор Орбан е пример. Налице са структурни прилики между действията на ЕС и неговите  противници. Аргументите бяха и са сходни. Да, има закони и правила. Но сега е настъпила акзистенциална опасност, при която се налагат бързи и прагматични решения. Говори се за извънредно положение или вражески образ и се предупреждава за застрашаваща катастрофа. Собствените действия се представят като безалтернативни и единствен път за спасение от злото. Приказките за Грекзит (излизане на Гърция от ЕС – б. р.) щяло да е първата плочка от доминото и да повлече цялата еврозона към разруха, беше основата за спасителната политика. При миграционната политика се твърдеше, че блокирането на Балканския път щяло да доведе до хуманитарна катастрофа, блокирането на маршрута по Средиземно море пък до хиляди удавници. По-късно стана ясно, че има алтернативни решения. Катастрофите бяха избегнати. И антиевропейските правителства създават вражески образи, предупреждават за катастрофи, за да легитимират властта си. Те преувеличават заплахите от миграция и тероризъм. Евреи, комунисти, чужди сили – нямат край враговете, от които трябва да се брани нацията. Бързо започва да се говори за извънредно положение, при което правилата трябва да се нагаждат. Феновете на ЕС и техните противници взаимно се провокират. Едностранната аргументация на всяка от страните разцепва континента. Докогато “европейците” не искат да съзрат собствените си грешки, играта за противниците им е лесна. В крайна сметка това поведение доведе до отвръщането на хората от Европа – до Brexit, възхода на националистически партии, а сега и до новото италианско правителство. Правова държава винаги трябва да означава: нито един управляващ не бива да е над действащото право, дори и при някакво извънредно положение не. Rule of Law – върховенството на правото, е валидно за всички. Спазването на законите се контролира от независимо правосъдие. Равенството пред закона е основата за свободата на всеки един, който може да гради живота си върху надеждни правила. Точно тези универсални принципи са заложени в параграф 2 на Европейския договор. Брюксел обвинява Полша в погазване на този параграф. Но който не гледа сериозно на правилата, той гарантира другиму извинение за подобно поведение. Примерно на правителствата на Полша и Унгария, но и на всички евроскептични партии и движения. Ето защо никой не бива да се поддава на изкушението да попадне в единия или другия лагер. Либералните европейци не бива да са хулигани, а неутрални. Господството на правото е най-ценното достижение за западния свят. То трябва да се защитава срещу всяко омаловажаване, независимо от коя страна идва то. Само така може да се предотврати по-нататъшното разцепление на континента на “проевропейци” и “евроскептици”, а и така демократите ще се обединят в центъра.", "date": "2018.06.09", "title": "Не ни трябват еврохулигани"}
{"url": "http://clubz.bg/68936-pyrva_titla_ot_golemiq_shlem_za_simona_halep", "text": "Световната №1 в женския тенис Симона Халеп постигна първата си титла в турнир от Големия шлем - на \"Ролан Гарос\", след обрат на финала срещу Слоун Стивънс (САЩ) с 3:6, 6:4, 6:1. Досега румънката имаше три поражения на финали - два пъти в Париж и веднъж в Мелбърн. Днешният двубой не започна по най-добрия начин за Халеп. Американката я проби в четвъртия гейм и се наложи най-вече благодарение на отличната си защита и хладнокръвна игра. Докато Халеп беше нервна и действаше прекалено предпазливо. Вторият сет започна още по-лошо за водачката в ранглистата. След нов брейк Стивънс й дръпна с 2:0. Тук Симона показа защо е №1. Тя промени стила си, стана по-агресивна и записа четири поредни гейма. Стивънс отвърна, направи нов пробив и изравни - 4:4. Все пак при 5:4 Халеп демонстрира страхотен хъс и изравни в общия резултат. В третия сет румънката даде на публиката най-доброто от качествата си плюс завидна физическа форма, на което Слоун Стивънс нямаше как да отговори точно днес. Халеп остави само гейм на достойната си съперничка и вдигна големия трофей. Двете казаха добри думи една за друга на награждаването. Надал срещу Тийм на финала на \"Ролан Гарос\" В неделя в мъжкия финал се противопоставят шампионът Рафаел Надал и Доминик Тийм.", "date": "2018.06.09", "title": "Първа титла от Големия шлем за Симона Халеп"}
{"url": "http://clubz.bg/68928-i_al_pachino_v_noviq_film_na_tarantino", "text": "Списъкът с актьорите, които ще се снимат в \"Имало едно време в Холивуд\" на Куентин Тарантино, става все по-интригуващ. Точно преди месец режисьорът обяви, че към Леонардо ди Каприо и Брад Пит се присъединява Бърт Рейнолдс, а с по-малки роли във филма влизат и колегите от \"Омразната осморка\" Тим Рот, Кърт Ръсел и Майкъл Масдън. В същия ден и Марго Роби е потвърдила, че ще играе Шарън Тейт. Преди два дни бяха обявени още четири известни имена: Люк Пери, Емил Хърш, Деймиън Люис и Дакота Фанинг. Люис ще играе холивудската икона Стив Маккуийн, Фанинг ще е Скуиси Фром - една от ученичките на Менсън, която по-късно се опитва да убие президента Джералд Форд, а Хърш ще бъде Джей Сербинг, коафьорът, който имал лошия късмет да е един от тримата гости в дома на Тейт във фаталната вечер. Вчера бе обявено, че към екипа се присъединява  още едно много голямо име: ветеранът Ал Пачино. Събитията в \"Имало едно време в Холивуд\" се развиват в апогея на хипи модата по Западното крайбрежие на Америка. Главните герои са Рик Далтън (Леонардо ди Каприо), бивша звезда от уестърн тв сериали, и неговият дългогодишен дубльор в опасните сцени Клиф Бут (Брад Пит). Двамата търсят успеха в един променен Холивуд, който те вече не познават добре. Но Рик е съсед на прочута кинозвезда - в съседната къща живее красивата съпруга на Роман Полански Шарън Тейт… Пачино ще играе Марвин Шварц, агента на героя на Ди Каприо. Премиерата на филма е насрочена за 9 август 2019 г . - точно 50 години след садистичните убийства на бандата на Менсън, когато загива и бременната Шарън Тейт.", "date": "2018.06.09", "title": "И Ал Пачино в новия филм на Тарантино"}
{"url": "http://clubz.bg/68932-korneliq_ninova_za_aec_belene_trqbvat_dyrjavni_garancii", "text": "Всички инвеститори, които са заявили интерес към АЕЦ \"Белене\" са поискали държавни гаранции. защото толкова години правителства си сменят позициите по проекта. Това каза лидерът на БСП Корнелия Нинова пред Дарик радио. И допълни: Според Нинова оценката на европейските лидери, че България не е готова за еврозоната е правилна, защото сме най-корумпираната държава в Европа и те не вярват, че се справяме с този проблем. Тя допълни, че корупцията вече е трансгранична и засяга и европейски средства на европейски данъкоплатци. Според нея България трябва да продължи да настоява за влизане в Шенген. За проеден път тя отрече възможността за \"голяма коалиция между БСП и ГЕРБ\".", "date": "2018.06.09", "title": "Корнелия Нинова: За АЕЦ \"Белене\" трябват държавни гаранции"}
{"url": "http://clubz.bg/68935-cvetan_cvetanov_na_praznika_na_sudjuka_snimki", "text": "Председателят на ПГ на ГЕРБ и заместник-председател на партията Цветан Цветанов присъства на празника на горнооряховския суджук, съобщиха от ГЕРБ Уникалното кулинарно изложение се провежда за поредна година в Горна Оряховица. Заедно с Цветанов бяха кметът на Велико Търново Даниел Панов, народните представители от ГЕРБ-Велико Търново Клавдия Ганчева и Станислава Стоянова, областният управител проф. Любомира Попова, домакинът на събитието и кмет на града Добромир Добрев, заместник-областният управител Детелина Борисова и кметът на Лясковец Ивелина Гецова.  Заместник-председателят на ГЕРБ поздрави кмета Добрев за това, че през годините съхранява тази традиция, превърнала се в емблема на Горна Оряховица. По време на празника Цветан  Цветанов имаше възможността да разговаря и с десетки жители и гости на Горна Оряховица. По-късно той се наслади и на изпълненията на местни и гостуващи самодейни състави, чиито концерти са част от богатата културна програма на събитието.     ", "date": "2018.06.09", "title": "Цветан Цветанов на празника на суджука (СНИМКИ)"}
{"url": "http://clubz.bg/68934-demokratichna_bylgariq_za_prevyoryjavane_trqbvat_10_mlrd_lv", "text": "Като отчитаме, че: - Модернизацията на армията ни така и не се състоя по изискванията на Военната доктрина от 1999 г. в периода след провеждане на структурната реформа по План 2004, а вече закъсняваме сериозно и с превъоръжаването; - Превъоръжаването е сложен процес с продължителност поне 10 години (без излишно разтягане във времето) и изисква над 10 млрд. лева инвестиции в ново оборудване; - Не по-малко сложен е процеса на извеждане от въоръжение на несъвместимото и неефективно въоръжение и техника и преподготовка на персонала, което изисква допълнителни ресурси, но би донесло и приходи при продажба на излишъците на трети страни; - Голямото предизвикателство е връзката между проектите и интеграцията на техниката в единна система у нас и в рамките на НАТО и ЕС; - Управлението на риска при превъоръжаването изисква стройна система за придобиване и поддръжка, Предлагаме Парламентът да изиска от МС комплексна национална програма за превъоръжаване, която да интегрира тези два проекта във времето, ресурсите и промяна на способностите, заедно с всички други проекти (вкл. такива за утилизация на снетото/излишното въоръжение и техника и преподготовка на персонала) в срок до края на годината, заедно с актуализация на Националния план за повишаване на разходите за отбрана на 2% от БВП на РБ до 2024 г. и Парламентарен ангажимент за осигуряване на финансиране на цялостната модернизация до 2030-2032 г. Настоящето решение се ограничава до два проекта (с финансов разчет само за първия им етап) без връзка с другите предвидени в приетата с решение на НС от 25.11.2015 г. „програма за развитие на отбранителните способности на въоръжените сили на РБ 2020 и определяне на числеността на въоръжените сили“ както в ресурсен план, така и по отношение на интеграция на придобиваните способности. В мотивите се говори за съвместни операции без да се конкретизират. Допълнително искаме да подчертаем, че съгласно Годишния доклад за отбраната, очевидно не се изпълнява т. 2 от горното решение за обща численост на въоръжените сили не по-малко от 37 000 души, без от това да следват кавито и да е действия от страна  на Парламента, което подкопава доверието в стойността на решенията му. В израз на разбирането си за важността на превъоръжаването на Българската армия, като част от НАТО и ЕС, необходимостта това да става на базата на висока степен на съгласие и гарантиране на непрекъсваемост на това усилие в следващите 10-12 години с гарантиране на подкрепа за изразходване на ресурс, далеч надвишаващ заложеното в тези две предложения (по наша оценка над 10 милиарда лева), представяме тази позиция, с очакване Парламентът, като висш орган в Парламентарната ни Република да се отнесе отговорно към внесеното от МС предложение и не допусне повтаряне на случая от 2017 г., когато поради лошо подготвени и управлявани проекти, стигнахме до провал на усилието за придобиване на бойни самолети и бойни кораби. Внесените сега предложения не дават сериозно основание за оптимизъм в реализиацията и на тези два проекта, а още по-малко за успешно превъоръжаване на армията ни в НАТО и ЕС. Без ни най-малко да оспорваме приоритетността на превъоръжаването на въоръжените ни сили като част от НАТО и Европейската отбрана, считаме, че предприетия подход от Правителството не отговаря на поетите ангажименти пред обществото и не се базира на добрите практики в страните от НАТО и ЕС. В този смисъл настояваме за честна програма за превъоръжаване с цялостен обхават и приоритизация на проектите, модерна система за придобиване и експолоатация на въоръжението и техниката, ангажимент за финсниране на програмата до цялостното ѝ завършване и осигуряване чрез бюджета за отбрана на ефективното поддържане на придобитото оборудване и подготовка на личния състав. Време е от проекти за инвестиционен разход да преминем към проекти за придобиване на способности по стандартите на НАТО и в рамките на национална програма за превъоръжаване. Такава програма определено ще е най-значимото усилие на България в технологично, управленско, финансово и интеграционно измерение, което изисква необходимото ниво на политическо лидерство и съгласие. Конкретно по проекта за инвестиционен разход \"Придобиване на основна бойна техника за изграждане на батальонни бойни групи от състава на механизирана бригада\": - Разделянето на два етапа, без яснота за финансиране на втория етап практически не позволява да се придобие пълна способност, а само частична и то само за 3 батальонни бойни групи, което като обхват е далеч по-малко дори от 1/3 от изискванията на СВ; - По т.1.7. не става ясно какво е нивото на професионализация на управлението на проекта, вкл. рисковете и дали разходите по управление са включени в стойността на проекта; - В обхвата на проекта по т. III не става ясно кои са 3-те групи – в коя бригада или в няколко бригади, как се подменя старата техника с навлизане на новата и как се интегрират старата и новата техника в единна система, с висока готовност и повишени способности; - В т. 3.1.5. по финансовите параметри липсва каквато и да е обосновка и сравнение със сходни проекти в миналото у нас или в други страни от НАТО или ЕС; - В т. 3.1.6. са посочени участващи институции без да е определено как те участват в управлението на проекта, основанието за включването им в проектния екип със съответни отговорности и ресурси, вкл. оценка на необходимите ресурси, които следва да са част от стойността на проекта; - По варианта за реализация в т. IV не са посочени алтернативи и обосновка, а определено не личи да е разглеждан вариант за съвместно придобиване в рамките на сътрудничество по многонационален проект със съюзници в НАТО или ЕС, с използване на агенциите на тези съюзи (наши агенции) за придобиване и съвместна поддръжка, както и механизми за финансиране от Европейския фонд за отбрана; - Също в т. IV се споменава лицензионен трансфер на технологии, производство и обслужване в България, но не е уточнен механизъм за избор на български контрагенти по проекта, няма оценка на способностите на индустрията ни за такива задачи, при евентуално производство, не се споменава нищо за пазара на такава продукция извън много ограничениите по брой машини за България; - Определено в т. VI е избран най-тривиалният и доказал се като ненадежден начин на финансиране (справка провалените проекти за самолети Спартан, хеликоптери Кугар и Пантер); - Една от най-важните страни на предложението е управлението на риска, описано в т. VII – определено не са отчетени рискове, свързани с капацитета за управление на сложни проекти, готовността на нашата индустрия да изпълни възлаганите ѝ отговорности по проекта, интеграцията на новата и старата техника, недостига на персонал в СВ за експолоатация на новата и стара техника, опита от повторение на рисковете с проекта за придобиване на транспортни средства за СВ в миналото и др. Конкретно по актуализирания проект за инвестиционен разход \"Придобиване на нов тип боен самолет\": - Проблем възниква още с т. 3) и 4) от т. 1.3. – освобождаването на честоти не може да се случи докато лети дори и един от старите самолети, а същото се отнася и за зависимостта от страни извън НАТО и ЕС; - Втори голям проблем е залагането на обхват за 16 самолета в т. 3 и разделяне на два етапа с 8 самолета в първи етап, като настоящото решение предвижда финансиране само на първия етап за 8 самолета – това е израз на лошо планиране  и управление на средства и при придобиване на способност; - В т.3.1.1.2. се приема необоснованото предположение, че при ограничените финансови и човешки ресурси, България следва да се стреми напълно самостоятелно, без солидарна помощ от съюзниците в НАТО да изпълнява всички задачи по въздушен суверенитет, което е въпрос, изискващ по-високо ниво на анализ и решение; - В т.3.2. впечатление прави, че разделянето на проекта на два етапа вероятно се прави с цел удължаване на периода на използване на МиГ 29, което компрометира цели 3) и 4) от т. 1.3.; - В т.3.3. доста примитивно се изписват участващите институции без да се посочи какви са техните отговорности в интегрирания проектен екип, както и няма информация за цялостната структура, степен на професионализация и ресурсна осигуреност на проектния екип; - В т.4.2. липсва основен и може би най-изгоден за България, вариант за създаване на многонационална авиобаза от структурата на силите на НАТО или на двустранна / многостранна основа в рамките на НАТО, като България придобива част от самолетите като национални, а другите се осигуряват от съюзници на ротационна основа като част от многонационалната авиобаза; - Финансово-икономическите параметри в т.5. са основно по данни на потенциални доставчици, без сравнение с подобни придобивания в други страни на НАТО, както и определяне на параметри на базата на наш – български операционен анализ на вариантите, вкл. при създаване на многонационална авиобаза; - В т.6. са изброени всъщност само финансови рискове, без да се отчита опитът от рисковете, довели до провал на проектите за Спартан, Кугар, Пантер, модернизация на радиолокационните станции, системите за управление на зенитноракетните комплекси, модернизация на МиГ-29 и Ми-24, където се реализираха съвсем други рискове, които и до днес не са адресирани с мерки за преодоляването им (виж доклад на МО от 2014 година по анализ на проектите за модернизация, внесен в МС); - В т.8. изложените идеи не са оценени във финансово – икономически план и на този етап не могат да се считат като част от предложението, нещо повече, изискването фирмите доставчици да извършат цялостно проучване и предложат решение ще повиши цената на проекта и внася допълнителен риск – нормално е нашата страна да оцени способностите и желаните форми на индустриално сътрудничество с гарантиране на надеждността на българските участници; - Както за всеки проект, разходите за управление на  проекта, вкл. правно осигуряване, необходимите изследвания и разработки следва да са остойностени и включени в разхода.", "date": "2018.06.09", "title": "\"Демократична България\": За превъоръжаване трябват 10 млрд. лв."}
{"url": "http://clubz.bg/68924-nqkoga_onezi_gore_chetqha_karl_marks_sega_karl_maj", "text": "Една от книгите, които чета е случващото се у нас през 1981-1989 г. Сравнявам написаното с моите спомени за онова време. Срещам фраза, която горе-долу звучи така:  Имаше много примери за цинизма на режима. Повечето негови активисти смятат, че т.нар. \"народна демокрация\" и \"социализъм\" са само удобна форма без съдържание, за да държат властта и да консумират материални и духовни блага, напълно недостъпни за обикновените хора. Да заменим \"народна демокрация\" с \"демокрация\" и \"социализъм\" с \"членство в ЕС\". Ето какво ще се получи: Има много примери за цинизма на режима. Повечето негови активисти смятат, че т.нар. \"демокрация\" и \"членство в ЕС \" са само удобна форма без съдържание, за да държат властта и да консумират материални и духовни блага, напълно недостъпни за обикновените хора. Някой съмнява ли се, че ние бавно и полека през последното десетилетие се върнахме 30-35 години назад?? И тогава пропагандираната стабилност бе всъщност стагнация.  И тогава се пилееха грешни народни пари за показни мероприятия.  И тогава се утвърждаваше непогрешимостта на Партията и правилността на партийната линия. И тогава се вещаеше колко славен и велик е първият партиен ръководител. И тогава никой не вярваше в това, което се говореше.  И тогава огромното мнозинство гласуваше както трябва.  И тогава имаше втора партия, която всъщност по най-важните проблеми припяваше на първата.  И тогава в света се надигаха бурни вълни, а ние се опитвахме да се снишаваме.  И тогава от Москва ни нареждаха какви стратегически приоритети и индустриални подвизи да правим.  И тогава се правеше преименуване - но на хора.  И тогава шепи хора се опитваха да кажат, че така повече не може и се оказваха маргинализирани и дори обвинявани в национално предателство. Единственото хубаво в тази приблизителна аналогия е, че Промяната предстои. Само че този път младите не бива да позволяват тя да им бъде открадната. Иначе като стигнат до нашите години, също като нас ще си блъскат главите: Каква я мислихме, каква стана! А ще стане още по-зле. Защото някога онези \"горе\" четяха Карл Маркс.  А сега - Карл Май.    ", "date": "2018.06.09", "title": "Някога онези \"горе\" четяха Карл Маркс. Сега - Карл Май"}
{"url": "http://clubz.bg/68931-iztochna_evropa_iska_poveche_vojski_na_nato_zaradi_rusiq_bylgariq_syshto", "text": "\"Увеличаването на бойната мощ и военната мобилност на Алианса\" има голямо значение за отбраната на източния фланг на НАТО, се казва във Варшавската декларация на т.нар. група Б9, съставена от източноевропейски страни-членки на НАТО. В декларацията си те споменават все още нерешния конфликт в Украйна и произтичащите от Русия заплахи. Документът е подписан от президентите на Полша, Словакия, Унгария, Румъния, България и трите балтийски държави - Естония, Латвия и Литва. Само Чехия изпрати на срещата парламентарен представител. Регионалната инициатива Б9 възникна през 2015 година в Букурещ. Затова и групата държави беше наречена Б9. Тя иска да бъде единният глас на източния фланг на НАТО, както и да се погрижи за това на срещите на върха на Алианса  проблемите на източноевропейския регион да бъдат чути. Лидерите на държавите от Б9 настояват в декларацията си за \"по-стратегически насочено кохерентно присъствие на НАТО на източния фланг и за увеличаване на способността на НАТО да предвижда кризите\". В тази връзка те очакват \"конкретни решения\" от срещата на върха на НАТО в Брюксел, планирана за месец юли. Така например деветте страни са единодушни, че в региона на Черно море е нужно засилване на присъствието на НАТО с \"военноморски и военновъздушен компонент\", заяви полският президент Анджей Дуда на съвместна пресконференция с румънския президент Клаус Йоханис. Румънският президент Клаус Йоханис подчерта, че за него евроатлантическите връзки са много по-важни от двустранните отношения. Той очаква от НАТО подкрепа по отношение на \"хибридните заплахи\", както и в борбата срещу тероризма в източната и южната част на Европа. Йоханис заяви още, че Румъния е готова  да поддържа отбранителните си разходи на изискваното от НАТО ниво от два процента от БВП. Полша изрази същата готовност и по този начин спада към малкото изключения сред страните-членки на НАТО Първата среща на лидерите на деветте страни се проведе през ноември 2015 година. Тогава те излязоха с обща декларация и настояха на фона на украинската криза за допълнителни мерки за засилване присъствието на НАТО по източния фланг на Алианса. На срещата на върха на НАТО през 2016 година беше взето решение за разполагането на натовски батальони в Полша и в трите балтийски републики. Полският президент Анджей Дуда твърди, че Б9 е допринесла за вземането на това решение. Сега източноевропейските страни искат още повече да разширят зоната за сигурност в Източна Европа. Във тазгодишната Варшавска декларация се споменават Грузия, Молдова, Украйна и страните от Западните Балкани, които могат да бъдат обвързани със сътрудничество с НАТО. Москва гледа извънредно критично на тези стремежи. В гласуваната през 2010 година военна доктрина Русия отново окачествява НАТО като заплаха за страната.", "date": "2018.06.09", "title": "Източна Европа иска повече войски на НАТО заради Русия. България също"}
{"url": "http://clubz.bg/68927-italiq_nadigra_volejbolnite_nacionali", "text": "Националният отбор по волейбол загуби с 1:3 от Италия втория си мач от Лигата на нациите в Япония. Нашите отстъпиха с 23:25, 19:25, 25:11, 19:25 в геймовете. Вчера те спечелиха чисто над домакините, но днес \"адзурите\", олимпийски вицешампиони от Рио де Жанейро, се оказаха твърде силни. Селекционерът Пламен Константинов заложи на същия състав като срещу японците:  Първият гейм вървеше с минимален аванс за Италия. Българите наваксаха първоначалното си изоставане и на моменти бяха равностойни. В края на гейма тимът от Ботуша не пропусна възможностите си и поведе. Вторият гейм започна по-добре за \"лъвовете\", но те не съумяха да поддържат същото високо ниво на играта си и \"адзурите\" си осигуриха аванс, който не изпуснаха - 2:0. В третата част България показа характер, поведе с 16:15 при второто техническо прекъсване, после увеличи преднината на три точки и намали - 1:2. Оживлението в редиците ни се пренесе и в четвъртата. \"Трикольорите\" поведоха, но италианците реагираха и с няколко промени в състава си прекъснаха устрема на нашите. След 8:8 те на свой ред излязоха напред в резултата и до края не изпуснаха инициативата. В неделя сутринта наше време България играе с Полша.", "date": "2018.06.09", "title": "Италия надигра волейболните национали"}
{"url": "http://clubz.bg/68925-toqgata_na_gazprom_i_agresiq_vmesto_izkustvo_nauka_i_kultura", "text": "Ако понятието \"Русский мир\" бъде изтръгнато от ръцете на великодържавния империализъм в качеството му на тояга, която се размахва над главите на народите от бившата империя и все по-често се стоварва върху тях със силата на арогантния милитаризъм, то Русия може да придобие отново сериозни шансове за упражняване на мека сила в своето географско и стратегическо обкръжение. В Грузия с голямо неудоволствие говорят на руски с чужденците, след нахлуването на Москва през август 2008 г. В Украйна самото рускоезично население изгуби мотивация да се идентифицира със северния си съсед, чиято интервенция в Крим и Донбас подложи населението в източна Украйна на брутално кръвопролитие и разруха. Редовните арогантни изказвания на кремълския връх за \"естественото право\" на Русия на \"сфери на влияние\" далеч извън нейните граници поддържат естествена атмосфера на страх и русофобия - дори и в сфери, в които партньорството и сътрудничеството са обикновено добре дошли - търговия, бизнес проекти, културен обмен. След 1991 г. Русия забрави, че разполага с ресурсите на едно наистина впечатляващо езиково и културно влияние върху големи части от Евразия и източна Европа. Монополно високите цени на Газпром се превърнаха в истинското оръжие на \"Русский мир\" за сметка на влиянието в изкуства, наука и култура. След 2005 -2007 г. \"тоягата\" на Газпром бе допълнена и с тоягата на откритата арогантна агресия - Грузия, Украйна, ... кой ще последва? Меката сила е най-добрия инструмент за геополитическо влияние, стига да разполагаш с нея и да умееш да я използваш. Днес ние не се радваме на истински достъп до руска култура - за сметка на това имаме пряк достъп до всекидневието на една мощна хибридна - пропагандна война срещу българския интерес и българския избор. За съжаление, меката власт на Русия - езикът, културата, изкуствата - още дълго време ще бъдат приглушен спътник на арогантната твърда власт - пропагандна, военна, власт на стопанския монопол и политическото изнудване. Ако дойде ден, в който меката сила на Русия вземе връх, тогава и самата концепция за \"Русский мир\" ще придобие шансовете да постави Русия в центъра на една голяма общност от хора, които ценят нейното културно наследство. Кога и дали ще се случи това - днес никой не може да каже.    ", "date": "2018.06.09", "title": "Тоягата на \"Газпром\" и агресия вместо изкуство, наука и култура"}
{"url": "http://clubz.bg/68933-pyrva_poqva_na_megan_na_balkona_na_bykingamskiq_dvorec_snimki", "text": "Три седмици след сватбата си принц Хари и съпругата му, херцогинята на Съсекс Меган, се появиха за първи път заедно на балкона на Бъкингамския дворец, съобщават Ройтерс, Асошиейтед прес и в. \"Дейли експрес\", цитирани от БТА. Новобрачната кралска двойка отбеляза първата си съвместна поява на знаковия балкон по време на официалното честване на 92-ия рожден ден на кралица Елизабет Втора.  След традиционния военен парад кралското семейство се появи на балкона на Бъкингамския дворец, като сред членовете му бяха и новите херцог и херцогиня на Съсекс. Нейно Величество, за която ден по-рано беше съобщено, че през май е претърпяла успешна очна операция за лечение на катаракта (старческо перде), избра тоалет в небесносин цвят за официалното честване на рождения си ден. Съпругът й принц Филип, който миналата година преустанови официалните си ангажименти, не придружаваше кралица Елизабет Втора на церемонията. Херцогът на Единбург утре става на 97 години. На по-светли нюанси на синьото бяха заложили херцогинята на Корнуол Камила и херцогинята на Кембридж Катрин. Всеобщото внимание обаче беше насочено към херцогинята на Съсекс Меган, която се появи с елегантен пастелно розов тоалет на Каролина Ерера, съчетан с шапка на Филип Трейси.  Балконът на Бъкингамския дворец е мястото, \"запечатало\" не една целувка на новобрачни кралски двойки - на принц Чарлз и принцеса Даяна, принц Андрю и Сара Фъргюсън, принц Уилям и херцогинята на Кембридж Катрин. Поклонниците на кралската фамилия с нетърпение очакваха първата поява на херцога и херцогинята на Съсекс на знаковия балкон след сватбата им в замъка Уиндзор на 19 май. Принц Хари и съпругата му не се бяха появявали публично след първия им официален ангажимент броени дни след сватбата - честването на предстоящия 70-и юбилей на престолонаследника принц Чарлз и благотворителната му дейност. Отсъствието им породи подозрения, че младоженците са на сватбено пътешествие. От двореца Кенсингтън - официалната резиденция на херцога и херцогинята на Съсекс, не са съобщавали за подобно пътуване.      ", "date": "2018.06.09", "title": "Първа поява на Меган на балкона на Бъкингамския дворец (СНИМКИ)"}
{"url": "http://clubz.bg/68912-na_kakvi_vyprosi_ne_otgovori_putin", "text": "Руският президент Владимир Путин отговори на 73 въпроса по време на своята 16-а \"пряка линия\" вчера. Към него бяха постъпили над 2,3 милиона въпроса от цялата страна. Най-интересните от тях обаче останаха без отговор, отбелязва Нюз.Ру. Социалните мрежи публикуваха въпросите, които се появяваха по време на прякото предаване на интерактивните екрани в студиото. За някои от тях не е необходим отговор - те просто изразяват отношението на руснаците към ставащото в страната. Едни са риторични, други са само констатации. Путин: Не планираме изтегляне от Сирия Ето само част от въпросите без отговор, публикувани в социалните врежи: Появиха се и подигравателни имитации на въпросите, на които Путин отговори. Ето някои от тях:              ", "date": "2018.06.09", "title": "На какви въпроси не отговори Путин"}
{"url": "http://clubz.bg/68930-sofiq_prajd_vs_pohod_za_semejstvoto_video_i_snimki", "text": "\"ЛГБТИ хората да водят достоен живот и да изразяват себе си открито\". Това е мотото на София прайд 2018 г., който се провежда днес. На събитието се очакваха няколко хиляди души, но те се оказаха значително по-малко заради дъжда, излял се над столицата. Програмата започна с концерт пред Паметника на съветската армия от 16 ч. След това към 19 ч. стартира шествие. Концертът и шествието се проведоха под засилени мерки за сигурност.     Двадесет и четири дипломатически мисии, Детският фонд на ООН (УНИЦЕФ), Фондацията \"Фридрих Науман\" и Върховният комисариат на ООН за бежанците за България публикуваха обща декларация за подкрепа на мирното шествие на ЛГБТИ хората и тези, които ги подкрепят. Декларацията е подкрепена от дипломатическите мисии на страни от Европейския съюз, както и на Австралия, Бразилия, Израел, Канада, Норвегия, САЩ, Швейцария и ЮАР.. За първи път тази година програмата от съпътстващи събития на София прайд (тематични изложби, представления, филмов фестивал, спортни събития и дискусионни форуми) продължава в рамките на цял месец. Днес в София се проведоха и анти-прайд събития срещу София прайд 2018 г. - \"Поход за семейството\", концерт \"За възраждане на семейните ценности\", организиран от партия \"Възраждане\", и \"Да спасим децата на България и българското семейство\". Надвечер прайдът и анти-прайдът бяха на няколкостотин метра един от друг в района на паметника на съветската армия и \"Орлов мост\".  ", "date": "2018.06.09", "title": "София прайд vs \"Поход за семейството\" (ВИДЕО и СНИМКИ)"}
{"url": "http://clubz.bg/68937-kontrolyt_nad_podslushvaneto_s_chovek_po_malko_do_kraq_na_mandata", "text": "Управляващите от ГЕРБ нямат намерение да попълнят състава на Бюрото за контрол на специалните разузнавателни средства, докато не изтече мандата на всички от настоящия му състав. А това ще се случи в края на годината. Дотогава 5-членният по закон орган ще заседава в намален състав от 4 души. Причината - Народното събрание през март освободи зам.-председателя на Бюрото Георги Гатев, след като съдът потвърди отнемането на допуска му до класифицилана информация. Това стана по искане на ДАНС и прокуратурата, при това с доста странни мотиви. Сега се очаква Гатев да си потърди правата в Страсбург. Парламентът извади Георги Гатев  от Бюрото за СРС за 10 минути По закон Народното събрание има срок от точно месец, в който трябва да попълни състава на органа, който контролира законността на използване на СРС от специалните служби, ако нечий мандат бъде предсрочно прекратен. Депутатите стартираха процедура за смяна, но тя се оказа по-скоро проформа. Нито една парламентарна група или отделен народен представител не внесоха номинация за мястото на Гатев.  Повторен старт на процедура по избор така и до момента няма.  Парламентът провали избора в Бюрото за контрол на СРС Мандатът на председателя на Бюрото за контрол на СРС Бойко Рашков и останалите 3-ма членове на органа изтича през декември. Рашков е в обтегнати отношения с ДАНС и прокуратурата не само заради историята с Гатев, но и заради констатациите на бюрото, че има случаи на злоупотреба със специални рарузнавателни средства, както и опити на държавното обвинение и службите за саботират контрола и работата на Бюрото.  Подобни констатации има и в новия годишен доклад за прилагането а СРС, който бе внесен от Рашков в парламента преди няколко дни.  Из доклад за СРС през 2017 г.: ДАНС отказва документи, прокуратурата мълчи Парламентът провали избора в Бюрото за контрол на СРС Из доклад за СРС през 2017 г.: ДАНС отказва документи, прокуратурата мълчи", "date": "2018.06.09", "title": "Контролът над подслушването - с човек по-малко до края на мандата"}
{"url": "http://clubz.bg/68915-polezno_za_kontrabandata_na_cigari", "text": "Търговията с тютюневи изделия поражда особен интерес в обществото и обвързва социални и финансови въпроси. От една страна са засегнати потребителите с оглед на цената, която плащат за тези продукти и гаранцията, че ще попаднат на по-малко увреждащи здравето им изделия, преминали през държавен контрол. От друга страна хазната има интерес от събирането на налози от тази дейност, като срещу това дължи обезпечаването на добра регулаторна среда за производителите и търговците на тютюн и тютюневи изделия..Показателни за условията, в които работят производителите и търговците, е законодателната регламентация на тези дейности – как се третират тютюневите изделия от момента на посаждането им, какви са условията за изкупуването и обработката им, как се преследва контрабандата и нелегалната търговия на тютюневи изделия. Тютюнът и тютюневите изделия са законово дефинирани понятия – в Закона за тютюна, тютюневите и свързаните с тях изделия (ЗТТСТИ) и в Закона за акцизите и данъчните складове (ЗАДС). Въвеждането на дефиниция е предизвикано изцяло от необходимостта държавните институции да са в състояние първо, да контролират производството и разпространението и второ, да знаят какво подлежи на облагане, за да го обложат с акциз. Ключовите за сектора институции са Министерство на земеделието и храните, Министерство на икономиката, Министерство на финансите, Агенция „Митници” и съдебната система. Според действащите закони институциите са добре въоръжени с правомощия за контрол на всеки етап от цикъла по отглеждане на тютюна до превръщането му в годно за употреба тютюнево изделие (детайли виж в анализа на ИПИ). 527 млрд. за 2016 г. В ЕС се произвеждат все по-малко цигари, но все още твърде много На облагане с акциз по принцип подлежат тютюневите изделия, тоест изделията, които са готови за консумация. Именно акцизното облагане създава основната предпоставка за контрабанда и нелегална търговия, което означава, че готовите тютюневи изделия са най-рискови. В същото време контролът върху суровината остава важен, тъй като тя може да се използва за производството на нелегални тютюневи изделия, както и самата тя да бъде обект на нелегално разпространение и употреба. Не е достатъчно да са добри законите, обаче. Важно е те да бъдат своевременно и последователно прилагани. В изследването на ИПИ се установяват някои административни слабости, които в определени случаи граничат с тотален отказ от изпълнение на задължения. ПО-конкретно, на база на анализа се открояват следните проблеми: 1. Нито една институция в страната не поддържа регистър на машините за обработване на тютюн и производство на тютюневи изделия и в частност на цигари. Липсата на регистрация на съоръженията е породена от законова празнина  - сферата не е нормативно регулирана. Така, дори и такива машини да бъдат конфискувани в случаите на разкрито нелегално производство, актът на конфискация не се отразява в никакъв регистър. След конфискацията често не се стига и до фактическото им унищожаване, а биват продавани на свободния пазар. Това на практика улеснява изкупуването им от потенциални закононарушители. Възможно решение на проблема е: 2. Отнемане на разрешение на производство на тютюневи изделия - в процедурата по отнемане в ЗТТСТИ е възложено в тежест на лицата, подаващи сигнали,  да направят сами проверка на предположенията си, да направят описание на фактическата обстановка и да подкрепят твърденията си с факти и доказателства. И ако това е разбираемо задължение за проверяващите контролни органи, то е абсолютно необосновано за редовите граждани, имащи съмнение за злоупотреби. Няма да има проверка на \"Булгартабак\" за контрабанда Ако жалбите и сигналите не отговарят на законоустановените формални критерии, те дори не се допускат до разглеждане. Това вменява изключителна отговорност на подателя. Редно би било цялостното обосноваване на вида и характера на нарушението да се извършва изцяло от държавните институции на база на извършена от тях проверка. В допълнение, преди отнемането на лиценза производителите имат право на срок за отстраняване на нередностите и на нанесените щети. В случай че поправят нередностите и щетите, до отнемане на лиценза не се пристъпва. Това прави самата процедура трудна за упражняване. Като по-малко критични, но също тревожни се констатират следните проблеми: 3. На първо място изпълнителната власт, в лицето на Министерски съвет, от 2014 г. насам не е приемала Национална стратегия за развитие на тютюнопроизводството. На изпратено запитване до Министерството на земеделието и храните от страна на ИПИ (с дата 17.04.2018 г.) за причините за неизпълнение на това задължение  не е получен отговор. След разговор с тютюнопроизводители бе потвърдена липсата на актуален стратегически документ. Така на практика държавата не изпълнява основно свое задължение за разработване на насоки на политиките към отрасъла. Вкупом се похвалиха за борбата срещу контрабандата 4. До края на март 2018 г. на страницата на Министерство на земеделието и храните регистърът на тютюнопроизводителите и лицата, изкупуващи тютюн, не беше публично достъпен, въпреки изискванията на Наредбата[1] за водене на регистъра. След редица запитвания от страна на ИПИ, от 24.04.2018 г. информацията от регистъра е  публична и вече МЗХ фактически изпълнява това свое законоустановено задължение след продължително бездействие. Контрабандата и нелегалната търговия с тютюневи изделия са действия, които са укорими според българското законодателство. Това означава, че тяхното извършване е определено като опасно за обществото, защото уврежда обществените интереси в различни области – здравеопазване, събиране на данъци и т.н. Следователно извършителят на контрабанда и нелегална търговия трябва да понесе отговорност за действията си. Всяко от тези нарушения може да бъде различно по степен на обществена опасност – нелегалният внос и продажбата на един стек цигари съществено се различава от нелегалния внос и продажбата на един контейнер цигари. Тази разлика изисква и различен тип третиране на извършителя - наказанието да е съответно на направеното нарушение. В българското законодателство е въведен такъв тип разделение: БСП към ГЕРБ: Лъжете за контрабандата Така до търсене на наказателна отговорност се прибягва като последна и крайна възможност за реакция. До понасянето на отговорност, обаче, често пъти не се стига. Отговорният да проверява работата на редовите прокурори Инспекторат към Висшия съдебен съвет е установил редица несъвършенства при провеждането на разследвания и повдигането на обвинения на извършителите. За отбелязване е, че самият Инспекторат към ВСС с нищо не е мотивирал проверката си за избор на проверявани прокуратури. Така на практика не се проверяват прокуратурите в пограничните области, в които има потенциален риск от контрабанда и нелегалната търговия. В това число не са обект на проверка окръжните прокуратури в Хасково и Благоевград. Материалното право относно регламентацията на тютюна и тютюневите изделия дава сравнително добра и детайлна уредба на сектора. Съществуват добре развити и всеобхватни дефиниции на изделията от тютюн и производните тютюневи продукти. Това позволява на държавните органи по лесен и непротиворечив начин да прилагат закона както в отношенията си с производителите, така и в изпълнение на възложените им регистрационни и контролни функции. Въпреки добрата правна рамка, обаче, се констатира или забавено изпълнение на задължения на институциите, или пълен отказ от прилагане на закона. Няма да има проверка на \"Булгартабак\" за контрабанда Вкупом се похвалиха за борбата срещу контрабандата БСП към ГЕРБ: Лъжете за контрабандата", "date": "2018.06.09", "title": "Полезно за контрабандата на цигари"}
{"url": "http://clubz.bg/68918-dokazano_spirame_da_otkrivame_nova_muzika_na_30_g", "text": "Ново проучване твърди, че повечето хора губят апетита си за нова музика, когато навършат 30 години и че повечето фенове са безнадеждно забити в руслото си. Направено от сайта за разпространение на музика Deezer, изследването установява, че съществува нещо, наречено \"музикална парализа\" - когато феновете престават да откриват нови мелодии и артисти. Най-вероятно е средностатистически да достигнете това състояние  Разпитани за причините, поради които са спрели да се интересуват от новости, хората цитират какво ли не - от раждането на деца, до това, че са просто затрупани от огромно количество музика \"навън\" от техните познания и представи. И ако и това не е достатъчно депресиращо, 60 на сто от анкетираните казват, че се чувстват безнадежно затънали в \"един коловоз\", слушайки само артисти, които вече познават, пише loudersound.com От британското иследване, населението на Уелс и северозападната част на Англия са тези, които наистина \"излагат\" страната - първите се отказват от откриването на нова музика на 24 години и 8 месеца, а вторите - още на 23 г. и 9 месеца. На другия край са феновете от Шотландия, които се противопоставят на \"музикалната парализа\", като са отворени за свежи повеи в изкуството чак до възрастта от 40 г. и 7 месеца. За съжаление авторите на изследването не предлагат лечение за тайнственото състояние, освен да слушат Deezer. Не е зле също да си \"сверявате часовника\" с песните от Classic Rock на седмицата, да слушате Metal Hammer и Prog Podcasts или просто да се отправите към най-близкия музикален магазин.", "date": "2018.06.09", "title": "Доказано: спираме да откриваме нова музика на 30 г."}
{"url": "http://clubz.bg/68917-trymp_v_izolaciq_evropa_sreshtu_rusiq", "text": "Франция, Германия, Великобритания и Италия - четирите европейски страни членки на Г-7 са единодушни, че все още няма условия за завръщане на Русия в групата, което бе поискано няколко часа по-рано от президента на САЩ Доналд Тръмп, предадоха Франс прес и Ройтерс. Лидерите Еманюел Макрон, Ангела Меркел, Тереза Мей и Джузепе Конте се събраха по инициатива на френския президент малко преди началото на срещата на върха на Г-7 в Канада.  , казаха съветници на Макрон. Споменаването на възможността за диалог с Москва е отстъпка пред Италия, чийто нов премиер Джузепе Конте малко по-рано заяви в Туитър, че подобно на Тръмп е положително настроен към връщане на Русия в групата, което според Конте е в интерес на всички. Ангела Меркел заяви,  , предаде ТАСС. Президентите на Франция и САЩ Еманюел Макрон и Доналд Тръмп, които преди срещата на Г-7 си размениха реплики в \"Туитър\" имаха кратка \"много сърдечна\" дискусия за търговията и Северна Корея. Това съобщи френски представител, цитиран от Ройтерс. По думите му Тръмп е поискал среща с Макрон при пристигането си в канадската провинция Квебек и те са разговаряли малко повече от десет минути.  В пост в \"Туитър\" Макрон заяви намерението си да направи опит да убеди Тръмп чрез диалог,  . Френският президент е качил в социалната мрежа и кратък видеоклип от срещата си с Тръмп преди началото на срещата на седемте най-развити демократични държави, допълни БТА. Лидерите на Групата на седемте най-развити индустриални страни позираха за \"семейна снимка\" в първия ден на срещата си на върха в град Ла Малбе в канадската провинция Квебек, предаде Асошиейтед прес. Президентът Доналд Тръмп застана между германската канцлерка Ангела Меркел и канадския премиер Джъстин Трюдо за официалната снимка на Г-7. След това Тръмп си поговори с Меркел докато останалите лидери напускаха мястото с изглед към река Сен Лоран. Докато лидерите се събираха за снимката Тръмп си поговори с новия италиански премиер Джузепе Конте и с председателя на Европейската комисия Жан-Клод Юнкер. Срещата на върха се състои в обстановка на напрежения заради търговската политика на Тръмп и призива му Русия да бъде допусната обратно в елитната група нации, отбелязва АП. Има доста малка вероятност след двудневния форум на Г-7 да бъде огласено съвместно изявление на лидерите поради липсата на консенсус по търговските въпроси, твърдят пред Ройтерс няколко източника от делегациите. Според тях вместо текст, одобрен от Великобритания, Германия, Италия, Канада, САЩ, Франция и Япония, домакинът Канада ще огласи само обобщение от случилото се на срещата. ", "date": "2018.06.09", "title": "Тръмп в изолация. Европа срещу Русия"}
{"url": "http://clubz.bg/68903-ubivat_li_golemiqt_uspeh_i_svryhnaprejenieto_top_gotvachite", "text": "Може ли прекаленият успех също да стане причина за самоубийство? Възможно ли е огромното напрежение, че си на върха и трябва на всяка цена да останеш там, да предизвиква психически срив? Смъртта на американския топ готвач, тв знаменитост и писател Антъни Бурдейн шокира многобройната му аудитория и ценителите на нещата, които правеше. Но тя не е изключение в света на топ кулинарията, в която има огромен натиск за тези, които са на върха - и психически, и физически. Доказано е, че това е една от професиите, в които е най-силен и унищожителен синдромът бърн аут, чести са депресиите, други психически разстройства, злоупотребата с наркотици и алкохол. Според психолози депресиите не са рядкост в света на великите майстори в кухнята, но често остават скрити за околните, защото да говориш за страховете си в тези среди е табу. Антъни Бурдейн открит мъртъв в хотелска стая (ВИДЕО) В началото на 2016 г. се самоуби един от най-известните готвачи в света -  44-годишният Виолие, чийто прочут тризвезден ресторант в малък швейцарски град близо до Лозана бе обявен за най- добър в света през декември 2015 г., беше открит мъртъв в дома си. l'Hotel de Ville в Крисие беше отличен във френската класация на 1000 ресторанта от 48 държави - La Liste, правена от Министерството на външните работи на Франция.  За смъртта на Виолие се разбра, че се е прострелял с едно от многобройните си оръжия, от дете бил запален ловец. Той бил открит от съпругата си Брижит, с която заедно управлявали l'Hotel de Ville. За предсмъртно писмо не се споменаваше. Всички, познавали Виолие, твърдяха, че са шокирани и не могат да си обяснят самоубийството му. Близките му го описваха като уникален перфекционист в кухнята, но с много ведър нрав. До последния момент бил пълен с идеи и планове, готов винаги да протегне ръка в нужда. Топ готвачът не бил жертва на звездоманията. Управлявал екипа си спокойно, никога не повишавал тон. Финансовите дела на ресторанта му вървели перфектно. През 2013 г. Виолие бе обявен за готвач на годината от другия най-престижен справочник - “Го-Мийо”. Заведението му притежаваше и три звезди от гастрономическия пътеводител на “Мишлен”. Шеф готвачът се самоуби ден преди представянето на новия гид на \"Червения пътеводител на Мишлен\" в Париж, в който ресторантът му запазваше трите си звезди. Готвачът Виолие – жертва на измама за милиони? Шест месеца по-рано умря наставникът на Виолие  , предишният шеф-готвач на ресторант l'Hotel de Ville. Роша, който беше един от най-известните топ готвачи в Европа, почина по време на разходка с велосипед на 8 юли 2015 г. През февруари 2003 г. друг голям готвач -  сложи край на живота си от страх, че може да изгуби третата си звезда на “Мишлен”. 52-годишният Лоазо, един от най-известните френски шефове, се застреля с ловна пушка. Когато посяга на живота си, той е депресиран, преуморен от работа и затънал в дългове. Същевременно един от най-известните готварски гайдове в света - Gault et Millau, намалява оценката за ресторанта му от 19/20 до 17/20, като има слухове, че \"Мишлен\" ще последва хода. Лоазо отнема живота си малко, след като разбира, че ще запази трите си звезди за още година. Изследване от 2017 г., проведено в Лондон от профсъюза Unite сред 265 шефове, показва, че свръханатоварването сред топ готвачите се отразява на психическото и физическото им здраве. 51 на сто от тях страдат от депресия, 78 на сто са имали някакъв инцидент заради умора в кухнята. 56 на сто казват, че вземат обезболяващи, 27 на сто злоупотребяват с алкохол, 47 на сто с други стимуланти, за да изкарат смяната си.  Готвачът Виолие – жертва на измама за милиони?", "date": "2018.06.09", "title": "Убиват ли големият успех и свръхнапрежението топ готвачите"}
{"url": "http://clubz.bg/68898-toj_ne_moje_da_predstavlqva_syedinenite_shtati", "text": "Неговото утвърждаване за посланик в Германия отне известно време, но когато Ричард Гренел пристигна в Берлин през май, не му трябваше много време, за да раздразни домакините си. Още в първия си работен ден той написа туит, че германските компании, работещи с Иран, трябва „да преустановят незабавно дейност“, защото президентът Тръмп бил решил едностранно да се оттегли от трудно договорената ядрена сделка с Иран. Германците не се зарадваха от това един посланик да им казва какво да правят, но това изобщо не спря нашия човек в Берлин. Следващата му стъпка бе да даде скандално и обидно интервю за „Брайтбарт“, чието крайно дясно послание е следното: Президентът Тръмп със сигурност е доволен от своя пратеник, бивш говорител в ООН, помощник в кампанията на Мит Ромни и сътрудник на „Фокс нюз“, чието утвърждаване отне дълго време заради критиките в Конгреса по повод неговите провокативни туитове, включително и обиди за външния вид на известни жени. Скандалът с американския посланик в Берлин Но посланиците не представляват президента – те представляват държавата и не им е работа да обикалят и да „овластяват“ националистически движения или крайно десни идеологии в други страни. Германците побесняха. Новият посланик се държи „не като дипломат, а като крайно десен генерал-губернатор“, ядоса се Мартин Шулц, бившият председател на Европейския парламент. В стила на Тръмп, Гренел настоя, че думите му са били изопачени. Всъщност, „Брайтбарт“ не се слави с акуратност. Самият избор на „Брайтбарт“ за интервю - платформа на крайно десните с всички измислици, предразсъдъци и теории на конспирацията, повдига въпроси за преценката на Гренел. Той знае много добре, че когато „Брайтбарт“ говори за консерватизъм, няма предвид християндемократите на канцлера Ангела Меркел, към чието правителство той е акредитиран. В случай, че не е ясно – според „Брайтбарт“ посланикът е изразил дълбок респект и възхищение от младия австрийски канцлер Себастиан Курц: 31-годишният Курц, който е най-младият канцлер на Австрия, е водач на националистическо правителство в коалиция с крайно дясната, проруска Партия на свободата, и е силно критичен към Меркел за нейната готовност да приема имигранти мюсюлмани. Германският еквивалент би бил точно обратното на Меркел – крайно дясната „Алтернатива за Германия“. И за да добави и обида към щетата – Гренел покани Курц на обяд, когато той ще посети Берлин следващата седмица. САЩ: Посланикът ни в Берлин има право да си изразява мнението Вероятно е анахронизъм да очакваме политически назначени американски дипломати изцяло да се съобразяват с традиционната европейска дипломатическа коректност. Също е нереалистично да очакваме лично избраният пратеник на президент, който изцяло принизи политическия дебат, да проявява уважение или да си мери думите. Но Гренел не представлява и не трябва да представлява Съединените щати. САЩ: Посланикът ни в Берлин има право да си изразява мнението", "date": "2018.06.09", "title": "Той не може да представлява Съединените щати"}
{"url": "http://clubz.bg/68909-trymp_edva_li_shte_obsydi_s_kim_prestypleniqta_na_rejima_mu", "text": "Режимът в Северна Корея постоянно извършва престъпления, сред които унищожаване, убийства, поробване, мъчения, хвърляне в затвора, изнасилване, принуждаване към аборт и други сексуални насилия. Преследванията са на политическа, религиозна, расова или полова основа, пише в. \"Гардиън\", като цитира разследване на специална комисия на ООН. Според този орган в Северна корея има между 80 000 и 120 000 политзатворници, събрани в 4 големи концлагера. В сталинистката държава хората биват масово изселвани или просто изчезват. Много от тях биват умишлено подлагани на продължително гладуване. Сред жертвите са такива, които иват считани от режима в Пхенян за заплаха за политическата система и ръководството на страната. Според \"Хюмън райтс уоч\" Северна Корея продължава да бъде една от най-репресивните държави в света въпреки скорошното дипломатическо отваряне към САЩ и Южна Корея. Изброените престъпления обаче едва ли ще бъдат обсъждани в дълбочина на предстоящата среща между Ким Чен Ун и Доналд Тръмп, отбелязва \"Гардиън\". Двамата лидери ще се срещнат на 12 юни в Сингапур. Главната цел на Вашингтон е да убеди Пхенян да се откаже от ядрената си програма. Севернокорейски министър екзекутиран. Задрямал пред Ким Ким екзекутира началника на генщаба Ли Чхол отишъл в севернокорейската армия 16-годишен и служи в нея 8 години. Това бил единственият начин да не умре от глад. По време на службата си той и колегите му били закарвани безброй пъти на летище край Пхенян, където да наблюдават разстрели на врагове. Ли не си спомня колко души са били разстреляни пред очите му. Но е забелязал, че случаите зачестили след идването на власт на Ким Чен Ун в края на 2011 г. Той и до днес си спомня звука на телата, поразени от куршуми. Бягствата от Северна Корея – мисията невъзможна. Почти... Ли работил в строителна бригада. той и останалите правили правителствени сгради и ижлища за севернокорейския елит. Вярата му в режима започнала да се изпарява, когато го пратили да работи на една от вилите на Ким Чен Ун. Той избягал, след като бил обвинен за изчезването на плановете на една вила. Успял да се измъкне от страната си, като подкупил граничарите. Иначе щели да го разстрелят. Той се надява Тръмп да повдигне въпроса за човешките права пред Ким. Според него ако това не бъде направено сега, ще бъде трудно да стане по-нататък. Президентът на САЩ не спомена темата, когато прие в Белия дом на 1 юни Ким Йон Чхол - висш представител на режима в Пхенян. Тръмп обаче остави отворена възможността да обсъди въпроса на предстоящата си среща с Ким. Пхенян настръхна срещу разследването на ООН и обяви, че заключенията му са съчинени от \"САЩ и други враждебни държави\". Преди месец от севернокорейското външно министерство предупредиха Вашингтон да не ги провокира с въпроси като тези за човешките права. Тръмп: Получих много хубаво писмо от Ким. Не съм го чел Ким Чен Ун - третият управник от династията Ким, е обвинен, че е заповядал актове на изключителна бруталност в стремежа си да се укрепи на власт. Ли Чхол твърди, че е станал свидетел на нови методи за екзекуции. Армията вече използвала куршуми \"дум-дум\", с които телата на смъртниците биват разкъсвани пред очите на техните близки. Ким нареди разстрела на чичо си Чжан сон Тек през 2013 г. А миналата година наемни убийци ликвидираха в Малайзия неговия полубрат Ким Йон Нам, като пръстнаха в лицето му забраненото химическо вещество VX. От 2016 г. вождът на КНДР е в черния санкционен списък на САЩ за нарушаване на човешките права. Пек Йосеп - син на политически офицер, е очевидец на жестокостите на режима. На младини той избягал от армията, но бил заловен. Разминало му се обаче с трудов лагер, което за Северна Корея си е лека присъда. Там Пек бил събличан гол и пребиван с колани и тояги. Надзирателите не му давали да спи по цели дни. Преживелиците на Пек Йосеп и Ли Чхол обаче едва ли ще бъдат споменати на срещата между Ким и Тръмп в Сингапур, отбелязва \"Гардиън\". Това събитие има друга цел - да промени регионалния политически ландшафт. Ким екзекутира началника на генщаба Бягствата от Северна Корея – мисията невъзможна. Почти... Тръмп: Получих много хубаво писмо от Ким. Не съм го чел", "date": "2018.06.09", "title": "Тръмп едва ли ще обсъди с Ким престъпленията на режима му"}
{"url": "http://clubz.bg/68885-v_rusiq_tajno_unishtojavat_dokumentite_za_represiranite_ot_syvetskiq_rejim", "text": "От 2014 г. в Русия действа тайна заповед, въз основа на която се унищожават архивни данни за репресираните по време на СССР граждани, съобщи руското издание \"Комерсант\", цитирайки директора на Музея на историята на ГУЛАГ (Главно управление на наказателните лагери) Роман Романов. Създаването на СССР - най-страшната катастрофа на ХХ век Според него, съответната инструкция за целта, озаглавена \"За одобряване на инструкциите по поддържането и използването на централизираните оперативни справки, съдебномедицински и разследващи отчети, създадени въз основа на работата на руските правоприлагащи органи\", е подписана на 12 февруари 2014 г. и има гриф \"само за служебно ползване\". Тя засяга Министерството на вътрешните работи, Министерството на правосъдието, Министерството на извънредните ситуации , Министерството на отбраната, ФСБ, ФСНП, ФСС, ФСО, СВР, Главна прокуратура и Държавната куриерска служба. 43 000 души са репресирани в СССР като близки на изменници Според тази инструкция данните с информация за репресираните граждани на СССР и престоя им в ГУЛАГ трябва да бъдат унищожени, когато изминат 80 години. Романов разбрал за инструкцията случайно, благодарение на партньора на музея Сергей Прудовски, който търсел данни за репресирания селянин Фьодор Чазов, чийто брат Григорий бил изпратен на разстрел, а самият той - осъден на пет години в лагер и изпратен в Магаданска област. В регионалното управление на МВР му обяснили, че регистрационният му картон е бил унищожен. Директорът на музея казва пред \"Комерсант\", че личните дела на съветските затворници са били изпращани на безсрочно съхраняване в архива в случай че умрат в лагера. При освобождаване делото се унищожавало, но оставала да се пази специално картонче \"за отчет\".   Ровиш в миналото на ГУЛАГ? А дали не си луд? Прудовски обяснява, че наказателните дела на гражданите се съхраняват във Федералната служба за сигурност (ФСБ, руското контраразузнаване - б.р.) или в държавните архиви. Директорът на Музея за история на ГУЛАГ се обърна към съветника на руския президент и председател на Съвета за правата на човека към президента Путин - Михаил Федотов, който обещал да разгледа проблема с унищожаването на историческите данни. \"Когато има документ, е почти невъзможно да се фалшифицира. А когато няма документ, можете да си мислите какво ли не\", каза Романов. Девет години лагер за историк, документирал Големия терор на Сталин По данни на международната организация \"Мемориал\", обект на чести проверки от страна на руската прокуратура, общият брой на жертвите на сталинските репресии, в т.ч. \"разкулачените\" и преселените народи, наброява около 12 милиона души. Кой иска изследователят на зверствата на Сталин да е в затвора? 43 000 души са репресирани в СССР като близки на изменници Ровиш в миналото на ГУЛАГ? А дали не си луд? Девет години лагер за историк, документирал Големия терор на Сталин Кой иска изследователят на зверствата на Сталин да е в затвора?", "date": "2018.06.09", "title": "В Русия тайно унищожават документите за репресираните от съветския режим"}
{"url": "http://clubz.bg/68919-rusofilite_slqpo_i_poslushno_orydie_v_rycete_na_ruskata_politika", "text": "Градският съвет на БСП- София и Районната организация в Банкя организират днес тържествено честване на 162-рата годишнина от рождението на Димитър Благоев - Дядото. Това съобщиха от пресцентъра на ГС на БСП-София. Събитието ще се състои от 10.30 часа в къщата-музей „Димитър Благоев“ в Банкя (ул. „Братя Миладинови“ №1). В честването ще вземе участие и председателят на НС на БСП Корнелия Нинова. БСП да следва Ботев и Дядото? Но те са русофоби... Ето една от известните мисли на Благоев, която едва ли ще бъде припомнена на тържеството днес: Благоев е написал това в книгата си \"Принос към историята на социализма\", написана през 1906 г. Димитър Благоев е роден през 1856 г. в с. Загоричане, Костурско. Той е създател на Българската социалдемократическа партия през 1891 г. БСП се възприема като наследник именно на тази партия.", "date": "2018.06.09", "title": "Русофилите - сляпо и послушно оръдие в ръцете на руската политика"}
{"url": "http://clubz.bg/68923-vtora_poredna_titla_za_goldyn_stejt_v_nba", "text": "\"Голдън Стейт уориърс\" е новият-стар шампион на Националната баскетболна асоциация на САЩ и Канада след 108:85 в мач №4 на финалната серия срещу \"Кливланд Кавалиърс\".  \"Воините\" защитиха титлата си в залата на големия си съперник от последните години. Този път те обаче не му дадоха \"ръка\" - спечелиха с 4:0 успеха. Докато във финалите на конференциите се стигна до седми двубои. В четвъртия сблъсък 37 точки реализира лидерът на тима от Оклънд Стеф Къри. А Кевин Дюрант, който бе определен за Най-полезен играч на финалите, добави 20 т. и \"трипъл дабъл\". Асът на \"кавалерите\" Леброн Джеймс постигна 23 пункта. Той имаше забележителен сезон, но нямаше как сам да направи чудо срещу машината за победи \"Голдън Стейт\". Само първият мач от финалите бе истински оспорван, в останалите шампионите не оставиха шанс на съперниците си. През миналата година те ги подчиниха с 4:1, сега с 4:0. И вече са обявени за \"златна династия\" - титлата им е трета от 2015 г. насам. В периода \"Кливланд\" успя да ги надвие само през 2016 г. Така \"Голдън Стейт\" има вече шест титли в НБА. С толкова е и \"Чикаго Булс\". А Леброн Джеймс може би изигра последния си мач за родния \"Кливланд\". Той е в конфликт с шефовете на клуба и вече е свободен агент.", "date": "2018.06.09", "title": "Втора поредна титла за \"Голдън Стейт\" в НБА"}
{"url": "http://clubz.bg/68926-vlastta_v_ispaniq_otmeni_finansoviq_kontrol_vyrhu_katalunq", "text": "Испанското правителство съобщи, че е отменило финансовия контрол върху Каталуния като проява на добра воля преди очакваните разговори между новите управляващи в Мадрид и Барселона, предаде Асошиейтед прес, цитирана от БТА. Централните испански власти контролират каталунските финанси от 2015 г., за да гарантират, че публични средства няма да се използват за незаконни действия на привържениците за независимост на областта. Миналата година бе въведен допълнителен контрол, който изискваше всяко всяко плащане да е одобрено от Мадрид.  Говорителката на испанското правителство Исабел Селаа каза, че взетото вчера решение за отмяна на контрола е \"жест на политическа нормализация\" в момент, когато новият социалистически премиер Педро Санчес иска да започне диалог с новото каталунско правителство, ръководено от Ким Тора.  Говорителката предупреди, че разговорите няма да касаят въпроса за самоопределение и заяви, че по въпроса за стремежа на каталунците към независимост Санчес ще се ръководи от испанската конституция и желанието за диалог.  Санчес и Тора вероятно ще се срещнат преди началото на лятото, каза Селаа, но не уточни кога. Новото испанско правителство очевидно възприема помирителен подход към каталунците, но не е ясно какво може да предложи Санчес на Тора, който обеща да остане верен на каузата за независимост на областта, отбелязва Ройтерс. Санчес, от своя страна, обеща да разговаря с каталунците, но е противник на независимостта на региона.", "date": "2018.06.09", "title": "Властта в Испания отмени финансовия контрол върху Каталуня"}
