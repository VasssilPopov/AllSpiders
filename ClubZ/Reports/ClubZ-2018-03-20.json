{"url": "http://clubz.bg/65645-trymp_pozdravi_putin_po_telefona", "text": "Президентът на САЩ Доналд Тръмп поздрави Владимир Путин за неговата победа на президентските избори, съобщи пресслужбата на Кремъл. Наблюдателите в цял свят очакваха кога Тръмп ще се обади на колегата си, за да го поздрави. Американският президент го направи с голямо закъснение и е един от последните световни лидери позвънил на Путин по телефона, коментират дипломати. Телефонният разговор се е състоял по инициатива на американската страна, съобщава РИА Новости.  Само няколко часа по-рано от Белия дом обявиха, че засега не се предвижда поздравителен разговор с Путин и че няма изненада в изборите. Държавните лидери са обсъдили и актуални въпроси от световната политика. Особено внимание е било отделено на възможността за среща между двамата, съобщава ТАСС. Лидерите са отбелязали необходимостта от скорошно регулиране на ситуацията в Сирия и конфликта в Украйна, а също са изразили удовлетворение от намаляването на напрежението около Корейския полуостров. Белият дом: Не е насрочен поздравителен разговор с Путин И двете страни са изразили мнение за скорошно постигане на положително развитие на положението в Сирия и Украйна. Путин и Тръмп са се договорили за по-нататъшното развитие на двустранни контакти, в това число и след промените в ръководството на Държавния департамент. Както е известно миналата седмица Тръмп уволни държавния секретар Рекс Тилърсън. Особено внимание е било отделено на възможна среща на най-високо равнище, подчертават световните агенции. Темата за отравянето на бившия руски шпионин Сергей Скрипал в Солсбъри, не е била обсъждана от двамата, заяви в отговор на журналистически въпрос говорителят на Кремъл Дмитрий Песков. Путин спечели президентските избори на 18 март със 76,69 на сто от гласовете при преброени 99,98 процента от бюлетините, припомни ТАСС. Меркел, Макрон, Юнкер, Цзинпин, Борисов, Радев и други лидери вече поздравиха Владимир Путин.", "date": "2018.03.20", "title": "Тръмп поздрави Путин по телефона"}
{"url": "http://clubz.bg/65646-ruski_uchen_shtom_skripal_e_jiv_ne_e_izpolzvan_novichok", "text": "Още един руски учен обяви, че е участвал в програмата за разработване на химическоно нервнопаралитично вещество \"Новичок\". Разказът му противоречи на позицията на Москва, според която такава програма не съществува, отбелязва АФП. Създателят на новичок: Само Русия може да го създаде и използва Великобритания обвини Русия, че е използвала \"Новичок\" за отравянето на бившия агент Сергей Скрипал и дъщеря му Юлия на 4 март в Солсбъри. Първи съществуването на програмата за \"Новичок\" разкри живеещият в САЩ руски химик Вил Мирзаянов. Според него става дума за химически агенти със страховит ефект, разработени през 80-те г. от съветски учени. По думите му по време на съветския период системата от химически оръжия била наречена \"Новичок-5\". Той обаче твърди, че не вярва Русия да стои зад отравянето на Скрипал. Москва знае, че самото използване на \"Новичок\" би позволило да се попадне на следата и да се стигне до Москва. Специалистът е на мнение, че технологията за \"Новичок\" е достъпна за която и да е развита страна или голяма фармацевтична компания. Разработването на такова оръжие не представлявало никакъв проблем.", "date": "2018.03.20", "title": "Руски учен: Щом Скрипал е жив, не е използван \"Новичок\""}
{"url": "http://clubz.bg/65644-narichajte_me_syr_syr_ringo", "text": "Бившият барабанист на \"Бийтълс\" Ринго Стар беше удостоен с рицарско звание от принц Уилям в Бъкингамския дворец, предаде Ройтерс. 77-годишният музикант, роден в Ливърпул, беше почетен за заслугите си в областта на музиката. Той беше придружен от съпругата си Барбара Бах. Ринго вече ще може да се нарича сър Ричард Старки, както е истинското му име.  Другият останал жив член на \"Бийтълс\" - Пол Маккартни, получи рицарско звание през 1997 г. Маккартни отдавна подкрепяше виждането, че Ринго Стар също трябва да получи рицарско звание.  Ринго, който в момента се е установил в Лос Анджелис, се присъедини към \"Бийтълс\" през 1962 г., като замени Пийт Бест преди излизането на първия сингъл на бандата \"Love Me Do\". Макар често да се смята, че остава в сянката на Маккартни, Джон Ленън и Джордж Харисън, Ринго изпълнява вокали в редица хитове на \"Бийтълс\", сред които \"With a Little Help from My Friends\" и \"Yellow Submarine\". Когато бандата се разпада през 1970 г., той продължава да записва песни и оттогава е издал 19 студийни албума. Той беше въведен два пъти в Залата на славата на рокендрола - веднъж като член на \"Бийтълс\" през 1988 г. и втори път за соловата му кариера през 2015 г. Неговото рицарско звание идва повече от 50 години след като той и другите членове на \"Бийтълс\" получиха Ордена на Британската империя от кралица Елизабет Втора. ", "date": "2018.03.20", "title": "\"Наричайте ме сър. Сър, Ринго\""}
{"url": "http://clubz.bg/65642-rumen_radev_ot_izrael_ezikyt_na_antisemitizma_se_vryshta", "text": "Израел като водеща държава в областта на високите технологии би имала интерес да инвестира в потенциала на България в тези области, заяви президентът Румен Радев днес на среща с израелския си колега Реувен Ривлин в Президентския дворец в Ерусалим.  Радев допълни, че страната ни се превръща все повече в център за информационни и комуникационни технологии, научни изследвания в Югоизточна Европа. Той посочи, че е горд, че българите са извършили безпрецедентния акт на спасяване на своите евреи и не са допуснали нито един от тях да замине в лагерите на смъртта. По този начин ние записахме една от най-светлите страници не само в нашата, но и в европейската история, отбеляза Румен Радев.  Държавният глава отбеляза, че благодарение на последователните усилия на няколко поколения днес Държавата Израел има ефективни институции, демокрация и развито гражданско общество. Принос за тези успехи имат и нашите, българските евреи, които избраха Израел за своя родина и запазиха завинаги жива връзката между нашите два народа, посочи Радев. По думите му днес Държавата Израел представлява прогресивен модел за обществено развитие, чийто успех се крие в обществената ангажираност на гражданите, качество на образованието, достойно заплащане, инвестициите в икономика и сектори, където науката е гарант за висока добавена стойност. Затова България е отворена да продължава нашето сътрудничество, инвестиционния обмен, научния, икономическия,търговския обмен, отбеляза българският президент. Израелският президент Реувен Ривлин посочи, че едно от големите предизвикателства, пред които сме изправени, е борбата срещу омразата и нарастването на екстремизма. Той отбеляза и отговорността да се предадат на младите поколения ценностите за толерантност и демокрация. Ривлин подчерта, че еврейският народ никога няма да забрави смелия акт на българския народ - спасяването на българските евреи.  Израелският президент отбеляза, че пред двете ни страни има много възможности в областта на търговията, високите технологии и туризма  Президентът Румен Радев се срещна и с представители на организациите на българските евреи в Държавата Израел. Радев припомни, че посещението му е в контекста на знакова годишнина - 75 години от спасяването на българските евреи. Това е събитие, с което се гордеем, защото нашият народ в едни от най-мрачните дни в историята на Европа показа, че може да бъде силен и човечен, каза българският президент. Той отбеляза, че този безпрецедентен акт на спасяването на българските евреи не е случайност, а се дължи и на това, че нашата еврейска общност в България винаги е била интегрирана пълноценно и е била неразделна част от българското общество. Българските евреи винаги са били и продължават да бъдат в челните редици на науката, образованието и изкуството в България, посочи Радев. България продължава да цени високо своята еврейска общност, допълни той.  Президентът коментира, че и в Европа, а и в цял свят има тенденции езикът на ксенофобията, на антисемитизма, на омразата да се връща. Ние твърдо противостоим на тези прояви и максимално сме решени да се борим с тях, декларира той и припомни,че България е една от първите държави в ЕС, приела дефиницията за антисемитизма. ", "date": "2018.03.20", "title": "Румен Радев от Израел: Езикът на антисемитизма се връща"}
{"url": "http://clubz.bg/65647-cska_sofiq_obeshta_zakonovi_merki_za_terora_sreshtu_kluba", "text": "Ще вземем всички законови мерки, за да спрем терора върху нашия клуб, заявява ЦСКА-София в декларация по повод наказанието на Фернандо Каранга от дисциплинарната комисия на БФС - спиране на състезателните права за 1 мач и 6000 лв. глоба. На \"Българска армия\" явно са недоволни от санкцията, наложена заради две прояви на бразилеца в дербито срещу \"Левски\" в неделя. Каранга първо направи присъщия му жест с отрязване на глава, а след това взе от зрител надуваем фалос и се разходи с него по пистата на ст. \"Васил Левски\" пред сектор \"А\". Каранга от ЦСКА-София е наказан за един мач Както обясни по-рано днес шефът на футболния дисцип Юри Кучев, наказанието от 1 мач е заради второто - плюс 3000 лв. глоба. А за \"рязането на гърлото\" има само парична санкция от 3000 лв., според дисциплинарния правилник. Според Кучев проявите на голмайстора са описани в докладите на съдиите и делегата на БФС. Под внимание е взета и жалбата на \"Левски\", като Юри Кучев дори адмирира \"сините\" за сезирането и призова клубовете да правят същото в бъдеще, ако се чувстват \"онеправдани\". \"Левски\" иска да се сезира прокуратурата заради Каранга \"Левски\" иска да се сезира прокуратурата заради Каранга", "date": "2018.03.20", "title": "ЦСКА-София обеща законови мерки за \"терора\" срещу клуба"}
{"url": "http://clubz.bg/65636-lukarski_prizna_razpad_v_rb_obvini_dbg_v_liberalno_syglashatelstvo", "text": "Лидерът на СДС Божидар Лукарски призна, че в Реформаторския блок тече разпад след решенията на ДБГ и \"Глас народен\" - едните да замразят членството си в РБ с опция да напуснат, а другите - да разтрогнат коалицията. Но синият председател даде да се разбере, че СДС няма да поеме опозиционен курс срещу управлението на кабинета \"Борисов 3\", въпреки проблемите в това управление и въпреки призивите на доскорошните си партньори. ДБГ замрази членството си в Реформаторския блок, може и да го напусне Лукарски разкритикува пред бТВ позициите на ДБГ - партията, основана от Меглена Кунева, която призова РБ да се обяви за опозиция и за предсрочни избори. Ако не - напусна формата. После заподозря доскорошните си партньори в  Репликата бе насочена към обявилите се за общи действия и нов политически съюз партии ДСБ и \"Да, България\", които работят с формациите БЗНС (също напуснала РБ през ноември миналата година) на Николай Ненчев, \"Зелените\" (по-рано разграничили се от РБ) и ДЕОС. Лукарски обясни, че ДСБ са дясна партия, но останалите били либерални. В СДС не приемали заявките \"про\" и \"анти\" властта и ГЕРБ, както и ултимативния тон на ДБГ, които вече също искат предсрочни избори. \"Глас Народен\" разваля коалицията с Реформаторския блок Лукарски  заяви, че въпреки проблемите на управлението на кабинета \"Борисов 3\" - отказът от реформи, скандалите, фокусирането единствено върху Европредседателството, стандарта на живот - решението, което дават от ДБГ за опозиционност не дават изход и решение.  Той обаче категорично отрече да се водят разговори за общи действия с \"Обединените патриоти\" и в частност с вицепремиера Валери Симеонов и партията му НФСБ. И пак повтори защо - първо трябвало да се очертае ценностна рамка. После добави: От думите му, а и от въпросите в студиото, не стана ясно кой точно прави тези опити и има ли този някой властови инструменти за реализация на подобен завой. По-рано през деня от СДС излязоха със специална декларация по обществената дискусия трябва ли да бъде променен Наказателният кодекс, за да се разширява обхвата на неизбежната отбрана. Темата стана актуална след случая от Пловдив, в който лекар уби човек, за когото се твърди, че е влязъл в имота му (не в дома му, каквато беше първоначалната версия), с цел кражба. За промени в закона и разширяваше на законовия текст за неизбежната отбрана се обявиха част от \"Обединените патриоти\" и отделни представители на ГЕРБ, а в Министерството на правосъдието се формира работна група по въпроса. Главният прокурор Сотир Цацаров и председателят на Върховния касационен съд Лозан Панов пък изненадващо застанаха на една и съща позиция по темата и отказаха да пратят представители на институциите си във въпросната работна група. За разлика от поддръжниците на законовите промени, от СДС се обявиха против. Според сините проблемът не е в закона, а в неговото прилагане, а вместо да се ремонтира НК, правителството и управляващото мнозинство трябва да насочат усилията си към реални и работещи политики за справяне с битовата престъпност. \"Глас Народен\" разваля коалицията с Реформаторския блок", "date": "2018.03.20", "title": "Лукарски призна разпад в РБ, обвини ДБГ в \"либерално\" съглашателство"}
{"url": "http://clubz.bg/65630-devet_godini_lager_za_istorik_dokumentiral_golemiq_teror_na_stalin", "text": "Руската прокуратура поиска девет години трудов лагер за историка Юрий Дмитриев, който документира престъпленията на Сталиновия режим, съобщи  . Той е обвинен в притежание на детска порнография заради голи снимки на 11-годишната му осиновена дъщеря.  Според адвоката на историка Виктор Ануфриев обаче, снимките са правени два пъти годишно като доказателства за доброто физическо състояние на детето заради проблеми със социалните работници. Очаква се решението на съда да бъде обявено в края на март. По-рано съдът обяви официални резултати от психиатричния преглед, според който Дмитриев е психически здрав и няма сексуални отклонения. Ровиш в миналото на ГУЛАГ? А дали не си луд? Колеги и приятели на 61-годишния учен и активисти за граждански права твърдят, че обвиненията на прокуратурата са несъстоятелни, а причините за преследването му са неговите разследвания на престъпленията на съветския вожд. Според тях той е станал неудобен за властта и най-вече за руския президент Владимир Путин. Дмитриев е арестуван на 13 декември 2016 г., малко след като Общество \"Мемориал\" - организацията, за която работи, публикува имената на повече от 40 000 милиционери, участвали в репресиите на Сталиновия режим. Това предизвика протеста на наследниците им. Малко след това говорителят на Кремъл Дмитрий Песков заяви, че правителството няма никаква роля в делото: Историци, роднини и активисти обаче оспорват твърдението му. Подобни скалъпени процеси се често срещани в ерата на Сталин. Историята се повтаря, казват те. 15 години затвор за историк? Документирал престъпленията на Сталин Детето е било осиновено на 3-годишна възраст след дело на Дмитриев срещу социалните служби, които не му позволявали да го вземе под опека. Според тях той е твърде възрастен за баща. Оттогава социални работници непрекъснато го проверяват, а след като възпитатели в яслата съобщават за белези по кожата на момичето, Дмитриев започва да прави снимки, за да има доказателства, че здравословното му състояние е добро. \"Белезите\" се оказват остатък от лейкопласт. Момичето не се е оплаквало от отношението на Дмитриев, изтъква Ануфриев. Една от биологичните дъщери на историка - Екатерина Клод, нарича обвиненията \"абсурдни\" и коментира, че тя и децата ѝ прекарват много време с него и осиновената му дъщеря. Тя твърди, че Дмитриев е прекрасен баща както за нея, така и за 11-годишното дете. Екатерина също свързва обвиненията с работата на баща си. 10 000 души – роби в ГУЛАГ в Донбас Като директор на местен клон на \"Мемориал\" - организация, която документира съветското минало на Русия, Дмитриев е част от екипа, открил масов гроб в град Сандармох през 1997 г. Над 9000 души - част от тогавашната интелигенция, са екзекутирани и погребани там. Други пък са изпратени в лагери на ГУЛАГ или са принудени да участват в изграждането на един от големите проекти на Сталин - канала между Бяло и Балтийско морета, при чийто строеж умират хиляди хора. Дмитриев приема за своя мисия да открие други гробове, да идентифицира жертвите и да огласи имената им. Историкът всяка година организира възпоменателни церемонии за жертвите на сталинисткия терор, които са посещавани от критично настроени към Путин дипломати. Общество \"Мемориал\", където Дмитриев работи, е обвинено още през 2015 г. от руските власти в \"подкопаване конституционния ред на Руската федерация\" и създаване на \"негативно обществено мнение\" за действията на страната в Украйна. Министерството на пръвосъдието в Москва го обяви за \"чуждестранен агент\". Правоащитници изтъкват, че това е все едно Германия да отправи такива обвинения срещу центъра \"Визентал\", издирващ нацистки военнопрестъпници. 15 години затвор за историк? Документирал престъпленията на Сталин 10 000 души – роби в ГУЛАГ в Донбас", "date": "2018.03.20", "title": "Девет години лагер за историк, документирал Големия терор на Сталин"}
{"url": "http://clubz.bg/65629-studioto_na_harvi_uajnstijn_obqvi_falit", "text": "Компанията на холивудски продуцент Харви Уайнстийн обяви банкрут. Новината не е изненадваща - студиото търси купувач или инвеститор от месеци. Очаква се филиал на Lantern Capital Partners да придобие активите. Преди това се смяташе, че е намерен купувач, готов да плати 320 млн. долара. В крайна сметка обаче не се стигна до сделка, след като се оказало, че задълженията на холивудската компания са по-големи от известните на кандидат-купувачите. Още и още изнасилвания от Уайнстийн Съоснователят на продуцентската компания Харви Уайнстийн бе обвинен публично в над 70 случая на сексуални посегателства – от тормоз до изнасилване. Случаят даде тласък на движението #MeToo. През февруари главният прокурор на Ню Йорк Ерик Шнайдерман повдигна обвинения срещу компанията, Харви Уайнстийн и брат му Боб заради това, че фирмата не е защитила служителите си от посегателства. В понеделник губернаторът на Ню Йорк Андрю Куомо обяви, че главният прокурор ще ревизира и акт на прокурора на Манхатън Сайръс Венс за случай от 2015 г. Тогава моделът Амбра Батилана Гутиерес се е оплакала от сексуален тормоз от Уайнстийн, полицията организира акция, в това число и подслушване, но въпреки това няма последствия за продуцента, припомня Си Ен Ен. ", "date": "2018.03.20", "title": "Студиото на Харви Уайнстийн обяви фалит"}
{"url": "http://clubz.bg/65632-merkel_nqma_prichina_za_sankcii_sreshtu_shroder", "text": "Германската канцлерка Ангела Меркел не вижда причина да се налагат санкции върху предшественика й Герхард Шрьодер заради неговото лобиране в полза на Русия. Това каза говорителят й, цитиран от \"Дойче веле\". Украйна иска санкции за Шрьодер Други бивши лидери на европейски държави също бяха предпазливи относно възможни наказания за бившия канцлер, който оглави борда на директорите на руската държавна компания \"Роснефт\" през 2017 г. Вчера украинският външен министър Павло Климкин призова за санкции срещу бившия германски канцлер Герхард Шрьодер заради неговото лобиране в полза на Русия. Дипломат №1 на Киев призова ЕС да проучи как може да предприеме действия срещу него Според Климкин \"Шрьодер е най-важният лобист на Путин по света\". Шрьодер окончателно се унижи до слуга на Путин Шрьодер, който в момента председателства борда на директорите на руската държавна компания \"Роснефт\", е подложен на големи критики заради близките си отношения с Кремъл. Преди да слезе от власт през 2005 г. той даде зелена светлина на противоречивия \"Северен поток\" и само няколко седмици по-късно оглави компанията \"Норд стрийм\", която е контролирана от руския \"Газпром\" и управлява \"Северен поток\". Проектът беше много критикуван от украинското правителство, защото той предвижда да позволи на Русия да изнася газ от Западна Европа през Балтийско море без да има нужда от позволението на Украйна като транзитна страна. Шрьодер продължи да твърди, че Европа трябва да вярва на Русия и след анексирането на Крим от Москва през 2014 г. Той се обяви против санкции от страна на САЩ и ЕС за Русия. Шрьодер окончателно се унижи до слуга на Путин", "date": "2018.03.20", "title": "Меркел: Няма причина за санкции срещу Шрьодер"}
{"url": "http://clubz.bg/65633-bdj_se_samoremontira_i_iztochva", "text": "Обявената от БДЖ обществена поръчка за ремонт и поддръжка на 9 локомотива в следващите три години за 4 милиона лева, е при условия, от които се облагодетелства само една частна фирма, която използва държавното депо в София, обявиха пред журналисти днес представители на локомотивния завод  \"Експрес Сервиз\" ООД и на българо-хърватското дружество \"БДЖ-Кончар\" АД. Анастас Колев, управител на \"Експрес Сервиз\" в Русе и Гинчо Павлов, изпълнителен директор на \"БДЖ-Кончар\" АД представиха данни за предопределената, по думите им, обществена поръчка, в която локомотивите на БДЖ ще се ремонтират от самите БДЖ, в халета на държавните железници и с резервни части на държавните железници, с техен персонал и съоръжения,  а чрез схемата на практика ще се източи обществен ресурс чрез фиктивни ремонти на локомотиви.  Държавните железници изпълняват сами над 80% от обема на поръчката, а в същото време заделят над 4 милиона лева за плащания към определената за изпълнител фирма - ЖП Тракция ЕООД.  Процедурата по ЗОП е открита с решение от 12 февруари т.г. на управителя на \"БДЖ-Пътнически превози\" ЕООД и е публикувана в Регистъра на обществени поръчки към АОП на 14 февруари т.г., бюджетът й е 4 082 400, 00 лева без ДДС. Според представители на локомотивния завод тя е така направена, че на практика налага единственият възможен печеливш.   Ключово изискване на възложителя \"БДЖ-Пътнически превози\" е локомотивите да се предават за ремонт на територията на депо София, след което кандидатите трябва да посочат адрес на изпълнение на услугата, където преценят, но трябва да докажат, че имат право на ползване. В същото време обаче в тръжната документация има изискване експресните ремонти на локомотивите да се извършват в рамките на 8 часа. На практика облагодетелствана е частната фирма, която използва Локомотивно депо София, собственост на железниците, без да е провеждана състезателна процедура за целта. И така отговаря на техническите изисквания на БДЖ в конкретната обществена поръчка.  От \"Експрес Сервиз\" обявиха също така, че са представили пред БДЖ-Пътнически превози свое предложение за ремонт и поддръжка на 22 дизелови мотриси на \"Сименс\" за 17 милиона лева. Няколко месеца по-късно е била пусната обществена поръчка за ремонт и поддръжка на 44-те електрически и дизелови мотриси на \"Сименс\" за... 137 милиона лева. Изискването към кандидатите за оборот от 80 милиона лева автоматично ни изключва от състезанието, каза Атанас Колев.", "date": "2018.03.20", "title": "БДЖ се (само)ремонтира и източва "}
{"url": "http://clubz.bg/65631-konstitucionniqt_syd_shte_se_proiznese_za_istanbulskata_konvenciq", "text": "Конституционният съд (КС) ще се произнесе по същество дали т.нар. Истанбулска конвенция противоречи на основния закон на държавата, ако бъде ратифицирана. Решението на конституционните съдии да разгледат казуса, поставен им от 75 депутати от ГЕРБ, е взето единодушно, съобщиха от институцията. За докладчик по делото е определен бившият депутат от ГЕРБ и зам.-председател на парламента Анастас Анастасов. ГЕРБ се отърва от Истанбулската конвенция. Праща я в съда Депутатите от ГЕРБ поискаха КС да се произнесе за съответствието на конвенцията с текстовете на конституцията, след като темата създаде обществено и политическо напрежение. Пращането на документа на конституционалистите печели време на ГЕРБ - по закон КС няма задължителни срокове, в които да се прознесе.  Към искането да търкуване, депутатите пратиха на юристите и постъпилите в парламента положителни и отрицателни становища по темата.  Няма да има референдум за Истанбулската конвенция Конституционните съдии са задължили Министерския съвет да им предостави решението си за оттегляне на проектозакона за ратификация на конвенцията от Народното събрание. Именно този акт на правителството имаше риск да \"спъне\" произнасянето на КС по същество. В решението на МС от 7 март се казва, че не само оттегля от парламента предложения за ратификация документ, но отменя и решението, с което самият Министерски съвет приема законопроекта за ратификация. Това можеше да постави под въпрос има ли предмет, по който КС да се произнесе. Съдиите обаче са преценили, че ще излязат с конкретнво решение по текстовете на самата Истанбулска конвенция. След като получат становищата на държавни институции, представители на съдебната власт, университетски преподаватели и неправителствени организации, конституционните съдии ще преценят дали документът съответства на конституцията. Кога ще стане това - знаят само конституционните съдии. Истанбулската конвенция бе приета от правителството на 3 януари, но още същия ден тя предизвика напрежение между партньорите в управляващата коалиция. От \"Обединените патриоти\" се обявиха против ратификацията й. Последва ги БСП. Социалистите поискаха и провеждане на референдум, но Народното събрание го отхвърли. След това премиерът Бойко Борисов обяви, че партия ГЕРБ ще оттегли решението си за конвенцията, защото нямало да носят сами пасива от дискусиите. Въпреки че от ГЕРБ публично поддържат тезата как са \"за\" ратификацията на Конвенцията за превенция и защита на жените от насилие, миналата седмица България, в качеството си на страна - председателстваща Съвета на ЕС, не изправи свой правителствен представител на дебатите в Европейския парламент.  Европарламентът: Всички да ратифицират Истанбулската конвенция Няма да има референдум за Истанбулската конвенция Европарламентът: Всички да ратифицират Истанбулската конвенция", "date": "2018.03.20", "title": "Конституционният съд ще се произнесе за Истанбулската конвенция"}
{"url": "http://clubz.bg/65643-valeri_simeonov_spete_spokojno_nqma_riskove_za_upravlenieto", "text": "Вицепремиерът и лидер на НФСБ Валери Симеонов коментира пред бТВ актуалните проблеми в коалицията \"Обединени патриоти\" и в управлението. Той бе категоричен, че въпреки разминаванията между него, Волен Сидеров и Красимир Каракачанов няма рискове за стабилността на държавата. Той потвърди, че няма да се извини за думите си по повод поведението на руския патриарх Кирил в България и изтъкна, че \"драма няма\". Сидеров иска Симеонов да се извини за \"второразрядното съветско ченге\" Според него Бойко Борисов проявява опвече разбиране, отколкото той е очаквал. Симеонов все пак допусна, че е възможно да се прояват сериозни проблеми като заяви: За пореден път вицепремиерът разкритиквуа протестите срещу втория лифт в Банско.  ", "date": "2018.03.20", "title": "Валери Симеонов: Спете спокойно, няма рискове за управлението"}
{"url": "http://clubz.bg/65641-zadava_se_naj_skypiqt_serial_v_istoriqta_%E2%80%93_%E2%80%9Evlastelinyt_na_prystenite%E2%80%9C", "text": "„Амазон“ обяви бюджета си, определен за настоящи и бъдещи продукции, и за пръв път показа официални данни за общия брой зрители, които привлича – 26 млн. потребители. Периодът от документите, станали публично достояние, обхваща три години и разкрива детайли за 19 ексклузивни шоута на компанията, предава „Ройтерс“. Сред тях попада и една нова придобивка на „Амазон“ – „Властелинът на пръстените“. В края на миналата година съобщихме, че правата вече са купени, а сега „Амазон“ обяви и бюджета – компанията е готова да отдели рекордната сума от 500 млн. долара за бъдещия сериал по историята за Единствения пръстен, като според неназован източник от компанията, става дума за два сезона. Това е сума, която много малко съвременни продукции могат да си позволят. За сравнение: HBO отделя по 15 млн. долара на епизод за последния сезон на най-успешния си сериал „Игра на тронове“  , а общият бюджет на телевизионната „Песен за огън и лед“ възлиза на около 600 млн. долара за осем сезона  . Сумата е и три пъти повече, отколкото „Амазон“ изхарчи за първите два сезона на гордостта си „Човекът във високия замък“. Очертава се новият сериал да изиграе ролята на „безценното“. С прочита на „Властелинът на пръстените“ за малък екран „Амазон“ ще опита да се конкурира именно със създателите на „Игра на тронове“ – HBO, а основателят Джеф Безос е готов на всичко, за да реализира дългогодишната си мечта компанията му да изпревари „Нетфликс“, „Хулу“ и HBO в битката за публиката. Междувременно за сериала все още не се знае почти нищо. Няма обявен режисьор, актьори или поне брой епизоди на сезон. Знае се обаче, че Анди Съркис, вдъхнал живот на най-интересния от персонажите на Толкин – Ам-гъл, не би се включил в тази адаптация на романа, дори ако от „Амазон“ го бяха поканили. Който и да режисира или участва в скъпия телевизионен проект, за феновете на Толкин и класическото фентъзи остава надеждата, че сериалът „Властелинът на пръстените“ ще покаже неразказаните истории от епичния роман на Професора, за които Питър Джаксън не успя да намери екранно време в трилогията по книгата.", "date": "2018.03.20", "title": "Задава се най-скъпият сериал в историята – „Властелинът на пръстените“"}
{"url": "http://clubz.bg/65639-strelba_v_uchilishte_v_merilend_ima_raneni_video", "text": "Няколко души бяха ранени днес в гимназия в американския щат Мериленд, предаде Ройтерс. Засега няма съвсем ясна информация за състоянието на пострадалите, съобщи шерифът на окръг Сейнт Мерис.     Нападението било извършено в местното средно училище \"Грейт Милс\". Мястото се намира на около 110 километра южно от Вашингтон. По-късно в туитър се появиха съобщения, че стрелецът се казва Зейн Майкъл Кройц. Той е от Сейнт Мерис и е бивш ученик в \"Грейт Милс\". Някога свирел в училищната музикална група.  Твърди се, че Кройц имал криминално досие за терористични заплахи и извършено нападение. Стрелба в гимназия във Флорида, потвърдени 17 убити (ВИДЕО, СНИМКИ) В телефонно интервю за Си Ен Ен ученик на име Джонатан Фрийз съобщил, че бил заключен заедно със свои съученици за близо час. Той обаче не чул никакви изстрели. Връзката била прекъсната с пристигането на полицията. Инцидентът се случва на фона на ожесточени общонационални дебати за стрелби в училищата. Причина е крането на 14 февруари в гимназията \"Марджъри Стоунмен Дъглас\" в Паркленд, щата Флорида. Тогава бивш възпитаник на училището разстреля 17 души. Джонатан Фрийз сподели в интервюто си, че в училището наскоро два пъти били провеждани тренировки, на които била отработвана именно такава ситуация. Днешната стрелба пък става само 4 дни преди Похода за нашия живот. Той се организира от оцелелите при касапницата в Паркленд ученици. Проявата ще се състои във Вашингтон и целта е депутатите да бъдат призовани за приемат по-строги закони за контрол над оръжията. В \"Грейт Милс\" учат 1500 ученици. 56 на сто от тях са от малцинствата.", "date": "2018.03.20", "title": "Стрелба в училище в Мериленд, има ранени (ВИДЕО)"}
{"url": "http://clubz.bg/65640-gazprom_ne_moje_bez_ukrajna", "text": "\"Газпром\" не може без Украйна. През 2020 г. руската държавна компания няма да може да мине без украинската газопреносна система за транзит на газ към Европа, тъй като по това време наземната инфраструктура в ЕС все още няма да бъде готова да приема синьо гориво от \"Северен поток 2\". До края на 2019 г., когато изтича договорът за транзит на газ през Украйна, \"Газпром\" ще може да изпомпва през \"Северен поток 2\" не повече от 34 милиарда куб. метра от прогнозираните 55 милиарда куб. м. И сключването на нов договор с Украйна за транзит на руски газ е неизбежно, пише руското издание \"Комерсант\". Украйна арестува активи на \"Газпром\" \"Ди Цайт\": \"Северен поток 2\" зависи от Тръмп Ако България иска азерски газ, трябва да побърза с газовите връзки Русия чака 100% гаранции от ЕК, за да вкара \"Турски поток\" в България Русия може да включи Сърбия към \"Турски поток\" Германия отпуска €1.2 милиарда за Южния газов коридор \"Ди Цайт\": \"Северен поток 2\" зависи от Тръмп Ако България иска азерски газ, трябва да побърза с газовите връзки Русия чака 100% гаранции от ЕК, за да вкара \"Турски поток\" в България Русия може да включи Сърбия към \"Турски поток\" Германия отпуска €1.2 милиарда за Южния газов коридор", "date": "2018.03.20", "title": "\"Газпром\" не може без Украйна "}
{"url": "http://clubz.bg/65634-bivsh_slujitel_na_fejsbuk_techove_na_informaciq_stavat_postoqnno", "text": "\"Cambridge Analytica\" не е единствената компания, добрала се до профилите на милиони потребители във Фейсбук чрез разбработчици на апликации. Много други са ползвали същите методи, за да се сдобият с данни, разказва бившият служител на социалната мрежа Санди Паракилас пред в. \"Гардиън\". Ръководството на Фейсбук е знаело за това и не е направило нищо, за да го спре. И разказва, че висш мениджър го посъветвал да не рови твърде надълбоко, защото е по-безопасно да не знае какво се случва. В събота журналисти от \"Гардиън\" и американският \"Ню Йорк Таймс\" съобщиха за взети данни на 50 млн. потребители на Фейсбук, които после са продадени на Cambridge Analytica, компания, която ги е използвала за профилиране на избирателите в помощ на Доналд Тръмп и кампанията за излизане на Великобритания от ЕС. Скандалът Cambridge Analytica - Зукърбърг обедня с $6 милиарда Данните били взети чрез достъп до \"Фейсбук\" благодарени на апликация за платени анкети. Но и други компании ползват същите методи, твърди Паракилас, който е работил като мениджър на платформени операции във Facebook, отговорен за контрола на ползваните данни от разработчиците на софтуер от трети страни между 2011 и 2012 г. Той предупредил началниците си, че методите им за пазене на данните са неефективни: Компанията по никакъв начин не е използвала механизми като одит на външни разработчици, за да провери дали не се злоупотребява с данните. Става дума не само за имена, снимки и биографии, а и за интересите, предпочитанията, харесванията и всякаква друга информация, която волно или неволно разкриваме в социалната мрежа. Паракилас добавя, че винаги е смятал, че има нещо като черен пазар за тези данни. Но ръководството го убеждавало да не рови по темата. От компанията споделят само, че техните методи за споделяне на данни са се подобрили значително за 5 години. Около скандалната компания, финансирана от републиканеца Робърт Мърсър и бившия съветник на Тръмп Стийв Банън, се разрази и паралелен скандал, след като журналисти под прикритие записаха със скрита камера изпълнителния директор Александър Никс. 50 милиона акаунта източени от Facebook в помощ на Тръмп и Брекзит Той споделя някои свои подходи в политическите кампании на хора, които счита за евентуални клиенти от Шри Ланка, като обявява, че може \" , като добавя, че украинките са  От компанията обявиха, че записите от Channel 4 са \"монтирани и нагласени така, че да представя много грешно природата на тези разговори и как компанията прави своя бизнес.\" Никс пък твърди, че е развил   за да не засрами потенциален клиент. Cambridge Analytica e регистрирана в САЩ и работи във Великобритания, подобна дейност е незаконна и в двете страни. Британските власти вече са започнали разследване. 50 милиона акаунта източени от Facebook в помощ на Тръмп и Брекзит", "date": "2018.03.20", "title": "Бивш служител на Фейсбук: Течове на информация стават постоянно"}
{"url": "http://clubz.bg/65626-govorit_moskva_skopie_da_ne_vliza_v_nato", "text": "Така завършва кратко съобщение на руското външно министерство. То е за състояла се днес среща на зам.-министъра на външните работи Александър Грушко и посланика на бившата югославска република в Москва Гоце Караянов. Според съобщението били обсъдени актуални въпроси от международния дневен ред. Констатирана била готовността за продължаване на взаимодействието в сфери, представляващи взаимен интерес. Македония през 2018 г. - край на спора за името и покана за НАТО Заев: Русия присъства, но ние сме за членство в ЕС и НАТО Двамата дипломати обсъдили и ситуацията на Балканите. Русия винаги се е противопоставяла на разширяването на НАТО. Кремъл сдмята, че то не е необходимо след разпадането на Варшавския договор през 1991 г. Особено гневна бе Русия от влизането в НАТО на Черна гора. През октомври 2016 г. властите в Подгорица обвиниха Москва в заговор за ликвидиране на тогавашния премиер Мило Джуканович и довеждане на власт на проруската опозиция. Заев: Русия присъства, но ние сме за членство в ЕС и НАТО", "date": "2018.03.20", "title": "Говорит Москва: Скопие да не влиза в НАТО"}
{"url": "http://clubz.bg/65623-da_ne_posreshtame_ruskite_ambicii_s_hlqb_i_sol", "text": "Какво може да очакват България и светът от страна с авторитарно управление, значим военен потенциал за водене на конвенционални войни, която притежава ядрено оръжие? Какво да очакват България, ЕС и всички региони и държави, където Русия смята, че трябва да упражнява влияние, когато руският президент официално е заявил, че един от най-важните приоритети е разширяване на геополитическото влияние на Русия? Наистина ли Русия е силна страна, а нейният лидер - държавник с мистични способности, пред които хората и източноевропейските народи трябва да остъпват? Това са важни въпроси, на които е добре да си отговори българското общество и българския политически елит. Защо? Каква България искат феновете на Путин? На първо място, защото международните отношение са очевидно в етап, в който редица държави са управлявани хора, които смятат, че национален интерес означава едностранна политика на незачитане на други национални държави. За съжаление в момента изглежда, че така мислят избрани на власт политици в редица силни във военно отношение държави, част от които членове на Съвета за сигурност на ООН като САЩ, Великобритания, Китай, Русия, както и други държави с планове за доминация в цели региони, каквато например е Република Турция. На второ място, когато международната политика преминава от състояние на партньорство в режим на агресивна конкуренция между отделните държави, то най-силните от тях са склонни да пренебрегват интересите на по-слабите и дори да ги жертват, докато търгуват влияние помежду си. България е от по-слабите във военнно отношение страни и е добре да отчитаме, че на държави в нашата част на света като Грузия, Украйна бе отнета територия директно и едностранно, чрез пряка военна агресия и окупация. Ако международният ред продължи да се развива в режим на агресивна конкуренция, за България (и за други страни със сходна държавност и национални ресурси) е важно да прилага концепция за национална сигурност, която работи срещу възможнноста у нас да се реалилизира Абхазски, Кримски или Донбаски сценарий. Изключително важно за развитието на Източна Европа е официалното изказване на руският президент, че вотът на избирателите му дава основание в новия си мандат да води политика на конфронтация със Запада. България е Западна страна, член на ЕС и НАТО, макар и да се намира в югоизточния ъгъл на европейския континент. Всъщност именно географското ни положение, което често наричаме “уникално” в разговори по между си, ни прави изключително уязвими. По всички правила на международната политика на конфронтация, България – страна с незначителен в момента военен капацитет и слаба национална сигурност – е терен, на който да бъдат тествани всякакви сценарии и премервани геополитически амбиции. Добре е да нямаме илюзии по въпроса, че единственият фактор, който пази националното ни единство, е членството ни НАТО, отбранителен съюз, който ни защитава от пряка военна агресия, чрез клаузата за обща отбрана и в който си партнираме с един от геополитическите играчи в региона – Република Турция. България е страна, към която една от военно силните държави Русия изпитва едновременно презрение и амбиции за политическо опекунство. Затова България е пряко заплашена от амбициите на Кремъл да се конфронтира със Запада. Отговорът на тази заплаха не е  посрещането на руските амбиции с хляб и сол, както ни предлагат БСП, Атака, ВМРО и редица други чужди проксита в българската публична сфера. Отговорът не е също в превръщането ни в ястреб в процеса на конфронтация, който Русия започва със Запада. На първо място е важно да осъзнаем какво се случи на Украйна. Симпатията и подкрепата ни към Украйна, страна, която има общо историческо наследство и редица сходни икономически и социални проблеми с нашите, е задължителен измерител на собствената национална сигурност. Ако оправдаваме анексията на Крим и окупацията на Източна Украйна, ако вярваме, че Русия или която и да е друга страна в света има право да завладява териториите на съседите си, тогава държавността ни е застрашена от собствената ни преценка. С разбиране за това, че Русия има пълното право да дефинира и защитава националните си виждания както намери за добре, е изключително важно ние също да направим това за България. За начало е важно да направим просто сравнение между българската и руската държавност. За разлика от Руската федерация, България е страна, в която има реална политическа конкуренция и свободни избори (макар и често опорочавани), политически плурализъм (макар и често фасаден), независима съдебна система (макар част от нея да изпада в зависимости), капитализъм от европейски вид (макар с милиционерски корени и наличие на олигополи и олигарси). Най-вече обаче, в България има лични свободи, съществуват свободна воля и свободно слово (макар и системно ограничавани от политици и приятелските им бизнес кръгове). Убеден съм, че нито един от тези българи, които имат самостойно значимо влияние в икономическия и политическия живот на страната ни, независимо дали легитимно или задкулисно, не биха сменили статута си в България за подобен в Руската федерация. Причината за това е проста – в България те са всичко онова, което са, а в Русия само това, което Кремъл иска да бъдат. Гледайки на североизток, категорично можем да се гордеем с това, което сме постигнали като общество през изминалите почти 30 години. Разбира се, това не значи да проявяваме неуважение към Руската федерация и нейната държавност. Означава да ги осъзнаваме, да сме наясно, че Русия има легитимни интереси и няма нищо лошо да получава одобрението ни, когато ги защитава законно с легитимни средства. Значи също да казваме ясно “Не” всеки път, когато е необходимо. Политическата легитимност изключва анексирането на територии, военни нападения над чужди държави и създаване на сиви зони като Южна Осетия, Абхазия, про-руските анклави на територията на Източна Украйна и завладяване на чужди територии като Крим. Коя държава, движена от разум, от желание за истинско социално и икономическо развитие, която мисли за благоденствието на гражданите си, търси искрено уважението на съседите си и на света, се стреми към завладяване на чужди територии. Колко такива има в днешния свят? Националната държава е единствената международно легитимна форма на обществено устройство и това ще бъде така занапред. Налице е едно едниствено положително изключение на доброволно наднационално сдружаване и сдаване на национален суверинитет, при солидарност и равнопоставеност – Европейският съюз, който трябва да пазим на всяка цена. След като националната държава е важна, опитите за промяна на граници, отнемане на територии, на системна намеса във вътрешните дела на дадена страна не могат да бъдат приемани с лека ръка или толерирани. България се намира между две държави, които в момента, макар и в различни степени и без знак за равенство, залагат на агресивни концепции за разширяване на националното си влияние. Едната от тях е Република Турция, а другата Руската федерация. Република Турция е страна, към която българското общество, вероятно основателно, реагира с исторически формирани национални предразсъдъци. Тя има да решава сложни национални проблеми, които стоят от десетилетия пред турското общество - доколко да бъде светска и доколко подчинена на религиозни догми държава; дали и доколко да интегрира кюрдите и други малцинства като национални такива, и дали и доколко да не го прави. Турската държавност, икономиката и социалното развитие на страната са зависими от състоянието на държавите в Близкия Изток, от това дали ще има Сирия, какъв ще бъде Ирак, каква политика ще води Иран и т.н. Тя е сложна в културно отношение страна на границата между политическия Запад и политическия Изток. С Република Турция сме заедно в НАТО и сме длъжни да зачитаме взаимно националните си интереси. За България е важно да имаме искрени отношения с Република Турция и да развиваме взаимоизгодно партньорство. Турция е или необходим патрньор, или нежелан конкурент. Партньорството ни с нея следва да отчита факта, че противно на част от политическите схващания в Анкара, в България няма турско национално малцинство. Има български граждани от турски етнически произход, които са напълно интергирани в българската държавност и култура. На територията на Република Турция също има стотици хиляди български граждани, които са част от националния ни потенциал. Тоест двете страни имат всички необходими основания за изграждане на дългосрочно партньорство, основано на взаимно уважение. Единственото, което може да създава значими проблеми между България и Република Турция от българската страна, е действието на социални и политически фактори, формирани в съветската и пост-съветската епоха. Трябва да си признаем, че комунистическото минало и пост-съветските нагласи влияят негативно на днешните ни отношения с Република Турция, а Русия се опитва да влия пряко на отношенията ни с Анкара. Всичко това не пречи на редица българи искрено да харесват Русия, нейния президент, нейната литература, общите славянски корени и да вярват в имиджа, който Русия си налага у нас – на страна освободителка. Не смятам за уместно да отхвърляме агресивно такива схващания, изразявани от наши сънародници, дори ако не сме съгласни с тях. Длъжни сме просто да кажем ясно, че добрите отношения и уважението между България и Русия нямат нищо общо със системната и целенасочена намеса на Кремъл във вътрешните работи на страната ни. То се случва на всякакви нива, от поддържане структури за идеологическа пропаганда (нещо твърде различно от Институт “Гьоте”, френският културен институт или British Council) и целенасочено създаване на мрежа от медии и уеб сайтове за политическа пропаганда, през опитите за поддържане на пара-политически и дори, в определена форма, на самоорганизиращите и обличащи се в униформи структури, прикрити като граждански организации. Тези политически рецидиви у нас няма да спрат, те ще се усилват. Има хубава българска поговорка “Не е луд тоя, дето яде баницата, а този, дето му я дава”. Сами сме отговорни за това дали държавността ни е силна или слаба, за това дали имама смела или страхлива позиция по даден политически въпрос. В контекста на обявения от руския президент курс на конфронтация със Запада например e наивно да реагираме с насаждане на русофобия и несъстоятелно сочене с пръст към Кремъл. Важно е обаче да кажем ясно, че Русия дефинира по изключително неправилен и невъзпитан начин националните си интереси. Това е руски проблем, който тези, които харесват Руската федерация, е добре да признаят и заявят пред руските си приятели. Нашият български проблем е свързан с това общество ни да осъзнава ясно националните ни интереси, а българските институции да имат позиция  и политика на превенция спрямо всякакви външни фактори, които се опитват да влияят на националната ни сигурност. Важно е българското правителството, институциите, които защитават сигурността на страната и цялото ни общество да со уверени в собственото ни национално развитие. Още по-важно е да сме убедени в цивилизационното ни превъзходство спрямо всички несвободни нации и спрямо обществата, които са склонни да се отказват от свободите си и да подчиняват развитието си на авторитарно управление. Успехът на България в днешната международна среда е възможен единствено след лишен от емоции прочит на националния ни интерес, в НАТО и ЕС и при изграждане на стабилни отношения с държави, способни на партньорства, а не с такива, търсещи доминация.", "date": "2018.03.20", "title": "Да не посрещаме руските амбиции с хляб и сол"}
{"url": "http://clubz.bg/65624-stivyn_tajlyr_obqvi_dati_za_samostoqtelno_turne", "text": "Стивън Тайлър обяви датите за предстоящото си турне в Северна Америка и Европа. На път с динозавъра от \"Аеросмит\" тръгва и нешвилската банда Loving Mary Band, съобщава zrock.bg. Без майтап! Стивън Тайлър пропява кънтри (ВИДЕО) Концертите в Европа са през юли и август. Ето и обявените дати: Стивън Тайлър отново е фурия на 69 г. (ВИДЕО) \n\t Ветеранът, роден през 1948 г., последно издаде самостоятелен албум през 2016 г. - We're All Somebody From Somewhere. Стивън Тайлър отново е фурия на 69 г. (ВИДЕО)", "date": "2018.03.20", "title": "Стивън Тайлър обяви дати за самостоятелно турне"}
{"url": "http://clubz.bg/65627-karanga_ot_cska_sofiq_e_nakazan_za_edin_mach", "text": "Фернандо Каранга от ЦСКА-София е наказан за 1 мач от дисциплинарната комисия на БФС заради разнасянето по пистата на надуваем фалос с шал на \"Левски\" след мача със \"сините\" (1:0) в неделя. Дъжд, локви и късметлийски гол - ЦСКА-София излъга \"Левски\" (СНИМКИ) Бразилецът е и глобен с 6000 лева - по 3000 за тази проява и заради жеста с рязане на глава. Това обясни шефът на футболния дисцип Юри Кучев пред журналисти. \"Левски\" иска да се сезира прокуратурата заради Каранга Голмайсторът на Първа лига ще пропусне домакинството на \"червените\" на \"Ботев\" (Пловдив) на 31 март или 1 април. За този мач със спрени състезателни права заради натрупани жълти картони е друг \"червен\" - Николай Бодуров. Общата глоба за ЦСКА-София за различни прояви на агитката възлиза на 5800 лв. \"Левски\" пък отнася 3300 лв. и задължението да възстанови щети на ст. \"Васил Левски\". Кучев добави, че длъжностните лица на срещата - съдии и делегат, са описали деянията на Каранга, а освен това е зачетена жалбата от \"Герена\". Нещо повече - Юри Кучев адмирира хода на \"Левски\". Той заяви, че това е първият отбор, който сезира комисията по този начин и прикани и останалите да го правят, когато се чувстват ощетени, провокирани или обидени. ЦСКА-София пък трябвало да разговаря сериозно с Каранга и да му обясни, че жестовете и проявите му са \"неприемливи\". Междувременно БФС официално обяви, че е назначен нов шеф на съдийската комисия на подалия оставка по-рано този месец Петър Петров. Това е Йордан Сталев от Пловдив.  Съдийският шеф подаде оставка, Боби Михайлов я прие \"Левски\" иска да се сезира прокуратурата заради Каранга Съдийският шеф подаде оставка, Боби Михайлов я прие", "date": "2018.03.20", "title": "Каранга от ЦСКА-София е наказан за един мач"}
{"url": "http://clubz.bg/65628-dyrjavata_otpisva_edno_dds_za_blizo_6_miliarda_leva", "text": "На близо 6 милиарда лева възлизат несъбраните приходи по ДДС за периода 2000-2017 г. по влезли в сила ревизионни актове на НАП. Това стана ясно днес на пресконференция на гражданското сдружение БОЕЦ, които се позоваха на информация, получена от НАП по Закона за достъп до обществена информация (ЗДОИ).  Точната сума всъщност е 5 милиарда 791 милиона 578 хиляди лева.  От гражданското сдружение са поискали информация за размера на несъбраното ДДС в България.  Разбивката, представена им от Националната агенция по приходите, по години, е следната: За периода 2000-2010 г. - 1.401.800 хиляди лева (около 1.4 милиарда). За 2011 г. - 1.098.169 хиляди лева (около 1.1 милиарда). За 2012 г. - 742.117 хиляди лева  (близо 742 милиона лева). За 2013 г. - 548.125 хиляди лева (близо 548 милиона лева). За 2014 г. - 510.991 хиляди лева (близо 511 милиона лева). За 2015 г. - 654.387 хиляди лева (близо 654 милиона лева). За 2016 г. - 564.968 хиляди лева (близо 565 милиона лева). За 2017 г. - 271.017 хиляди лева (близо 271 милиона лева). От гражданското сдружение обърнаха внимание на сумата от над 1 милиард лева през 2011-а, когато управляваше първият кабинет на Бойко Борисов, бяха иззети 220 милиона лева - парите на Националната здравноосигурителна каса (НЗОК), които бяха в резерва, и изхарчени за плащане на пенсиите, увеличени от кабинета на тройната коалиция, преди да си отиде. Тогава бюджетът на МВР беше малко над 900 милиона лева, а е имало несъбрано ДДС за над милиард, заяви председателят на БОЕЦ Георги Георгиев.", "date": "2018.03.20", "title": "Държавата отписва едно ДДС за близо 6 милиарда лева"}
{"url": "http://clubz.bg/65625-izgonenite_ruski_diplomati_napuskat_london", "text": "Изгонените руски дипломати от Великобритания напуснаха посолството в Лондон и се отправиха към летището, предаде РИА Новости. Всички колеги на дипломатите се бяха събрали, за да ги изпратят. Изгонването им е наказателна мярка, приета от правителството на Тереза Мей, защото Лондон смята, че Москва е виновна за отравянето на бившия руски шпионин Сергей Скрипал и дъщеря му Юлия. Шефът на НАТО призова Русия да разсекрети \"Новичок\" Колона от над 10 коли и минибусове събра 23-мата служители и техните семейства и потегли към аеропорта. Общата бройка на връщащите се в Русия е около 80 души. Руският посланик Александър Яковенко отиде на летището лично да изпрати доскорошните си служители. Москва също изгони 23 британски дипломати. Очаква се скоро те да напуснат Москва и да се върнат в родината си. Кремъл обяви, че закрива консулството на Великобритания в Санкт Петербург, както и че забранява дейността на Британския съвет в Русия.  ", "date": "2018.03.20", "title": "Изгонените руски дипломати напускат Лондон"}
{"url": "http://clubz.bg/65622-otlichnici_bylgariq_s_naj_golqm_ryst_na_broq_na_zatvornicite", "text": "България е първа в Европа по ръст на броя на затворниците. Това показват данни, представени днес от Съвета на Европа. Само за 3 години - спрямо 2015 г. в нашата страна  В Турция се отчита ръст от 9,5 на сто, следват Чехия (7,6 на сто), Сърбия (6,6 на сто) и Дания (5,5 на сто). България е сред държавите в Европа  При средно 30 осъдени за такива престъпления на 100 000 души население в Европа у нас те са 37, като с по-лоши показатели са само \"утвърдени съдебни еталони\" като Азербайджан (38,5), Турция (42,7), Полша (47,8) и Грузия (231,7). Клуб Z напомня, че, от една страна, наказателните съдилища у нас издават потресаващо (и притесняващо) висок процент: 97,5% осъдителни присъди (за 2016 г.) от всички предадени на съд за различни престъпления. От друга - доверието в съдебната система и особено в прокуратурата - която би трябвало при такъв висок процент успешни обвинителни актове да се къпе в народна любов - е между 6 и 8 на сто, а напоследък едва 10-ина процента. Може би отговорът е в следните данни на СЕ: основната част от лишените от свобода у нас (29,7 нас сто) са с присъди от една до три години (два процента са с доживотни присъди). \"Преведено\" на разбираем език, затворите са пълни догоре, но с \"кокошкари\". Иначе общо 97,5 на сто от осъдителните присъди са ефективни, а не условни (с отложено изпълнение).  Един затворник у нас струва на ден на бюджета 57,11 евро (111,36 лева) при средно 51 евро в Европа, става ясно още от изследването, цитирано от БТА. Към септември 2016 г. у нас е имало 8347 лишени от свобода, включително задържаните в следствието (без присъда). Всеки задържан е разполагал средно с по четири квадратни метра жизнена площ. България отчита общо 9670 места за лишени от свобода, от които 8127 са в затворите. Родители съдят прокуратурата - 12 г. не вкарва в затвора убиеца на сина им Сред затворниците у нас е имало 258 жени, 22 непълнолетни момчета и нито едно момиче. Общо 96,9 на сто от затворниците в нашата страна са мъже, от които 2,4 на сто (191) са чужденци. За 2015 г. са починали 43 лишени от свобода в България, от които седем сами са отнели живота си. Всяко трето самоубийство е било в предварителния арест. В нашата страна на 10 000 затворници умират 56,7, като самоубийствата са 9,2 на сто. Съветът на Европа отбелязва, че затворите на континента са 90 на сто пълни. Повишаването на броя на затворниците през 2016 г. е повсеместно, като за сравнение от 2012 до 2016 г. се е наблюдавал траен спад. Част от обяснението на това явление е удължаването на срока на издаваните присъди. Най-голямо пренаселване на затворите отчитат Македония и Унгария, където на 100 места са настанени 132 затворници. Сходно е положението в Кипър, Франция, Белгия, Португалия, Италия, Сърбия, Албания, Чехия, Румъния и Турция. В Европа едва 5,3 на сто от лишените от свобода са жени, като всяка пета от тях е задържана в следствието. Всеки четвърти европейски затворник е лишен от свобода за срок до една година.", "date": "2018.03.20", "title": "Отличници: България с най-голям ръст на броя на затворниците"}
{"url": "http://clubz.bg/65635-gardiyn_kakyv_e_smisylyt_ot_otchujdavaneto_na_britaniq_ot_evropa", "text": "Британия има право да моли за международна солидарност по случая Скрипал. Но Брекзит отслабва авторитета на Британия като надежден партньор в реда, основан на правила, който тя се стреми да защити, пише  Британската роля в първата среща беше разумна и конструктивна. Във втората обаче беше пълна противоположност - глупава и деструктивна. Взети заедно, срещите илюстрират международната рана, която съвременна Великобритания причинява на себе си (и на Европа) в резултат от вота за Брекзит. , външните министри от ЕС, включително британският, се опитаха да нанесат последните щрихи по декларация за Русия след отравянето на Скрипал и преизбирането на Владимир Путин. Имаше разногласия и различни акценти, но крайният резултат беше успешен, полагайки още една тухла в стената. Срещата беше поредната от серия международни усилия след престъпленията в Солсбъри за сплотяване на съюзниците около единен отговор на случая Скрипал. Тези усилия включваха съвместната декларация на Обединеното кралство, Франция, Германия и САЩ миналата седмица, лобирането във Вашингтон за по-ясно изразена подкрепа от администрацията на Тръмп и резолюция на НАТО в подкрепа на Великобритания. , преговарящите от ЕС и Обединеното кралство обявиха споразумение по условията за 21-месечен преходен период на Брекзит, по време на който Великобритания ще продължи да се възползва от условията на единния пазар и митническия съюз на ЕС, макар и губейки ролята си в органите за вземане на решения. Добрата новина е, че договорките за преходния период оставят Обединеното кралство в синхрон с ЕС до края на 2020 г. по общите икономически и търговски проблеми - това е по-добре от обратното. Лошата новина е, че опитът на правителството да представи това като \"прилагане\" на смислени нови отношения с Брюксел напълно се провали. Сделката за прехода за пореден път поставя основния въпрос:  Пред лицето на кризи като европейските връзки с Русия и твърде различните британски отношения с ЕС, една разумна модерна Великобритания щеше да се постарае да възприеме последователен стратегически подход. Щеше да има общ фактор, залегнал и в двата подхода: стратегическото признание на важното значение на защитата на международните правила в Европа в полза на всички национални държави. Дългосрочната цел е да се укрепва и възнаграждава международен ред, основан на правила, и да се наказва агресивното нарушение като това на руския президент Владимир Путин. Реакцията на Британия на отравянето на Скрипал беше общо взето правилна. Жизненоважно е да се заяви колективно, че подобни опити за убийство, особено когато включват химически агенти, са недопустими. Всички политически действия трябва да бъдат насочени към това да покажат цената на излизането извън тези правила. Важно е да се използва договорен процес на съгласуване, да се намери правилния тон и да се избегне лицемерието. Като цяло, Британия следваше този път.  Това има по-широко значение след преизбирането на Путин, защото макар че неговата победа на изборите в неделя беше напълно очаквана и предвидима, тя служи като напомняне, че либералните демокрации трябва да играят дългосрочна игра в състезанието с авторитарните режими. Справянето с Русия ще остане сложно години занапред. Стратегическите алианси между европейските страни са жизненоважни, за да бъде успешен продължителният процес на защитаване на либералната демокрация от руската и други заплахи. В това състезание европейското единство е от ключово значение, за да не се допусне отделни европейски страни да станат площадки за игрите на Путин. Не може да има никакво съмнение, че Британия ще направи по-ефективен принос в този общ подход, ако Европа вижда в нея надежден съюзник. И все пак поради Брекзит това не е така. Брекзит не само обижда съюзници и съседи, правейки ги по-малко склонни да се отзоват когато Британия моли за помощ, но и активно отслабва либералния ред, основан на правила, като прави спазването му от страна на Британия не толкова сигурно и като отслабва цялостиня авторитет на системата. Точно това се опитва да направи правителството на Тереза Мей в преговорите за Брекзит и точно това се опитват да защитят Мишел Барние и колегите му. Великобритания е права да иска подкрепа по аферата Скрипал. Но принципът \"всички за един, един за всички\" е реципрочен принцип. Точно затова Брекзит е такава заплаха, не само за Великобритания, но и за основните и общи интереси на Европа в сферата на сигурността. (БТА)", "date": "2018.03.20", "title": "\"Гардиън\": Какъв е смисълът от отчуждаването на Британия от Европа?"}
{"url": "http://clubz.bg/65621-gazprom_demontira_506_km_ot_turski_potok", "text": "Руската компания \"Газпром\" е загубила надежда да превърне проекта \"Турски поток\" в газопровод за мащабен износ към Европа, съобщава изданието finanz.ru. Радан Кънев: Борисов обясняваше, че \"Турски поток\" ще има, сега какво? Държавният холдинг се готви да започне демонтаж на тръбопроводите от Южния газов коридор, предаде Интерфакс. В началото те са били строени за \"Южен поток\", а след това - пренасочени за \"Турски поток\". Последният проект по план трябваше да доставя в Турция и ЕС 63 милиарда кубика газ годишно. Москва обаче успя да сключи с Анкара рамково споразумение само за две разклонения на \"потока\" вместо за четири. Русия чака 100% гаранции от ЕК, за да вкара \"Турски поток\" в България Поради двукратно намаляване на мощността на \"Турски поток\" излишни за \"Газпром\" се оказали 506 километра тръби, положени по маршрута Починки - Анапа, т.е. от Саратовска област до Краснодарския край. Те подлежат на ликвидиране заедно с газоизмерителната станция \"Моршанская\". Строежът на третата и четвъртата поредица от компресорни станции \"Русская\", \"Казачия\" и \"Кореновская\" ще бъде замразен \"до вземането на решение за реализирането на дадените обекти\". Общата стойност на обектите, подготвяни първо за \"Южен поток\", после за \"Турски поток\", които в крайна сметка увиснаха на сметката на \"Газпром\" като незавършени строежи, се оценява на 46 милиарда рубли (546 милиона евро) към началото на 2017 г. В момента \"Газпром\" продължава прокарването на две разклонения на \"Турски поток\" по дъното на Черно море с общ капацитет 31 милиарда кубика. Както преди време разказаха пред Ройтерс три източника в бранша, Турция се съгласила през територията й да бъде прокарана само една тръба, по която да получава 15,75 милиарда кубика годишно за собствените си нужди. От второто разклонение, което \"Газпром\" се надява да използва за транзита на газ към Европа, са положени почти 1000 километра тръби по морското дъно. Анкара обаче разрешила то да стига само до нейното крайбрежие. Става все по-голяма вероятността тази тръба да не стигне доникъде. Дори в Москва растял скептицизмът относно скорошния й старт. Точният маршрут не може да бъде оформен без разрешението на Турция. Не е ясно кой ще бъде собственик и оператор на тръбата, ще претендира ли Анкара за транзитни такси и в какъв обем. Путин: Край на \"Южен поток\", България не разреши! По идея \"Турски поток\" трябваше да замени \"Южен поток\", чийто край руският президент Владимир Путин обяви лично на 1 декември 2014 г. Тогава, а и няколко пъти след това той обвини България за провала на проекта. Страната ни прекрати строежа на \"Южен поток\" в последните дни на правителството на Пламен Орешарски през есента на 2014 г. Сред причините бяха забележките на Еврокомисията, че проектът не е според изискванията на Третия енергиен пакет. През януари 2016 г. \"Газпром“ обяви разтрогването на договора по проекта за „Южен поток“. Русия чака 100% гаранции от ЕК, за да вкара \"Турски поток\" в България Путин: Край на \"Южен поток\", България не разреши!", "date": "2018.03.20", "title": "\"Газпром\" демонтира 506 км от \"Турски поток\""}
{"url": "http://clubz.bg/65637-vladimir_putin_iskashe_koronaciq", "text": "- Путин не целеше само изборна победа. Той искаше един вид коронация, за да може да твърди, че народът е плътно зад него. Това му се удаде. То му е необходимо за подсигуряване на властовия картел начело на Русия. Важен мотив за избирателите със сигурност е бил патриотизмът и заслугата на Путин да възкреси Русия като велика сила. Втори аргумент за неговите избиратели беше, че Путин се обявява за стабилност. За средното и по-старото поколение, които преживяха срива на Съветския съюз и последвалите години на мизерия, Путин символизира възвръщането на стабилността. А и мнозина избраха Путин поради липса на алтернатива. В тази посока беше направено необходимото. - В крепостите на либералната опозиция с добре образовано средно съсловие участието във вота беше по-малко, но не и драматично ниско. Двамата либерални кандидати получиха общо 2,7 на сто подкрепа. Също в Москва и Санкт Петербург на Ксения Собчак не се удаде да мобилизира избирателите. Може би и поради дълбоките съмнения дали кандидатурата й е била съгласувана с Путин или не. Драматично се провали амбицията й да привлече на своя страна избирателите на Навални. - Медиите бяха пристрастни, а достъпът до вота на кандидатите ограничен. Но в сравнение с 2012 г. изборите не бяха повече фалшифицирани. Остава ненадминат най-мръсният вот след 1992 г. при  преизбирането на Борис Елцин през 1996 г. Ахилесовата пета този път за Путин беше участието в изборите. При парламентарните избори през 2016 г. изборното участие беше 48 на сто. Тогава всички говореха за криза при господството на Путин. Ако това се беше случило и сега, дори и убедителна изборна победа не би била победа. (Във вота на 18-и т. м. участваха 67,4 на сто от имащите право на глас . б. р.) Този път бяха съживени някои съветски традиции – примерно изборите да се превърнат в един вид народно празненство. С ядене, лотарии и забавления. Много избиратели бяха поставени под натиск да се отправят към урните – войници, студенти и служителите на държавните предприятия. Руското население очаква от правителството преборване на корупцията, икономически реформи и подобряване на здравното обслужване в образователния сектор. В речта си след изборната победа Путин обеща радикална промяна. - Това ще се види, след като Путин положи клетва и се разбере какъв ще е съставът на новото правителство. Концепциите са налице – здравеопазване, образование, данъчна и пенсионна реформа. Голяма част от населението желае промени. При липса на структурни реформи не би имало икономически напредък. - През 2015 и 2016 г. Русия преживя рецесия. През 2015 г. 3,5 на сто от БВП и през 2016 г. 0,6%. През 2015 г. делът на санкциите беше между 0,5 и 0,8 на сто. Главният фактор за слабата икономика обаче беше сривът на  цените на суровия петрол. Наред с това в Русия липсваха изгодни рамкови условия за малки и средни предприятия. Две седмици преди изборите Путин представи визията си за бъдещето. Това по-скоро прозвуча като завишаване на бюджета за отбрана, примерно при разрбаботването на нови ядрени оръжия. \n\tВеликодържавническата политика, която Путин води, преди всичко се оповава на войската и на нейното модернизиране, включително в сферата на атомните оръжия. Понастоящем контролът върху ядрените въоръжения е в криза, тъй като в тази посока американската админстрация няма интерес. Що се отнася до големите кризи между Запада и Русия – кризата в Украйна, войната в Сирия, не очаквам пробив. Лошите отношения с Русия ще продължат, задава се и опасност за по-нататъшно влошаване. - Още през 2008 г. конституцията не позволяваше трети президентски мандат. Тогава Путин реши да изведе на сцената лесно контролируем президент (Дмитрий Медведев – бел. р.), самият той стана премиер. Подобен вариант е мислим и за 2024 г. Не смятам за вероятно да се опита да промени конституцията, което да му позволи пореден президентски мандат. Въпросът обаче ще е дали Путин ще е достатъчно силен, за да посочи сам заместника си или ще възникне открит конфликт между противоборстващите си лагери в руския властови център, който би изтласкал Путин от властта.", "date": "2018.03.20", "title": "\"Владимир Путин искаше коронация\""}
{"url": "http://clubz.bg/65618-beliqt_severen_nosorog_umrq", "text": "Последният мъжки северен бял носорог почина от \"възрастови усложнения\", съобщиха световните информационни агенции. Резерватът \"Ол Паджета\" в Кения съобщи, че 45-годишният Судан е евтаназиран, след като състоянието му значително се влошило и той вече не можел да стои изправен. Мускулите и костите му атрофирали, а по кожата му имало големи рани с дълбока инфекция на задния ляв крак. Специалистите се надяваха с помощта на Судан и останалите два женски северни бели носорога да спасят подвида от изчезване. Двете женски обаче са негова дъщеря и внучка.  Судан беше знаменитост в резервата и привличаше хиляди посетители. През миналата година беше вписан като \"най-видния ерген на света\" в приложението \"Тиндър\" за срещи с цел да бъдат набрани средства за оплождане инвитро. Судан беше последният северен бял носорог, роден на свобода. Той е живял в чешка зоологическа градина, а през 2009 г. е преместен в Кения заедно с известните по това време три женски северни бели носорога. Въпреки проявения от него интерес обаче до бременност не се е стигнало. Грижещите се за Судан рейнджъри го описаха като кротък. Те от седмици тъжаха за състоянието му, което предвещаваше, че скоро ще умре.  Судан \"значително допринесе за оцеляването на вида, защото даде живот на две женски - написаха от резервата. - Освен това вчера от него е събран генетичен материал, който дава надежда да бъдат направени опити за възпроизвеждането на северните бели носорози чрез авангардни клетъчни технологии\". Единствената надежда за запазването на подвида е \"да бъдат разработени методи за оплождане с яйцеклетки от двете останали женски, съхранявана сперма от северен бял носорог и сурогатни майки от подвида южни бели носорози\", обясниха от резервата.  Северните бели носорози някога са живели в части от Чад, Судан, Уганда, Конго и Централноафриканската република. Видът е станал жертва и на въоръжените конфликти в района.  Други подвидове носорози - черният носорог и южният бял носорог, са честа жертва на бракониери, които ги избиват заради роговете им.  В Африка са останали около 20 000 южни бели носорози. Броят им преди век спаднал на около 100, но благодарение на усилията за опазването на вида под инициативата на Иън Плейър положението им се подобрило. ", "date": "2018.03.20", "title": "Белият северен носорог умря"}
{"url": "http://clubz.bg/65615-medijniqt_zakon_na_peevski_zaminava_vyv_frizera", "text": "Намеренията на депутата от ДПС и издател Делян Пеевски да внесе прозрачност в българските медии ( ) отиват във фризера. Там ги пращат управляващите в лицето на Министерския съвет. Не е ясно кога и изобщо дали предложенията на Пеевски за нови регулации в бранша ще видят бял свят. Спира ги контраинициативата на премиера Бойко Борисов. На 6 февруари Пеевски, в съавторство с депутатите от групата на Движението Велислава Кръстева, Хамид Хамид и Йордан Цонев, предложи изменения в Закона за задължителното депозиране на печатни и други произведения. Основната им идея е всички медии, не само печатните, както е сега по закон, да посочват реалните си собственици. Както и да посочват всеки източник на приход извън рекламата и банковите заеми ( ). Пеевски с нов закон - за \"прозрачност\" на медиите В проекта на депутатите от ДПС специално внимание се обръща и на разпространението. Текстът предвижда \"осветляване\" на бизнеса с разпространението на печатни материали и сезиране на Комисията за защита на конкуренцията (КЗК), ако се установи, че един \"играч\" държи поне 1/3 от пазара. Последното идва на фона на многократно отричаната от Пеевски „публична тайна“, че той е в дъното на монопола с разпространението на печатни издания. Проектът на Пеевски за медийна регулация заживя собствен, но самотен живот. Бе определян като „опит за цензура“, „опит за изпиране на имиджа на депутата издател, защото КЗК вече е правила подобни безплодни проверки“ и пр. Но най-сериозни съмнения законодателната инициатива събуди по линия на конфликта на интереси – може ли собственик на медии да внася законови изменения в тази материя. Последва сигнал на „Да, България“ до ресорната комисия в парламента, а изненадващо самият Пеевски внесе питане до правното звено в парламента. То отказа да се произнесе с аргумента, че дейността му е да подпомага законодателната работа на депутатите, а Комисията за борба с конфликта на интереси взе решение през миналата седмица да препрати сигнала на партията на Христо Иванов до ресорната държавна комисия – новосформирания мегаорган КПКОНПИ, оглавяван от Пламен Георгиев, досегашния шеф на комисията за конфискация. В първите седмици от внасянето на проекта на Пеевски и компания депутати от всички парламентарни групи, в т.ч. ГЕРБ, охотно, но анонимно се изказваха с какво биха допринесли като идеи към „закона Пеевски“. Но той така и не бе предложен за разглеждане в парламентарната комисия по култура и медии. Официално обяснение нямаше. От ДПС споделиха, че за последно са се надявали това да стане на 8 март, като са разговаряли с председателя на комисията Вежди Рашидов (ГЕРБ). Борисов се зае с медиите - собственост, финансиране и разпространение Междувременно на 28 февруари от Министерския съвет дойде изненадваща новина. Без анонси и без дебати лично премиерът Борисов внесе проекторешение за създаването на „работна група, която да изготви промени в действащото законодателство относно собствеността и финансирането на медиите в страната и тяхното разпространение“. Идейно задачата копира заложената в текстовете на депутатите от ДПС. Според съобщението от МС работната група трябва да предложи също законово допустим начин за сезиране на КЗК от държавен орган, както и да регламентира задължение на КЗК за периодично изготвяне на секторни анализи на медийния пазар в страната, обхващащи всички медии. \"Ако КЗК установи, че конкуренцията на медийния пазар е ограничена или нарушена, да бъде създаден механизъм за нейното възстановяване\", посочват от МС и дават 14-дневен срок на работната група да поиска проверката от КЗК. Казват, че ако искаш една работа да не бъде свършена, създай работна група, комисия и пр. Засега има само податки, че КЗК е била сезирана в 14-дневния срок да започне проверка на медийния пазар, но официална информация за това няма. Пита се обаче защо проектът „Пеевски“ все още не е придвижен за разглеждане в комисия и гласуване в пленарната зала. Пред Клуб Z Вежди Рашидов коментира, че е логично да се изчака и работната група да изготви проекта на правителството, защото законодателство не бива да се прави на парче – двата проекта са идейно еднакви, а темата – обширна и засягаща голям кръг от лица. Рашидов даде заявка за голямо обществено обсъждане, в което да участват и представителите на медиите. Но не се ангажира със срокове. Засега се знае само, че е изпратил запитване за становища от организации, имащи отношение към темата, в т.ч. Съвета за електронни медии. Събирането на становищата е допълнителен аргумент за забавянето на ДПС проекта. От Министерския съвет засега не казват кога ще излязат с конкретни законови допълнения и поправки. Няма публична информация кои са членовете на работната група и имат ли вече изготвени текстове. Контрапроектът на Борисов, мълчанието около него и фактът, че над 20 дни до появата на законодателната инициатива на премиера идеите на депутатите от ДПС не бяха разпределени в комисия, веднага породиха слухове, че правителството просто не иска \"законът Пеевски“ да види бял свят и се опитва да го задуши в административни процедури, без само да има намерение да внася регулация в медийния пазар. Вече сме ставали свидетели на бързата и тиха смърт на подобни идеи. При съставянето на предходното правителство на Борисов (с Реформаторския блок и АБВ) Румяна Бъчварова, днес шеф на кабинета на премиера, анонсира опит за медийна регулация в управленската програма, от който опит остана само споменът, че го е имало. Така и не бе претворен в закони. Румяна Бъчварова отрече пред Клуб Z да участва този път в написването на медийни правила. По-простичкото обяснение, в което вярват и депутати от ГЕРБ, е, че кабинетът е решил да подеме сам инициативата, за да не бъде пришиван към Пеевски и по този пункт. Както е видимо от медиите на Пеевски, правителството се ползва с безкритично отразяване. Депутатите на ГЕРБ пък се превърнаха в най-яростните защитници на закона на Пеевски, Хамид и Цонев за т.нар. вторично разграбване на КТБ, който не само мина безпрепятствено в парламента (с мълчаливата подкрепа и на БСП), но и преодоля последвалото президентско вето. Има ли известна доза истина в тези слухове - предстои да видим. Когато (и ако) правителството излезе със собствен проект за медийна регулация. Засега е ясно само, че проектът на Пеевски отива във фризера за неясен период от време. Борисов се зае с медиите - собственост, финансиране и разпространение", "date": "2018.03.20", "title": "Медийният закон на Пеевски заминава във фризера"}
{"url": "http://clubz.bg/65617-sarkozi_zadyrjan_i_razpitan", "text": "Бившият френски президент Никола Саркози бе задържан и разпитан тази сутрин от полицията. Разпитът е във връзка с разследване за предполагаемо незаконно финансиране на предизборната му кампания през 2007 г., съобщи източник от френското правосъдие, цитиран от Ройтерс. Саркози вече официално е обвинен в корупция (обновена) Води се разследване дали кампанията му е била финансирана с либийски пари, посочи в. \"Монд\".  Саркози е бил разпитан в полицейски участък в Нантер, западно от Париж. Разследването се води от 2013 г. и е за предполагаемо незаконно финансиране на предизборната му кампания през 2007 г. в размер на милиони евро, получени от режима на тогавашния либийски диктатор Муамар Кадафи. Според френския сайт \"Медиапар\" на Саркози може да бъдат предявени обвинения в корупция, търговия с влияние, разхищение на държавни средства, а също и за укриване на данъци. За финансиране от Либия на кампанията на Саркози либийските власти заговориха в началото на март 2011 година. В частност синът на Кадафи - Сейф ал Ислам каза тогава в интервю за телевизия \"Евронюз\", че е поискал от Саркози, който по онова време беше президент, да признае факта, че е получил финансова помощ от либийското правителство. Последваха разследвания на независими журналисти в самата Франция. Самият Саркози категорично отхвърля твърденията за финансиране на кампанията с либийски средства.  Въпреки че се води разследване от 2013 г., случаят породи голямо обществено внимание чак три години след това, когато бизнесменът с двойно френско и ливанско гражданство Зиад Такиедин заяви пред сайта за разследваща журналистика \"Медиапар\", че е доставил куфарчета от Либия с 5 милиона евро в брой на Саркози и тогавашния началник на кабинета му Клод Геан. Следователите проучват твърдения, че режимът на Кадафи тайно е дал на Саркози общо 50 милиона евро за кампанията през 2007 година. Такава сума би надхвърлила повече от двукратно максималния допустим бюджет за предизборна кампания, който навремето бе 21 милиона евро. Освен това предполагаемите плащания биха били в нарушение на френските правила срещу финансирането от чужбина и за деклариране на източника на средства за предизборни кампании. В интервюто за \"Медиапар\", публикувано през ноември 2016 г., Такиедин каза, че са му били дадени 5 милиона евро в Триполи от шефа на разузнаването ма Кадафи. Той занесъл три пъти пълни с пари куфари през 2006 и 2007 г. в министерството на вътрешните работи, оглавявано по това време от Саркози. Самият Такиедин от години си има проблеми с френското правосъдие, главно заради твърдения, че е осигурил незаконно финансиране на консервативния политик Едуар Баладюр за кампанията му на президентските избори през 1995 г., посредством комисионни от продажбите на френски подводници на Пакистан. Според в. \"Монд\" следователите неотдавна са предали на магистрати доклад, в който са описали в детайли как парите са отивали в предизборния щаб на Саркози. Саркози не за пръв път има проблеми със закона. През февруари 2016 г. му бяха повдигнати предварителни обвинения от френски магистрати по подозрение в прекомерни разходи на неуспешната му кампания за преизбиране през 2012 г., заради което ще бъде съден.", "date": "2018.03.20", "title": "Саркози задържан и разпитан"}
{"url": "http://clubz.bg/65619-skandalyt_cambridge_analytica_zukyrbyrg_obednq_s_6_miliarda", "text": "Социалната мрежа Фейсбук получи удар на борсата и сменя началника по сигурността след избухването на скандала с изтеклите данни на 50 млн. потребители. Те са били ползвани от Cambridge Analytica - компания, работила с тях в полза на кампанията на Доналд Тръмп за президент на САЩ и кампанията Великобритания да напусне ЕС. 50 милиона акаунта източени от Facebook в помощ на Тръмп и Брекзит Компанията на Марк Зукърбърг загуби близо $40 млрд. от пазарната си капитализация след разкритието за теча на информация - това е почти 8% спад на акциите. Самият Зукърбърг в момента е с 6,06 млрд. долара по-беден, но остава четвърти в света след Джеф Безос (\"Амазон\"), Бил Гейтс (\"Майкрософт\") и Уорън Бъфет. От Фейсбук обясниха, че са дали достъп на Cambridge Analytica през апликация, която предлагала заплащане на потребителите, за да попълнят тестове с лични характеристики. Това става през 2014 г. През тези 270 000 профила, взели участие в анкетите, те са достигнали и до техните приятели и така са източили предпочитания, лайкове, интереси на милиони хора. От социалната мрежа твърдят, че са разбрали за теча по-късно и веднага са поискали данните да бъдат изтрити. Но не са направили нищо повече от това да пратят форма за потвърждение в стил \"Изтрихте ли данните? Да/Не\".  Друг проблем е фактът, че главният отговорник за сигурността на Фейсбук Алекс Стамос напуска позицията си. Макар да обяви, че няма \"пробив\" в социалната мрежа, каквато бе първоначалната позиция на Фейсбук, Стамос е сред хората, настоявали за разследване и разкриване на действията на руснаци във Фейсбук и увеличаването на корпоративната отговорност в технологиите. Смятал е да напусне още през декември, но е бил убеден да изчака до август. Според източници на Ройтерс и \"Уолстрийт джърнъл\" обаче той сменя позицията си заради несъгласия с ръководството за това как социалната мрежа трябва да се справя с разпространението на дезинформация. Стамос сега ще \"изследва новите рискове за сигурността и ще работи за сигурността по време на избори\". Зукърбърг: През 2018 г. ще оправя проблемите на Facebook Днес Фейсбук организира отворена среща за всички свои служители, като ръководството ще отговаря на всякакви въпроси, свързани със скандала. Зукърбърг е критикуван и вътре в компанията за мълчанието си по темата. Според Vice.com създателят на социалната мрежа ще говори в петък. Междувременно хаштагът   (\"Изтрий Фейсбук\") набира популярност в Twitter - друга социална мрежа, която може напълно свободно да продава информацията от профилите ни. Зукърбърг: През 2018 г. ще оправя проблемите на Facebook", "date": "2018.03.20", "title": "Скандалът Cambridge Analytica - Зукърбърг обедня с $6 милиарда"}
{"url": "http://clubz.bg/65614-sydii_do_borisov_pokajete_dostojnstvo", "text": "Това пишат в свое открито писмо до министър-председателя Бойко Борисов от Съюза на съдиите в България преди срещата му с Реджеп Ердоган на 26 март. Те призовават премиера: Съюзът на съдиите сезира ЕК и Европейския съд за правата на човека Клуб Z припомня, че през декември 2016 г. предишният състав на ВСС с 10 гласа \"въздържал се\" плюс 2 \"против\" стана един от малкото от ЕС, които не подкрепиха замразяването на членството на турския Висш съвет на съдиите и прокурорите в Европейската мрежа на съдебните съвети (ЕМСС). Тогава никой не даде смислено обяснене на това позорно поведение. ВСС не събра кураж да заклейми натиска над съдии и прокурори в Турция Ето и пълния текст на обръщението: Уважаеми господин министър-председател, Обръщаме се към Вас в качеството Ви на министър-председател на държава, която е член на Съвета на Европа и на Европейския съюз. Основни ценности на тези две най-важни европейски организации са изграждането и поддържането на демократична и правова държава, в която се уважават основните човешки права на всеки гражданин. Тези ценности представляват и демократичната основа на Конституцията на Република България, в която Вие сте се клели. Съвсем скоро предстои Вие да бъдете домакин на среща в България между висши представители на Европейския съюз и президента на Република Турция Реджеп Таийп Ердоган. След случилия се неуспешен опит за преврат през юли 2016 г. десетки хиляди турски граждани бяха арестувани, като до нас достига многократно информация от различни легални източници, че много от тях са били задържани без правно основание, без доказателства и са били подложени на изтезания с цел да направят самопризнания за участие в опита за преврат. Между тези хора има над 3000 турски съдии и прокурори, арестувани по едно и също време, като много от тях са задържани вече над една година и половина. Ние, разбира се, осъждаме всеки опит за противоконституционна промяна на властта във всяка суверенна държава, включително и в Република Турция. В същото време обаче, твърдо вярвайки в посочените по-горе демократични ценности, използваме Вашето домакинство на тази предстояща среща, за да Ви призовем по време на нея да се застъпите пред турския президент за спазването на правото на живот, за забраната за изтезание и нечовешко или унизително отношение, за правото на свобода и справедлив съдебен процес по отношение на всички турски граждани, спрямо които е започнало наказателно преследване по повод на опита за преврат в Турция и в частност на нашите колеги съдии и прокурори. Много се надяваме, че Вие осъзнавате колко е важно за един български държавник да покаже национално достойнство, самочувствие, смелост и принципност при отстояването на основни демократични принципи, при срещите му с представителите на чужди държави.   19 март 2018 г.                                                                                                                   От името на УС на ССБ: Гр. София                                                                                                                           Атанас Атанасов ВСС не събра кураж да заклейми натиска над съдии и прокурори в Турция", "date": "2018.03.20", "title": "Съдии до Борисов: Покажете достойнство"}
{"url": "http://clubz.bg/65613-shte_kupuva_li_flojd_mejuedyr_nyukasyl", "text": "Боксьорът Флойд Мейуедър привлече вниманието и от двете страни на океана с интересно изказване, че може да купи английския \"Нюкасъл\". Клубът е за продан, но преговорите между собственика Майк Ашли и бизнесдамата Аманда Стейвли, която е начело на инвестиционен фонд с капитали от Близкия изток, пропаднаха наскоро. А започнаха още миналата есен и се очакваше по Нова година сделката да се осъществи. Бивш модел и бизнесдама иска да купи \"Нюкасъл\" Спорът е за цената на \"свраките\" - недолюбваният от феновете Ашли иска 400 милиона паунда, докато Стейвли, кадър на \"Кембридж\" и бивш модел, не искаше да даде повече от 300 млн. Сега на сцената излиза ексцентричният Мейуедър, считан дори за милиардер. Освен от бокса той изкарва пари от всичко, до което се докосне, като влага в най-различни бизнеси. Следва интересна добавка: В момента Мейуедър е извън бокса. През миналата година той се би в демонстративен мач с ММА боеца Конър Макгрегър и освен, че напълно очаквано спечели, изкара от срещата над 200 милиона долара. Флойд Мейуедър би с нокаут Конър Макгрегър (СНИМКИ) Той няма да е първият американец с клуб във Висшата лига. Янки владеят \"Манчестър Юнайтед\", \"Ливърпул\", \"Арсенал\"... А баскетболистът Леброн Джеймс има акции в клуба от \"Анфийлд\", начело на който е Джон Хенри, управляващ и бейзболния \"Бостън Ред сокс\" Флойд Мейуедър би с нокаут Конър Макгрегър (СНИМКИ)", "date": "2018.03.20", "title": "Ще купува ли Флойд Мейуедър \"Нюкасъл\"?"}
{"url": "http://clubz.bg/65620-kakva_bylgariq_iskat_fenovete_na_putin", "text": "Президентът Румен Радев изпрати още в понеделник поздравителен адрес до Владимир Путин по повод преизбирането му за държавен глава на Русия. Ден по-късно същото направи и премиерът Бойко Борисов. В това време българският министър на външните работи Екатерина Захариева, заедно с колегите си от целия ЕС, се солидаризира с Великобритания, осъди отравянето на бившия руски шпионин Скрипал, за което Западът обвини Русия, и декларира за пореден път, че не признава незаконната анексия на Крим. И въпреки че протоколните поздрави на президент и премиер са повече протоколни, отколкото поздрави, България отново напомня на объркана страна, която излъчва успоредно различни сигнали и не е съвсем сигурна къде точно е нейното място. Усещането е още по-силно и заради неприкрития възторг на част от публичните фигури, предизвикан от четвъртата изборна победа на Путин. Лидерката на БСП Корнелия Нинова го поздрави за „огромната победа“. Съуправляващият Волен Сидеров забеляза „много добри примери за провеждане на избори\" и посъветва други страни да се учат. Червеният депутат Таско Ерменков обяви САЩ, Германия, Франция и целия ЕС за идиоти, като за доказателство посочи високия резултат на Путин в Крим. А лидерът на пловдивската БСП Георги Гергов, който се оказа и руски гражданин, наруши тайната на вота и обяви на всеослушание, че е гласувал за Путин. Личните симпатии, традиционната любов към Русия и наследените шаблони за „дружбата“ не са достатъчни отговори. Защото всеки от цитираните (а изобщо не са само те) е политическо лице и с всяка изразена позиция отправя послание към своите избиратели. Възторгът от победата на Путин означава възторг от политическата му линия. А тя доведе руснаците до изолация, потисничество и бедност. Високият резултат на Путин не променя фактите - Русия днес е страна, с която почти никой не иска да бъде приятел, руснаците са лишени от голяма част от гражданските и политическите си права, а резултатът от всичко това е намалена покупателна способност и повишен дял на бедните. Гордостта от „величието на Русия“ със сигурност печели избори, но още по-сигурно е, че не решава споменатите по-горе проблеми. Това ли иска Русия - да заличи и малкото останали добри чувства? Затова всеки, който днес държи да покаже на избирателите си колко много се радва от победата на Путин, е добре да бъде откровен докрай - и да прегърне също погрома над западния тип демокрация, враждебността към външния свят и готовността да предложи на хората лишения, вместо благоденствие. Симптоми за това в България вече има - през последните години се засилват атаките срещу неправителствените организации, работещи по утвърдения международен модел - прозрачно и на проектен принцип. Все по-чести са обвиненията към външни фактори за едно или друго неблагополучие в България. А призивите за здрава ръка, която да замести върховенството на закона и работещите институции, са едва ли не всекидневие. Честното отношение към българските избиратели изисква още сега всички фенове на Путин да кажат открито накъде искат да водят страната. Радостта от победата на Путин включва и възхищение от „единството“ на руския народ. Но това единство се изразява в липса както на политическа конкуренция, така и на идеологическо съревнование в публичните дебати. За да стигне дотук, Русия отстрани един по един политическите противници на Кремъл, забрани или силно ограничи дейността на неправителствените организации в сферата на човешките права, превърна най-големите медии в източник на мощна пропаганда. Мнозинството от руснаците просто няма къде да чуят различен глас, а какво остава да си представят някаква политическа алтернатива. В България феновете на Путин питат: Защо Меркел да може, а той да не може да управлява толкова дълго? И никой от телевизора не им напомня, че Меркел нито е заглушила различното мнение, нито е променила конституцията в своя полза. Феновете на Путин в България правят и това: опитват да представят България като жертва, която едва ли не целият свят иска да унищожи. То не бе Европа, която иска „да ни обезличи като нация“, то не бяха САЩ, които „ни изкореняват ценностите“, да не говорим за съседните държави… Наскоро същите депутати от „Атака“, които бяха на гости на Държавната дума за изборите в Русия, започнаха да обясняват от трибуната на българския парламент, че за корупцията, бедността и демографската криза е виновна „западната либерална демокрация“. С уверения си ход по стъпките на „Атака“ и БСП вече убеждава избирателите си във враждебността на външния свят. Когато чуете някой да призовава „държавата да се намеси“, без да обръща внимание на законността, на ролята на институциите и на общата бизнес среда, трябва да знаете, че тогава също става дума за явни или прикрити почитатели на Путин. И това го има в България. Разбира се, те не казват в прав текст, че искат да превърнат страната в изолиран остров на бедността - не  е привлекателно все пак. На думи обичат демокрацията, но само като тапет - изглежда, че има избори, изглежда, че има плурализъм, изглежда, че има пазарна икономика. Това са политическите послания на възторга от разгромната победа на Путин. Това споделят като ценности, на това се радват - тук феновете са искрени. Не докрай обаче. Защото привържениците на Путин никога няма да назоват открито резултатите от подобна политика - намалена покупателна способност, изтичане на капитали, ръст на бедността. \" \"", "date": "2018.03.20", "title": "Каква България искат феновете на Путин?"}
{"url": "http://clubz.bg/65608-grigor_v_edin_potok_s_del_potro_i_djokovich_v_maqmi", "text": "Григор Димитров научи потенциалните си съперници на турнира от \"Мастърс 1000\" в Маями, Флорида, след изтегления жребий. Четвъртият в ранглистата е трети поставен (отново липсва Рафаел Надал) и ще почива в първия кръг. Негов съперник във втория ще бъде един измежду Мартон Фучович (Унгалия) и Максимилиан Мартерер (Германия). Двубоят ще е към края на седмицата. В третия кръг вероятен съперник е Ришар Гаске (Франция). На осминафинал се задават Милош Раонич, който стигна полуфинал в Индиън Уелс преди броени дни, и Диего Шварцман. Дел Потро би Федерер в паметен финал в Индиън Уелс Ако Григор стигне до четвъртфинал, там може би ще чака Хуан Мартин дел Потро, който спечели турнира в Индиън Уелс след велика победа над Роджър Федерер. Или пък Новак Джокович - и той е в същия поток. След загубата си на финала в Ротердам миналия месец Григор Димитров записа поредни поражения на старта в Дубай и в Калифорния. През миналата година той отпадна във втория кръг в Маями.", "date": "2018.03.20", "title": "Григор в един поток с Дел Потро и Джокович в Маями"}
{"url": "http://clubz.bg/65609-pasi_zashto_na_nikogo_ne_mu_hrumva_da_ubie_ninova_za_da_nakisne_borisov", "text": "Бившият външен министър Соломон Паси коментира пред Нова тв актуалните отношения между Европа и Русия. Паси обърна специално внимание на нападението срещу Сергей и Юлия Скрипал във Великобритания и на твърденията, че то е извършено от някой противник на руския президент Владимир Путин, за да го \"накисне\". Според него в общуването с Русия Европа и България трябва да се придържат към следната максима: Той препоръча на Запада да се въоръжи, особено в региона на Черно море. Според него Путин е като един Чък Норис на политическата сцена.", "date": "2018.03.20", "title": "Паси: Защо на никого не му хрумва да убие Нинова, за да накисне Борисов?"}
{"url": "http://clubz.bg/65611-radan_kynev_borisov_obqsnqvashe_che_turski_potok_shte_ima_sega_kakvo", "text": "Зам.-шефът на ДСБ Радан Кънев коментира на личния си профил във фейсбук новината, че \"Газпром\" засега се отказва от строежа на \"Турски поток\" и започва да демонтира стотици километри тръби от него. Кънев припомня, че многократно различни експерти са казвали на премиера Бойко Борисов, че идеята за \"Турски поток\" е блъф, насочен най-вече срещу България. \"Газпром\" демонтира 506 км от \"Турски поток\" Ето какво написа Кънев:      ", "date": "2018.03.20", "title": "Радан Кънев: Борисов обясняваше, че \"Турски поток\" ще има, сега какво?"}
{"url": "http://clubz.bg/65610-katastrofiralite_v_egipet_bylgari_s_frakturi_i_prorezni_rani", "text": "Петимата български туристи, които пострадаха по-тежко при пътнотранспортно произшествие с автобус в Египет вчера, се намират в частната болница АМС в Хургада, съобщи българският консул Евгени Паралингов, цитиран от МВнР. Дипломатът е изпратен незабавно на мястото от вицепремиера и министър на външните работи Екатерина Захариева. Автобус с българи се обърна в Египет: 20 ранени Пострадалите имат фрактури и порезни рани. Днес ранените ще бъдат изследвани със скенер, за да бъде им назначено лечение, включително оперативно, ако се налага. Представител както на българската, така и на египетската туристическа фирма са в болницата с ранените. От общо 20 души ранени в автобуса 12 са с по-леки рани, ожулвания, охлузвания, синини, леки порезни рани - те са обработени и са изявили желание да продължат туристическата си програма. Круизът по река Нил на групата приключва в събота, 24 март. В хотела в Хургада, където ще бъде настанен и консулът, са пожелали да останат и да изчакат връщането на групата на 24 март други трима души, по-леко пострадали, с вече обработени рани.  ", "date": "2018.03.20", "title": "Катастрофиралите в Египет българи - с фрактури и прорезни рани"}
{"url": "http://clubz.bg/65612-milen_velchev_uchastie_na_dyrjavata_v_chez_minava_prez_arbitraj", "text": "България би се поставила в странна ситуация, ако настоява на всяка цена да купи ЧЕЗ или дял от компанията.  Това заяви бившият финансов министър в кабинета \"Сакскобургготски\" Милен Велчев пред бТВ. Един от основните аргументи за това е, че държавата с нищо не е доказала, че може да управлява икономиката и големите фирми по-добре от частния бизнес.  ЕК: Държавните фирми в България - риск за публичните финанси Конкретно за случая с ЧЕЗ, които се оттеглят от България, обаче има и друг аргумент извън принципните мотиви - а именно, че в момента държавата води арбитражно дело срещу електроразпределителното дружество.  В медиите - първо в чешките, вече се появиха публикации, че именно договорка за изхода на арбитражното дело на ЧЕЗ срещу България е част от преговорите, с които държавата да влезе в сделката между ЧЕЗ и фирмата \"Инерком\" на Гинка Върбакова.  Договорка за ЧЕЗ: 34% за държавата, ако плати €300 милиона за арбитража По думите му първата реакция на Борисов е била адекватната - да припомни времената, когато държавата е била като \"дискотека\" заради режима на тока.  Милен Велчев обяви, че никога не му е било работа да участва в приватизация в енергетиката - това по повод появили се публикации, които свързват името му с процеса на раздържавяване на електроразпределителните дружества, стартирал с продажбата на 67% от тях по време на кабинета \"Сакскобургготски\".  БСП и ГЕРБ в симбиоза - създадоха комисия да разследва сделката за ЧЕЗ Той призна, че не познава Гинка Върбакова и за първи път е чул името ѝ от медиите. Бившият финансов министър посочи, че ако се реализира сделката между ЧЕЗ и \"Инерком\" на Гинка Върбакова, всички договори, подписвани между държавата и ЧЕЗ, продължават да са в сила и обвързват и новия собственик.  Договорка за ЧЕЗ: 34% за държавата, ако плати €300 милиона за арбитража БСП и ГЕРБ в симбиоза - създадоха комисия да разследва сделката за ЧЕЗ", "date": "2018.03.20", "title": "Милен Велчев: Участие на държавата в ЧЕЗ минава през арбитраж"}
{"url": "http://clubz.bg/65616-i_bojko_borisov_pozdravi_putin", "text": "Министър-председателят Бойко Борисов поздрави президента Владимир Путин за преизбирането му като държавен глава на Руската федерация, съобщиха от правителствената пресслужба. Вчера честитка към Путин прати и президентът Румен Радев, след като сред европейските лидери това направиха германският му колега Франк-Валтер Щайнмайер и френският президент Еманюел Макрон. Телеграмата от Борисов идва след тези от канцлера Ангела Меркел и премиера на Унгария Виктор Орбан, става ясно от сайта на руския президент Путин. До момента Путин не е поздравен за преизбирането си от Белия дом. И според съобщенията оттам засега не се планира специален разговор между Путин и американския президент Доналд Тръмп. Белият дом: Не е насрочен поздравителен разговор с Путин", "date": "2018.03.20", "title": "И Бойко Борисов поздрави Путин"}
{"url": "http://clubz.bg/65600-dokyde_shte_stigne_putin", "text": "Би било погрешно така наречените президентски избори в Русия да се свеждат единствено до фарс. Всъщност те нямат нищо общо с вот по смисъла на една свободна демокрация, но не е и изцяло кух ритуал. За Владимир Путин вотът е от огромно значение. От една страна, това е един вид стрес тест за неговата политическа система. Ръководството проверява способността за подсигуряване на властта. За всички нива на държавния апарат става дума да се демонстрира лоялност и готовност да се мобилизира подкрепа – от държавните институции и служби през областните губернатори до училищни директори. Пет предизвикателства пред Путин в икономиката От друга страна, Путин се нуждае от подобно всенародно допитване   относно собствената му личност, за да може да задържи контрола върху противоборстващия си елит. Поради подкрепата за Путин на голяма част от населението нито една фракция в и около Кремъл не може да рискува да предприеме нешо срещу него, без да застраши системата. Но колкото по-дълго Путин е на власт, толкото по-трудно ще е да се организира всенародната подкрепа. През първите години от господството му животът на мнозина руснаци чувствително се подобри. След хаоса на 90-е години на миналия век се възвърнаха стабилността и сигурността (като се изключат атентати, извършени от чеченски терористи). Същевременно в онези години благодарение на покачващите се цени на петрола се постигна икономически напредък. Усети го голяма част от населението, предимно в големите градове.  Но това е минало. През последните години нараснаха икономическите и социалните проблеми. Путин нямало да управлява до 100-годишна възраст Единственият аргумент, който остана на Путин, е ролята на защитник на отечеството, застрашено от всички посоки. С анексирането на Крим и интервенцията в Украйна популярността му, белязала срив при президентските избори през 2012 г., достигна завидни висоти. Най-вероятно обаче той не повярва на въздействието от националното опиянение. Ето защо преди избора му в неделя трябваше да се прибегне до най-силната доза – пряк конфликт със Запада. ( Въпросът е докъде е готов да стигне Путин и то не само при това противоборство. Путин нямало да управлява до 100-годишна възраст", "date": "2018.03.20", "title": "Докъде ще стигне Путин?"}
{"url": "http://clubz.bg/65602-40_g_bylgarski_chadyr_shte_umra_nishto_ne_mojete_da_predpriemete", "text": "Непрестанно му се подиграваше и го обиждаше – в българските програми на Би Би Си, Дойче Веле и радио “Свободна Европа”. За комунистическия диктатор на България Тодор Живков е настъпил денят за мъст. Един особен ден - 7 септември 1978 г., 67-ият рожден ден на Живков. И разпорежда – този ден трябва да донесе смъртта на омразния му опонент Георги Марков. Отдавна светове делят двамата. Марков, първоначално пламенен комунист и обичан в България писател, влиза в сблъсък с режима и през 1969 г. бяга в изгнание. Първо в Италия, след това в Лондон. От 1972 г. дисидентът журналист чрез своите “Задочни репортажи” сипе огън и жупел срещу някогашния си приятел Живков и тиранията му. В Лондон се чувства сигурен. Изобщо не му прави впечатление, когато на 7 септември 1978 г. на лондонската автобусна спирка “Ватерло” мъж се блъска в него. Непознатият измърморва извинения и бързо се отдалечава с чадъра си. Марков се позамисля за убождането в дясното си бедро. Няма страшно, докато не вдига висока температура, кръвното му налягане се повишава. В спешното отделение, преди да изпадне в кома, Марков разказва на доктора за непознатия човек с чадъра. Десетилетия по-късно лекарят споделя пред германския филмов продуцент Клаус Дексел какво му е казал Марков: Марков умира четири дни по-късно заради сърдечна недостатъчност. Едва при аутопсията става ясна причината за смъртта, получила световна известност като “атентат с български чадър”. В бедрото на Марков е открита платинена сачмичка с диаметър от 1,7 милиметра. Има два малки отвора, където са открити следи от растителната отрова рицин. Най-вероятно отворите са били препарирани със захарен разтвор – изпитан биологичен закъснител. При телесната температура се разтваря и отваря пътя на отровата. Всичко това повдига планини от въпроси. Кои са престъпниците и техните поръчители? С чадър ли е изстреляна в тялото на Марков отровната капсула или с оръжие? Действително ли зад атентата стои КГБ? Почти 40 години по-късно загадъчен атентат разтърсва Великобритания. Отровени са бившият руски шпионин Сергей Скрипал, работил впоследствие за британската тайна служба, и дъщеря му. От дни и двамата са с опасност за живота. Случаят предизвика тежка международна криза. Британското правителство твърди, че е използвана отровата новичок, невропаралитична субстанция, разработвана в Съветския съюз. Лондон гони руски дипломати, САЩ, Франция и Германия обвиняват Русия, Москва отрича. Много неща при двата случая са различни. И все пак има паралели, примерно при въпроса защо и двата атентата са извършени така сложно, че под подозрение попадат тайните служби? Естествено че в Лондон чадър е нещо обичайно. Но пък убийство с чадър също не прави впечатление. Подобен е случаят и с отровителството на Скрипал. Според разследващите отровата в пицарията е била така разпръсната, че масата и други предмети е трябвало да бъдат унищожени. Престъпниците или са искали жертвите да умрат, или да намерят “отровните” им пръстови отпечатъци. Съзнателно ли е трябвало да провокират страх атентатите срещу Скрипал, Марков и бившия руски шпионин Литвиненко? С едно послание, което никой дипломат не може да изрече: Случаят \"Марков\" е поучителен. Изминаха десителия, необходима беше политическа революция, докато се поизяснят обстоятелствата около убийството. И все още не са известни всички детайли. Въпроси хвърля дори смъртоносното оръжие. Едно е неоспоримо. Въпреки многократните отричания следата води до Москва. Документи, до които имаше достъп след срива на Съветския съюз, както и изявления на бившия агент на КГБ Олег Калугин, доказват, че най-късно през 1977 г. са били разрешени “всички средства”, за да се ликвидират всички критици на режима като Георги Марков. Тъй като българската тайна служба не е била в състояние да се справи сама, според Калучин се е обърнала към КГБ за оказване на “братска помощ”. Поръчката за атентата е направена от българския диктатор Тодор Живков. КГБ първо се колебае, впоследствие поставя условие – ще изпрати съветници, ще предостави отрова и ноу-хау, но не и физическия убиец. Така според Калугин започва “комедия с много грешки”. Най-вероятно българската тайна служба залага на съмнителен агент, когото сама определя като “дребен международен измамник без каквито и да било възможности за шпионаж”. След като мъжът с псевдоним Пикадили не е бил в състояние да шпионира, то би могъл поне да убива. За целта през 1977 г. го привикват от Лондон в България и го приемат тържествено. Трябвало е да се изпробва методът за убийство, тъй като чадърът е бил особен. В долната му част е механизъм, който изстрелва и забива дълбоко в тялото сачмата с рицин, и то след като първо малка игла, монтирана на върха на чадъра, вече е пронизала облеклото и кожата. След промяната подобни чадъри бяха открити в подземието на българското вътрешно министерство. Бившият служител на КГБ съобщи също, че с това оръжие първо е бил атакуван кон, а след това и осъден на смърт. Конят умира, затворникът оцелява. Така се стига до втори тест – атентат през август 1978 г. срещу беглеца Владимир Костов в Париж. Но и Костов оцелява, вижда и бягащ с чадър мъж. По-късно Костов обясни, че е усетил удар в гръб и е чул звук като от въздушен пистолет. У дома си е открил малка рана на гърба. Лекар отстранил от раната няколко “малки обекта”. Седмици по-късно Марков няма късмет. Твърде верятно е Марков да е починал, тъй като известният чадър не е бил използван, за което свидетелстват нови разследвания на Скотланд ярд. Сачмата е била изстреляна в крака на Марков от малокалибрено оръжие. Най-вероятно чадърът е служел само за отклоняване на вниманието. Прави впечатление, че докато Скотланд ярд десетилетия наред се занимава със случая, след края на Съветския съюз България само отчасти беше заинтересована от разследване. От 1990 г. властите водят рзследване, но се натъкват на мълчание и съпротива. Така някогашният шеф на тайната служба Владимир Тодоров успя да унищожи шест дебели папки от “досието Марков”. Впоследствие нахално обяви, че въпросните документи нямали нито оперативна, нито историческа значимост. Тодоров получи присъда от 16 месеца затвор. Малко преди да бъде разпитан, друг важен свидетел се самоуби. През 2008 г. българското правосъдие искаше да прекрати разследването поради изтекла 30-годишна давност. След протести от Лондон българите разследваха случая още пет години. Малко преди това български журналист публикува документи, разкриващи идентичността на Пикадили. Мъжът се казва Франческо Гулино, датчанин с италиански корени. За деянието си е получил сума, равняващи се на днешните 30 000 евро. Дори през 1993 г. е бил разпитван от датски и британски следователи, но след 6 часа са го пуснали. След това Гулино потъва в неизвестност, докато през 2013 г. в Австрия го открива филмовият продуцент Клаус Дексел. Тогава Гулино твърди, че било възможно по време на убийството на Марков да е бил в Лондон, но той нямал нищо общо с атентата.", "date": "2018.03.20", "title": "40 г. \"български чадър\": Ще умра, нищо не можете да предприемете"}
{"url": "http://clubz.bg/65605-kitajskiqt_vojd_gotovi_sme_na_kyrvava_bitka_sreshtu_vragovete", "text": "Китайският вожд произнесе голяма реч през последния ден от годишната сесия на еднокамарния китайски парламент, който преди броени дни го преизбра с единодушие за президент и премахна ограничението за брой мандати на държавния глава. Речта му бе определена като силно националистическа от много международни наблюдатели. Си, който е смятан за най-могъщия китайски лидер от поне четвърт век, потвърди ръководната роля на комунистическата партия. Догодина Китайската народна република ще празнува 70-ия си юбилей, посочва Франс прес. Обръщайки се индиректно към международната общност, китайският президент увери, че феноменалният възход на страната му от близо четири десетилетия \"не е заплаха\" за никого. Китай е втората икономика в света след Съединените щати. Президентът на САЩ Доналд Тръмп, който възприе протекционистки курс, се готви да наложи нови мита за до 60 милиарда долара върху китайския внос, отбелязва Франс прес. Си Цзинпин отправи поредно предупреждение към Тайван. Китай никога няма да приеме отделянето и на най-малкото късче от нейната територия, подчерта той. Броени дни след като САЩ приеха закон, разрешаващ посещения на представители на американските власти в Тайван и обратното, Си предупреди, че . Асошиейтед прес отбелязва, че речта на Си Цзинпин е била с подчертано националистически тон. Китайският президент обяви, че страната му ще използва постиженията на съвременната наука и техника за превръщане на своите въоръжени сили в едни от най-модерните в света, предаде ТАСС. Агенцията припомня, че първата годишна сесия на Общокитайското събрание на народните представители в 13-ия й състав започна на 5 март с участието на над 2900 депутати. Еднокамарният китайски парламент има предимно церемониални функции, като най-вече потвърждава решенията, взети от държавното ръководство, отбелязват западните агенции. Китай ще отвори още по-широко своята икономика, обяви днес премиерът Ли Къцян, цитиран от Асошиейтед прес. Ли уточни на пресконференция по случай края на годишната сесия на китайския парламент, че националната промишленост ще бъде отворена напълно за чуждестранна конкуренция, с по-добра защита на интелектуалната собственост.  Китай планира да премахне митата върху лекарствата и да намали тези върху други стоки, отбеляза той. Китайските лидери са подложени на натиск да повишат производителността на забавящата се, доминирана от държавата национална икономика, отбелязва АП. Те обещават да отворят повече сектори за частния сектор и чуждестранната конкуренция, но бизнес групи се оплакват, че този процес е твърде бавен. Китай никога няма да се стреми към експанзия и хегемония в света, увери Ли Къцян, цитиран от ТАСС. Китайският премиер отбеляза, че дори страната му да стане по-силна в бъдеще, тя няма да се води от остарялата логика за правото на по-силния, предаде БТА.", "date": "2018.03.20", "title": "Китайският вожд: Готови сме на кървава битка срещу враговете"}
{"url": "http://clubz.bg/65604-beliqt_dom_ne_e_nasrochen_pozdravitelen_razgovor_s_putin", "text": "Белият дом заяви, че  \" от президентските избори в Русия, които дадоха на Владимир Путин още един шестгодишен мандат, предаде Асошиейтед прес. Засега не е насрочен поздравителен разговор между Путин и президента Доналд Тръмп според говорителят Хоугън Гидли. Пред репортерите в президентския самолет \"Еър форс 1\", с който Тръмп пътува за Ню Хемпшър, говорителят на Белия дом заяви, че САЩ ще работят с Русия  , предаде Ройтерс. Германският канцлер Ангела Меркел поздрави вчера руския президент Владимир Путин за преизбирането му. Тя призова за продължаване на диалога, за да бъдат намерени решения на двустранните и международните предизвикателства, съобщи канцлерството, цитирано от Франс прес. И добави: , каза тя по адрес на Путин.", "date": "2018.03.20", "title": "Белият дом: Не е насрочен поздравителен разговор с Путин"}
{"url": "http://clubz.bg/65599-koj_kontrolira_naj_toksichnite_himikali_v_sveta", "text": "Международни експерти от Организацията за забрана на химическите оръжия пристигнаха в понеделник във Великобритания, за да вземат на място проби от нервнопаралитичното вещество, с което се смята, че са били отровени бившия руски шпионин Сергей Скрипал и дъщеря му Юлия. Резултатите ще бъдат готови до две седмици, съобщава Би Би Си. Според британското правителство веществото, което е използвано, е \"Новичок\", а от него има останали резерви в Русия, която е отговорна за нападението над Скрипал. Външният министър на Великобритания Борис Джонсън отхвърли твърденията на руския посланик в ЕС Чижов, че отровата може да е дошла от лаборатория във военната база Портън Даун. Нова руска версия: \"Новичок\" дошъл от британска военна лаборатория Работата на Организацията за забрана на химическите оръжия е част от международния режим на контрол, който определя какво е и какво не е разрешено, тъй става дума за силно токсични химикали. Организацията е създадена през 1997 г. съгласно Конвенцията за химическите оръжия, която е подписана от 192 държави. Единствено Северна Корея, Израел и Египет не са я ратифицирали, но въпреки това са задължени да я спазват съгласно международното право. Според конвенцията държавите се съгласяват никога да не произвеждат, складират или използват химически оръжия, както и да не помогат в производството им. Това позволява на инспекторите от организацията да извършват проверки и да наблюдават унищожаването на химическите оръжия или заводите и лабораториите, в които те се произвеждат - този процес трябваше да приключи за 10 години. Повечето страни се вместиха в този срок, но Русия, която наследи резервите на бившия СССР, както и САЩ, - все още не са. Огромните размери на техния арсенал, техническите предизвикателства пред разоръжаването и цената му доведоха до забавянето. Преди няколко месеца Русия съобщи, че е приключила с унищожаването на близо 40 хил. тона от декларираните вещества - най-големите запаси в света. Няма съмнение, че това се е случило, защото  се осъществи под стриктното наблюдение на експертите от международната организация. САЩ са унищожили около 90 на сто от декларираните си запаси като 2021-22 г. е определеният срок на пълното приключване. Сред проблемите, които забавят процеса на ликвидирането на химическите оръжия в САЩ, е трудното убеждаване на местните общности, в близост до които има складирани химикали, че те могат да бъдат унищожени на място безопасно и без да застрашават живота на хората и природата в близост. Нервнопаралитичният агент, който се смята, че е използван срещу баща и дъщеря Скрипал, никога не е бил деклариран пред Организацията за забрана на химическите оръжия. И съответно химикалът никога е бил включен в режима на контрол, донякъде и защото не се знае неговия химически състав. Освен това организацията позволява страните законно да притежават много химикали, ако те могат да бъдат идентифицирани. Според конвенцията държавите в света имат право да имат резерви от токсични химикали за мирни цели - в това число за промишлеността, селското стопанство, изследователската дейност и медицината. От познати или потенциални химически оръжия и химикали, на които може да започне производство, се позволява да се съхраняват само ограничени количества. На подписалите страни е разрешено да държат общо един тон и да имат едно място, обикновено лаборатория ,където могат да бъдат произвеждани тези субстанции. Те могат да бъдат използвани при създаването на газови маски, противоотрови, защитно облекло, както и за създаването на методология за разпознаването на химическите оръжия. Създателят на новичок: Само Русия може да го създаде и използва За други вещества, които се прилагат масово в промишлеността, но които могат да бъдат използвани за производството на химически оръжия, резервите подлежат на строги проверки. Правителствата трябва да водят точен отчет за произведените, продадени, използвани или налични количества, и да предоставят данните на Организацията за забрана на химическите оръжия.  Въпреки че \"Новичок\" е извън този контрол и досега никоя страна не е обявила, че го притежава, съществуването на веществото се разкрива през 90-те години. Въпреки международните усилия за слагане на край на употребата на химическите оръжия, това на практика не се случва съвсем. Във военния конфликт в Сирия правителствените сили на Башар Асад на няколко пъти използваха зарин. На теория Сирия не би трябвало да разполага с химическия си арсенал, тъй като предаде химическите си оръжия за унищожение през 2013 г., след първите атаки в Гута през същата година и подписа Конвенцията за забрана на химическите оръжия. Впоследствие в няколко случая - в крайния етап на битката за Алепо през 2016 г. и в контролирания от бунтовниците град Хан Шейхун миналата година - Западът и ООН обвиниха режима на президента Башар Асад, че е използвал химически оръжия във войната. Съществуват подозрения, че режимът на Ким Чен Ун в Северна Корея снабдява проправителствените сили в Сирия с химически оръжия или с материали за производството им. През 2015 г. Организацията за забрана на химическите оръжия обяви, че са унищожени 90 на сто от запасите от тях по света. Или поне от тези, които са ѝ известни. Създателят на новичок: Само Русия може да го създаде и използва", "date": "2018.03.20", "title": "Кой контролира най-токсичните химикали в света"}
{"url": "http://clubz.bg/65596-izmamata_narechena_sdelka_s_turciq", "text": "Споразумението между ЕС и Турция разкрива цялата лъжовност на европейската политика относно бежанската криза. Официално сделката бива представяна за успех, но реалността изглежда другояче. Съгласно споразумението, за всеки сириец, който може легално да продължи пътя си през Турция към Европа, ЕС може да връща по един нелегално пристигнал в Европа бежанец. Дотук добре. Само че в действителност споразумението изобщо не функционира. И то става ясно с един бегъл поглед върху официалните цифри на ЕК. От влизането в сила на споразумението в ЕС са приети почти 12 500 мигранти от Турция. В замяна на това обаче в Турция са върнати само 2100 нелегално пристигнали в Европа бежанци. Или по точно казано: вместо правилото 1:1, ЕС е приел шест пъти повече хора, отколкото е върнал обратно в Турция. И вината за това не е на Турция, а на Брюксел. ЕС просто не може да се справи с обработването на случаите на гръцките острови в Егейско море. Турция също не изпълнява изцяло задълженията си по споразумението. До началото на 2018 година ЕС е превел на Турция три милиарда евро. В замяна на това Турция трябваше да затвори плътно границите и да предотвратява неконтролираното придвижване на бежанци към Европа. Колкото и грубо да звучи, това означава: пари срещу спокойствие и без повече въпроси. Така функционира реалната политика. Проблемът е в това, че и по тази точка споразумението не функционира. Турция предприе известни мерки по границата със Сирия и издигна телени заграждения, за да не пристигат толкова много бежанци на турска земя. Въпреки това границите си остават пропускливи и броят на нелегалните мигранти в ЕС отново се увеличи. Дори политическият консултант Гералд Кнаус, който минава за \"баща\" на споразумението между ЕС и Турция, признава, че само през втората половина на 2017 година в Гърция са пристигнали почти 20 000 мигранти през Егейско море. Или два пъти повече в сравнение с първите шест месеца на годината. През 2015 година Агела Меркел обеща да не допусне \"хуманитарна катастрофа\" и затова реши да не затваря германските граници. Днес обаче това изявление звучи цинично - от гледна точка на човешките мъки в резултат на споразумението с Турция. Хуманитарната организация \"Каритас\" съобщава, че на гръцките острови в момента са заклещени 13 000 деца, жени и мъже. Положението на хората в препълнените бежански лагери е отчайващо. Тази седмици отново се стигна до сблъсъци между полицията и бежанците в лагера Мория на остров Лесбос. Положението в Турция не е по-различно. Хуманитарните организации постоянно публикуват информации, според които турските войници по границата дори стрелят по бежанците. Вместо да подобрят хуманитарната ситуация на бежанците, Ангела Меркел и европейските ѝ колеги в действителност сториха всичко, за да прехвърлят човешките страдания пред портите на Европа, далеч от обективите на телевизионните камери. И въпреки очевидните недостатъци на тази сделка, нито Берлин, нито Брюксел, нито Атина търсят други сериозни алтернативи. Тъкмо напротив. Тази седмица ЕК взе решение да изплати на Турция нови три милиарда евро: т.е. до края на годината ЕС си гарантира капсулирането чрез Турция с общо шест милиарда евро.  Споразумението между ЕС и Турция не решава нито един от важните проблеми. То само разкрива лицемерието на европейската политика спрямо бежанската криза.", "date": "2018.03.20", "title": "Измамата, наречена \"сделка с Турция\""}
{"url": "http://clubz.bg/65606-shefyt_na_nato_prizova_rusiq_da_razsekreti_novichok", "text": "Администрацията на руския президент Владимир Путин разпространява  , за да прикрие ролята на Москва в отравянето на бившия офицер от Главното разузнавателно управление (ГРУ) Сергей Скрипал, заяви министърът на външните работи на Великобритания Борис Джонсън, след като проведе разговор с генералния секретар на НАТО Йенс Столтенберг в Брюксел, отбелязва вестник The Independent. Борис Джонсън приветства  на британските съюзници, които демонстрираха подкрепа за Лондон след инцидента с отравянето с нервнопаралитичното вещество новичок в Солсбъри, съобщава \"Фокус\". Съгласно думите му опитът за убийство на Скрипал  .  Борис Джонсън: Вероятно е лично Путин да е поръчал атаката срещу Скрипал Противно на твърденията на Русия, първият дипломат на Лондон увери, че Обединеното кралство действа „в съответствие с Конвенцията за забрана на химически оръжия\". Според британския външен министър 12 години след убийството на Александър Литвиненко в Лондон руснаците  Путин отхвърли твърденията за руска намеса в атаката срещу Скрипал като „глупост\", припомнят от редакцията. В понеделник във Великобритания пристигнаха учени от Организацията за забрана на химическите оръжия (ОЗХТ), които започнаха тестове на веществото, използвано за отравяне на Сергей Скрипал и неговата дъщеря Юлия. НАТО призова Русия към пълно разсекретяване на програмата „Новичок“ пред Организацията за забрана на химическите оръжия (ОЗХО). Това заяви генералният секретар на Алианса Йенс Столтенберг на пресконференция след срещата му с министъра на външните работи на Великобритания Борис Джонсън, съобщава руският вестник „Коммерсант“. Столтенберг напомни също, че отравянето на бившия полковник от руското Главно разузнавателно управление (ГРУ) Сергей Скрипал е атака на територията на една от страните в НАТО. Алиансът осъжда подобни действия и предлага на Великобритания своята помощ в разследването, подчерта норвежкият политик. 40 г. \"български чадър\": Ще умра, нищо не можете да предприемете Генералният секретар на НАТО добави, че отравянето в Солсбъри попада сред други   на Русия, включително опити да дестабилизира Източна Украйна, вмешателство в демократичните процедури на Запада и кибератаки. В тази връзка Столтенберг обеща, че Русия няма да й се отдаде да „разцепи“ Алианса. Сергей Скрипал и неговата дъщеря бяха отровени в град Солсбъри на 4 март. Министър-председателката на Великобритания Тереза Мей обвини Москва за отравянето на 66-годишния бивш офицер от ГРУ.  40 г. \"български чадър\": Ще умра, нищо не можете да предприемете", "date": "2018.03.20", "title": "Шефът на НАТО призова Русия да разсекрети \"Новичок\""}
{"url": "http://clubz.bg/65595-ambiciite_na_moskva_sa_kato_na_sssr_resursite_obache_sa_po_ogranicheni", "text": "Владимир Путин получи своя четвърти мандат начело на Русия с безпрецедентно висок процент от гласовете - 76 на сто, подадени за него в една изборна надпревара, която в най-добрия случай може само отчасти да се определи като демократична. От участие в изборите бе отстранен основният опонент на Путин - Алексей Навални, който оглавява протеста на градските либерали и прозападни националисти срещу Кремъл. Останалите кандидати се представиха скромно - повечето на границата на единия процент - с изключение на комунистическия кандидат Грудинин (12 на сто) и вечния Жириновски (6 на сто). Ксения Собчак, обвинявана от либералните демократи в опит за подмяна на либералния вот, също едва прескочи един процент от гласовете. Резултатът от руските президентски избори показва преди всичко ефекта на \"обсадената крепост\". Русия се обединява най-лесно срещу \"външна заплаха\", което прави задачата на всеки автократ или популист на власт доста проста - трябва да се разиграе картата на \"застрашената Русия\". Комбинацията от санкциите - повечето самоналожени от самия Кремъл, изострянето на отношенията със Запада по цял ред от проблеми - като започнем от евентуалната намеса на Москва в президентските избори на САЩ и приключим с атентата срещу бившия руски шпионин Скрипал и неговата дъщеря в Англия - доведоха до успешно пропагандно възраждане на тезата за \"арогантния Запад\" и \"застрашената Русия\". Драматичният спад на жизнения стандарт на обикновените руски граждани доведе до засилване на ефекта на \"обсадената крепост - Русия\". В повечето общества икономическите трудности и спадът на стандарта на живот предизвикват силни обществени настроения срещу управляващите и политическите елити като цяло. В Русия ефектът е обратен, стига обедняването да бъде представено като външен заговор, а втвърдяването на властта на международната сцена - като защита на руската роля на \"велика сила\". Но спечелването на изборите от Путин ще се окаже много по-лесна задача, отколкото предизвикателствата на предстоящия четвърти поред мандат. Влошаването на икономическата ситуация увеличава напреженията в обществото, а ресурсите на стратегията на \"обсадената крепост\" са на изчерпване. Пропагандната демонстрация на \"новите руски оръжия\" по време на предизборната кампания може и да е въодушевила винаги готовия за мобилизация руски имперски национализъм, но по-важният ефект от това \"дрънкане на оръжие\" е легитимацията на новата програма за въоръжаване на Вашингтон, която наистина слага край на три десетилетия ядрено разоръжаване от Горбачов насам. Дали Русия е наистина готова за една нова надпревара във въоръжаването, в която активно участие взема вече и Китай, е въпрос, чийто отговор няма да бъде благоприятен за Москва. Затягането на примката около статута и авоарите на руските олигарси от страна на Запада, както и изострянето на отношенията между Москва и Вашингтон и Москва и Европа достигат до границата на сериозни дългосрочни последствия за руската стратегия за завръщане на световната сцена като \"велика сила\". Проблемът е преди всичко в това, че нарастващата конфронтация със Запада има мобилизиращ руското общество ефект, както и структурни позитиви за запълване на стратегически ниши, изоставени за определен период от Вашингтон (Сирия, отчасти Източна Европа, Украйна), но преминаването на граници от типа на окупацията на Крим, намесата в политическия живот на Запада, систематичните опити за дестабилизация на Балканите и др.п. водят до мобилизация на западния съюз с дългосрочни икономически, политически и стратегически негативи за Русия. Амбициите на Москва достигат до мащабите на бившия СССР, но ресурсите й са в пъти по-ограничени. Путин ще трябва да приеме тези дилеми като вътрешни конфликти в своя собствен блок на властта. Огрубената схема на тези вътрешни властови баланси се свежда до конфликта между две основни фракции. Първо, олигархично-космополитното крило на кремълския елит, което би подкрепило всяко съперничество със Запада, водещо до разширяване на енергийните и оръжейните пазари на Москва и изграждащо стратегически ресурс за експанзия в нови пространства, но не желаещо да поеме последствията на една безусловна конфронтация със Запада по причини на \"принципно\" имперско преизграждане. Второ, групата на \"силовиците\", на ултраретроградните евразийски идеолози и популисти, за които утвърждаването на Русия като световна сила минава през цялостна и \"принципна\" конфронтация със западния свят. Ресурсът за помиряване на двете фракции във \"вертикалата на властта\" не е безкраен - напротив, той намалява. По всяка вероятност Путин ще трябва да изгради едно правителство, в което либералните стопански фракции да получат повече власт. За разлика от Съветския съюз Русия е дълбоко свързана със световните пазари и изолацията и самоизолацията й по стратегически и неоимперски причини е самоубийствена в средносрочен и дългосрочен план. Поради обществената им непопулярност властта на стопанските либерали ще трябва да бъде прикривана с войнствена евразийска реторика, но нейните аватари са все по-неспокойни и все по-недоволни от нежеланието и неспособността на Путин да ги подкрепи категорично в ущърб на либералите от \"шестата колона\" ( А. Дугин - прикрити и лицемерни либерални функционери в иначе имперско-патриотичното управление в Кремъл). Примиряването на двете дълбоко враждебни една на друга фракции става все по-трудно, свидетелство за което е открито негативната позиция спрямо управлението на Путин и на статуквото от главния евразийски идеолог А. Дугин в навечерието на президентските избори. За Путин е невъзможно да направи решителен, още по-малко бърз завой към подобряване на отношенията с Европа и Запада като цяло. Стратегията на \"обсадената крепост\" се е превърнала в ключов стратегически ресурс на неговата власт. Новата студена война - истинска или мнима - със Запада ще продължи независимо от конкретните феномени на развитие в международната конфигурация. Но ако съперничеството с цел завоюване на нови позиции на световната сцена от Русия като \"велика сила\" не бъде комбинирано с макар и бавно, но видимо стопанско възстановяване - за което е необходимо и облекчаване на санкциите, напрежението между тези два приоритета на Кремъл, стопански и геополитически, както и между техните носители в блока на властта по време на четвъртия мандат на Путин може да се окаже особено опасно за стабилността и перспективата на неговата позиция. Известно е, че всеки успешен руски лидер се асоциира с всевластието на \"руски цар\". За Путин обаче по-нататъшна концентрация на властта и нарастващ авторитаризъм на управлението може да се окаже най-опасният за собствената му власт вариант.    ", "date": "2018.03.20", "title": "Амбициите на Москва са като на СССР. Ресурсите обаче са по-ограничени"}
{"url": "http://clubz.bg/65607-papata_myj_kojto_hodi_pri_prostitutki_e_s_bolen_um", "text": "Папа Франциск помоли за прошка за всички християни, които купуват секс от жени, като заяви, че мъжете, които посещават проститутки, са престъпници с  , които мислят, че жените съществуват, за да бъдат експлоатирани, предаде Асошиейтед прес. Папата говори по време на четиричасова среща с младежи, поканени от Ватикана, за да информират църковните лидери какво мислят децата за католическата църква преди голямо събрание на епископите за работата с младите хора. Франциск прикани делегатите да говорят смело. Младите хора трябва да бъдат възприемани сериозно, подчерта той. Младежите, участващи в събитието, не са само католици. В словото си папа Франциск показа, че познава добре света на младежите и техните проблеми, преди всичко този с безработицата, която определи като „социален грях“ и за която е отговорно обществото. Светият отец насърчи младежите да говорят открито, без страх и без да се срамуват, предаде радио \"Ватикан\". Папата се спря и на трагедията с безработицата. Светият отец призова младежите да помогнат да се разберат причините за това и да разкажат как преживяват подобна трагедия.", "date": "2018.03.20", "title": "Папата: Мъж, който ходи при проститутки, е с болен ум"}
{"url": "http://clubz.bg/65603-sintiq_niksyn_ot_seksyt_i_gradyt_kandidat_gubernator_na_nyu_jork", "text": "Актрисата Синтия Никсън - или Миранда от сериала \"Сексът и градът\", обяви в туитър, че ще се кандидатира за губернатор на Ню Йорк.     Вече има и специален сайт за подкрепа на предизборната кампания. В него се казва, че актрисата ще се бори за по-добър Ню Йорк, в който има равенство. Тя няма да приема корпоративни дарения за изборите - кампанията ще бъде водена от хората. Никсън е нюйоркчанка и е живяла в града през целия си живот. Досущ като образа си от сериала.  Предварителните избори за номинация на кандидат-губернатор от Демократическата партия са през септември. На тях актрисата се очаква да премери сили с действащия губернатор Андрю Куомо. Реалните избори са през ноември.  Синтия Никсън,чиято световна популярност може и да се дължи на образа на Миранда, но е носител и на престижната театрална награда \"Тони\", както и на статуетки \"Грами\" и \"Еми\", бе сред популярните лица - активисти, участвали в алтернативните прояви по време на първата реч на президента Доналд Тръмп през януари.  Синтия Никсън има две деца от Дани Мозес - професор по ангрийски език. През 2004 г. започва да се среща с Кристине Мариони и за връзката си с нея споделя пред \"Ню Йорк Таймс\", че просто се е влюбила в друга жена. Двете се сгодяват през 2009 г., а през 2012 г. сключват брак в Ню Йорк. Двете имат син, роден от Мариони.  Намеци, че актрисата може да се впусне в политическа битка има отдавна - след победата на Тръмп в президентския вот. Сега Синтия Никсън е решена да започне обиколка в щата, за да се среща с избирателите. ", "date": "2018.03.20", "title": "Синтия Никсън от \"Сексът и градът\" - кандидат-губернатор на Ню Йорк"}
