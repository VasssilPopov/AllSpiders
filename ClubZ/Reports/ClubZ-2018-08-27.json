{"url": "http://clubz.bg/72404-us_open_priklyuchi_rano_za_grigor_dimitrov", "text": "Григор Димитров отпадна в първия кръг на Откритото първенство на САЩ по тенис - 3:6, 2:6, 5:7 срещу Стан Вавринка в мач, продължил 2,25 минути на централния корт \"Артър Аш\". Първата ни ракета във втори пореден турнир от Шлема отстъпи пред швейцареца, победил го още на старта на \"Уимбълдън\" - с 3:1 сета. Днес Григор загуби закономерно, тъй като в първите две части игра слабо и допусна огромен брой непредизвикани грешки, а в третата наивно и неочаквано изтърва да намали резултата. Нещо не е наред с най-добрия ни тенисист и това пролича и днес. Откриващият сет вървеше равностойно до 4:3 в полза на Стан. Шампионът в Ню Йорк от 2016 г. проби в осмия гейм, след което дръпна в общия резултат след 6:3. Във втората част играта на Димитров се срина съвсем. Той даде два поредни брейка, а общият брой на загубените от него геймове в серия набъбна на седем. Чак при 0:4 Гришо успя да намали. Не успя да върне много, но поне загуби сета по-почетно - 2:6. Последва преобразяване. В началото на третия сет хасковлията спечели при началния си удар на нула, а веднага след това пропусна четири брейкбола. Нататък Григор продължи да печели с лекота сервис геймовете си и да дава отпор на Вавринка при неговите. И успя да го пробие за 5:3. Предстоеше да сервира за сета. Тук обаче Димитров се пропука - двойна грешка и още гафове и недобри решения помогнаха на Стан да намали, а след това и да изравни. Швейцарецът си върна увереността и проби отново за 6:5, а бързо след това и да стигне до победата чисто. През миналата година Григор отпадна във втория кръг. А Вавринка записа осми пореден успех, като броим победната за него 2016 г. През миналия сезон той не игра в Ню Йорк. Рано с турнира се прости и водачката в световната ранглиста при жените Симона Халеп. Румънката се провали срещу естонката Кая Канепи - 2:6, 4:6.", "date": "2018.08.27", "title": "US Open приключи рано за Григор Димитров"}
{"url": "http://clubz.bg/72403-kyde_otdyhva_putin_v_sibir_snimki", "text": "Кремъл публикува няколко снимки, показващи руския президент Владимир Путин да отдъхва в Сибир в компанията на министъра на отбраната Сергей Шойгу и на ръководителя на Федералната служба за безопасност Александър Бортников, предаде Ройтерс, цитирана от БТА. На снимките се вижда 65-годишният Путин в дрехи цвят каки и шапка да носи бинокъл и туристическа щека и да се разхожда из гористите планини на Сибир. От кадрите става ясно, че той се разхождал и с лодка по река Енисей в областта Тува в Южен Сибир. На една снимка Путин разглежда заедно със Шойгу фиданка, която е готова за засаждане. На друга Путин позира с Бортников на горска поляна на фона на гористите хълмове. Путин е бил в Сибир за два дни в края на миналата седмица, разказа говорителят на Кремъл Дмитрий Песков, предаде Асошиейтед прес.  Говорителят разказа, че руският президент е решил да отдъхне за два дни на път за сибирския град Кемерово, където днес той имаше среща с правителствени представители и висши кадри на енергийни компании.  ", "date": "2018.08.27", "title": "Къде отдъхва Путин? В Сибир (СНИМКИ)"}
{"url": "http://clubz.bg/72398-ludogorec_oficialno_obqvi_privlichaneto_na_poreden_brazilec", "text": "\"Лудогорец\" официално оповести привличането на пореден бразилец - 23-годишният нападател Жозе Брандао, известен още и като Жуниор Брандао. За трансфера му от втородивизионния \"Атлетико\" (Гоянензе) се заговори през миналата седмица. \"Лудогорец\" взема бразилец, разминал се със \"Сантос\" Таранът е висок 184 см и тежи 84 кг. С последния си тим Брандао е изиграл 18 мача, отбелязал е 9 гола и е направил 3 асистенции тази година. По неофициална информация българският шампион ще плати 1,3 милиона евро трансферна цена, а заплатата на играча ще е 51 хиляди евро. \"Лудогорец\" твърди, че се е преборил с няколко бразилски клуба за подписа на Брандао. Един от тях е \"Сантос\" - тимът на Пеле. \"Лудогорец\" се похвали с \"трансферен удар\" Жозе Брандао е вторият нов футболист в \"Лудогорец\" за последната седмица. Миналия вторник с клуба договор подписа южноафриканският дефанзивен халф Мей Махлангу, играл за последно в румънския \"Динамо\" (Букурещ). Двамата вече са в Разград и от вторник започват тренировки с първия тим. Брандао и Махалангу ще бъдат представени официално пред феновете на \"Лудогорец арена\" в четвъртък, непосредствено преди реванша от плейофа на Лига Европа срещу \"Торпедо\" (Кутаиси). \"Лудогорец\" се похвали с \"трансферен удар\"", "date": "2018.08.27", "title": "\"Лудогорец\" официално обяви привличането на пореден бразилец"}
{"url": "http://clubz.bg/72402-ako_zakon_ni_zadyljava_da_hvyrchim_kato_peperudi_nqma_da_hvryknem", "text": "\"Ако има закон, който ни задължава да хвърчим като пеперуди, ние няма да хвръкнем като пеперуди, нали така?\" Това заяви пред БНР говорителят на ЦИК Цветозар Томов коментирайки машинното гласуване. То все още не е въведено, въпреки че е записано в Изборния кодекс. Първа крачка на ЦИК към машинното гласуване: ще проучва пазара И обясни, че секциите в чужбина, по сегашния закон, се създават 21 дни преди изборите. Тогава се определя и тяхното местоположение. Все пак той изтъкна, че за разлика от предишния опит на ЦИК да осигури машини за гласуване, сега сроковете са достатъчни. Няколко седмици след като ЦИК бе осъдена от Софийския административен съд да въведе машинно гласуване заради просрочването на неговото въвеждане, комисията публикува официална покана за определяне на прогнозна цена, закупуване, наемане и доставка в страната на не по-малко от 12 500 машини за гласуване. Обществената поръчка бе обявена, докато ЦИК обжалва решението на съда.", "date": "2018.08.27", "title": "\"Ако закон ни задължава да хвърчим като пеперуди, няма да хвръкнем\""}
{"url": "http://clubz.bg/72392-shte_prodava_li_roman_abramovich_chelsi", "text": "В неделя в. \"Сънди Таймс\" написа, че Роман Абрамович възнамерява да продаде \"Челси\" и за целта е наел американската инвестиционна банка \"Рейн груп\" да направи оценка на клуба и да потърси купувач.  \"Челси\" отрече моментално, но вестта разтревожи феновете на \"сините\", които се опасяват от такова развитие, след като през пролетта Великобритания отказа да поднови работната виза на руския олигарх. Продава ли наистина Абрамович може би най-скъпата си придобивка, която го легитимира пред света? Днес британската преса мълчи по въпроса. Обратното - в. \"Дейли мейл\" информира, че руснакът възнамерява да стартира мащабната реконструкция на стадион \"Стамфорд Бридж\" и околните сгради. Абрамович замрази плановете за нов стадион на \"Челси\" На 31 май \"Челси\" заяви, че плановете за ремонт се замразяват за неопределен срок заради  Тогава отлагането на \"първата копка\" се свърза с проблемите на Абрамович с британското правителство. Наскоро \"Дейли мейл\" и други медии информираха, че руснакът е отхвърлил оферта на стойност 2 милиарда паунда за \"Челси\" от най-богатия британец - Джим Ратклиф. Той също така не е приел предложение за миноритарен дял в клуба от щатската компания \"Силвър Лейк партнърс\". Според изданието скоро ремонтните дейности на \"Стамфорд бридж\" ще започнат и ще погълнат 500 милиона паунда. Срещу тази стойност капацитетът ще бъде увеличен от 41 на 60 хиляди седящи места. Арената ще придобие нов външен вид, ще стане доста по-модерна и функционална, теренът ще бъде подменен и т.н. Първоначално се планираше стадионът да отвори врати през лятото на 2021 г. \"Челси\" беше просто \"добър\" английски клуб преди идването на Роман Абрамович в един от най-скъпте лондонски квартали. От 2003 г., когато той дойде на власт, \"сините\" станаха по пет пъти шампиони и носители на купата на Футболната асоциация, а по веднъж грабнаха титлите в Шампионската лига и Лига Европа.", "date": "2018.08.27", "title": "Ще продава ли Роман Абрамович \"Челси\"?"}
{"url": "http://clubz.bg/72390-makron_poiska_sigurnostta_na_evropa_da_ne_zavisi_ot_sasht", "text": "Френският президент Еманюел Макрон обяви днес, че скоро ще предложи нови идеи за засилване на сигурността на ЕС, като каза, че Съюзът трябва да спре да зависи от САЩ в тази област, предаде агенция Франс прес. Макрон говори пред около 250 дипломати, депутати и експерти по международни отношения на форум в Париж. Макрон зове съюзниците да не отслабват НАТО Още преди година в реч, в която огласи намеренията си за реформи на общността, Макрон предложи отбраната и сигурността на Европа да се укрепят чрез създаване на общи сили за намеса, общ бюджет за отбрана и обща доктрина за действие, в т.ч. европейска академия за разузнаване. Днес той настоя за \"изчерпателен преглед на нашата сигурност с европейските партньори, включително Русия - при условие че има напредък с Москва по въпроса с Украйна\". Призивите на Макрон идват след серия от действия на президента на САЩ Доналд Тръмп, показващи дистанциране от традиционните партньори в НАТО, посочва Франс прес. Макрон: Аз и само аз съм отговорен за аферата \"Бенала\" Словото на президента имаше за цел да начертае пътна карта за френската дипломация догодина и девет месеца преди европейските избори, на които Макрон се надява да спре световната вълна на нов възход на национализма. Макрон оцени като особено тревожна ситуацията в Сирия, където правителството на президента Башар Асад \"заплашва да предизвика нова хуманитарна криза в провинция Идлиб\". Това е последната провинция, останала под контрола на бунтовници. Президентът призова \"да се засили още повече натискът върху режима и неговите съюзници\" за уреждане на конфликта с политически средства. В тази насока очаквам много от Русия и Турция \"предвид ролята им и поетите от тях ангажименти\", подчерта Еманюел Макрон. Макрон: Виждам Русия и Турция в Европа до 15 г. Той потвърди решимостта си да се постигне напредък по сключеното през май в Париж споразумение между различните фракции в Либия, включително да бъдат произведени избори в северноафриканската държава през декември.  Франсоа Есбур, председател на Международния институт за стратегически изследвания в Лондон, се пита дали Макрон \"ще успее да накара Европа да се раздвижи\", преди да бъдат постигнати големи компромиси до края на 2019 г. Дотогава Европейската комисия трябва да има нов председател, а Европейската централна банка - нов гуверньор. Макрон: Аз и само аз съм отговорен за аферата \"Бенала\" Макрон: Виждам Русия и Турция в Европа до 15 г.", "date": "2018.08.27", "title": "Макрон поиска сигурността на Европа да не зависи от САЩ"}
{"url": "http://clubz.bg/72393-francisk_bezdejstval_sreshtu_us_kardinal_nasilnik", "text": "Папа Франциск отказа да коментира твърдения, че лично игнорирал обвинения за секс посегателства срещу US кардинал. Това стана след визитата на Франциск в Ирландия, в която фокусът беше върху педофилските скандали в Католическата църква, съобщава АФП. За първи път от 29 години папа посещава Ирландия, католическа държава, силно пострадала от сексуален тормоз над деца от страна на представители на църквата. Франциск се срещна с оцелели от насилието в събота в Дъблин и обеща, че ще сложи край на \"този бич на каквато и да е цена\". Малко преди посещението му в Ирландия обаче се появиха разкрития за подобни порочни практики в Пенсилвания преди това в Австралия. Папата се зарече да сложи край на сексуалното насилие в Църквата на \"каквото и да е цена\" Въпреки че в Дъблин папата заяви, че споделя срама, болката и гнева на пострадалите и на католическата общност, много от оцелелите изразиха скептицизма си, че не са чули нищо за вината на Ватикана. По-късно архиепископ Карло Мария Вигано – бивш нунция на Ватикана в САЩ, направо обвини Франциск, че е знаел за твърденията срещу действията кардинал Теодор Маккарик още от 2013 г. Но вместо кардиналът да бъде наказан, той бил принуден да подаде оставка през миналия месец. Архиепископът твърди още, че Франциск премахнал наказанията, които били наложени на кардинала от предшественика му папа Бенедикт XVI. Франциск обаче отказа да коментира обвиненията на Вигано. „И дума няма да кажа за това. Мисля, че изявлението (писмото) говори само за себе си“, каза единствено той в самолета на връщане от Дъблин в Рим. Времето на публикуването на писмото - докато папата говореше за сексуалните посегателства от свещеници по време на визитата си в Ирландия, повдига въпроси дали той не е подложен на координирана атака от традиционалистите в католическата йерархия, коментира Би Би Си.", "date": "2018.08.27", "title": "Франциск бездействал срещу US кардинал насилник"}
{"url": "http://clubz.bg/72391-43_minuti_oglushitelno_mylchanie", "text": "Феновете на \"Дженоа\" запазиха 43-минутно мълчание в неделя по време на двубоя от втория кръг на Серия А срещу \"Емполи\", игран в Генуа, съобщава Би Би Си. Това беше първият мач на отбора, след като 200-метров участък от моста край Генуа се срути на 14 август и причини смъртта на 43-ма души. През февруари знаели за дефектите на моста край Генуа Феновете призоваха за \"оглушителна тишина от 43 минути, по минута за всяко дете, работник, студент, майка или баща, които не са сред нас днес\". \"Дженоа\" спечели с 2:1. На стадиона се чуваха понякога съвсем единични възклицания, когато отборът домакин атакуваше, но дори и когато \"Дженоа\" в първите 20 минути вкара два гола, по трибуните нямаше радост. На 43-тата минута феновете започнаха да ръкопляскат. Тогава на голям екран се появиха имената на загиналите. През останалата част от мача запалянковците реагираха както обикновено. \"Дженоа\" и другият отбор от Генуа - \"Сампдория\", отложиха първите си мачове от първенството, които трябваше да се проведат на 19 август, заради трагедията.", "date": "2018.08.27", "title": "43 минути оглушително мълчание"}
{"url": "http://clubz.bg/72401-zapadnite_balkani_pravqt_obshta_ikonomicheska_zona", "text": "Премиерите на страните от Западните Балкани обещаха днес на неформална среща в албанския град Дуръс да ускорят усилията за създаване на обща икономическа зона преди интеграцията им в Европейския съюз, предаде Асошиейтед прес, цитирана от БТА. Домакинът на срещата, албанският премиер Еди Рама приветства \"по-различното ниво на политическа воля и сътрудничество в региона\", като добави, че то не е придружено от \"същото ниво на икономическо сътрудничество\". Еврокомисарят по разширяването Йоханес Хан, който присъства на срещата, каза, че е важно да се популяризира регионът като поле за туризъм, селско стопанство и по-нататъшно развитие на енергийния сектор, където има неизползван потенциал. Председателят на Европейската банка за възстановяване и развитие /ЕБВР/ Сума Чакрабарти обеща засилване на инвестициите в региона. ЕБВР планира да организира среща на върха на страните от Западните Балкани в Сараево следващата година. Срещата на премиерите на страните от Западните Балкани в Дуръс започна без лидерите на Сърбия, Босна и Херцеговина и Република Македония Ана Бърнабич, Денис Звиздич и Зоран Заев. Според албанските медии Бърнабич и Звиздич са съобщили по-рано, че няма да присъстват на срещата, но са изпратили свои представители, докато Заев е отменил участието си днес заради лошите атмосферни условия. Българският премиер Бойко Борисов, който също трябваше да участва в срещата, отмени пътуването си заради обявения ден на национален траур в памет на жертвите от тежката катастрофа край Своге. \n\tГлавна тема на срещата е регионалната икономическа интеграция.", "date": "2018.08.27", "title": "Западните Балкани правят обща икономическа зона"}
{"url": "http://clubz.bg/72399-onova_koeto_shte_izvede_turciq_ot_krizata", "text": "Турция скоро ще се нуждае от помощ. Защото е малко вероятно, че през следващите 12 месеца страната ще успее събере онези 170 милиарда долара, от които спешно се нуждае. Приятелски настроен Катар на бърза ръка обеща инвестиции за 15 милиарда долара, а в Германия започна дискусия за това дали да се помогне на Турция и ако да – как точно. И в двата случая става дума за жестове с краткосрочен ефект. Ни повече, ни по-малко. Всъщност, нито Катар, нито Германия, нито която и да е друга държава би могла да помогне на Турция. Още повече, че става дума за сума, която съответства на една пета от БВП на страната. Помощта от Катар е само капка в морето, защото за стабилизирането на лирата, Турция се нуждае от солидна капиталова инжекция. А и не е работа на никоя отделна държава да помага на Турция, защото Турция първо трябва да си помогне сама – например като Централната банка повиши лихвите. Нещо, което Ердоган не желае. Освен това за подобни случаи съществува и МВФ. Там вече германското правителство би могло да подкрепи молбата на Турция пред Фонда. Правителството в Анкара обаче се страхува от условията, които МВФ би могъл да постави, за да отпусне капитал. Турция сама си създаде сегашната криза. Заради пресищането на пазарите с евтини пари, страната успя да отбележи бърз растеж през последните десет години – но това стана за сметка на по-нататъшни структурни реформи. Днес виждаме как си отмъщава това, че реформите бяха прекъснати. За овладяването на кризата, разбира се, са необходими и политически свободи. Те обаче бяха задушени още през миналите години. За да бъдат намерени рационални решения, трябва да има свободно пространство за обществени дискусии, в което да има място и за критики, и за съпротива. В днешна Турция подобни дискусии няма – нито в почти изцяло контролираните класически медии, нито в \"социалните\" медии, където бяха блокирани хиляди профили, само защото оттам са били публикувани критични изказвания. Кризата застигна Турция само два месеца след президентските избори. С тях влезе в сила и новата президентска система на управление. Оттогава насам Ердоган сам носи отговорността за всичко, което се случва в неговата държава. Новата президентска администрация се разширява с бързи обороти, но президентската система все още не функционира както трябва. Тя не издържа и първия стрес-тест. Ердоган държи всичко под контрол, но не разполага с програма за бъдещето. Вместо това се опита да реши по-малката криза (тази с валутата) чрез по-голямата криза (тази с американския президент). Но това му се удаде само донякъде. Опозицията се оплаква от огромната концентрация на власт у Ердоган, но все повече става част от неговата система. Система, в която Ердоган се е идентифицирал с турската нация. Който е против него, е враг на нацията. Дълбоко в себе си обаче, почти всички политически сили са се солидаризирали с Ердоган и неговото правителство. Те са се изправили като стена срещу външния враг, срещу американския президент Тръмп и неговото правителство. Постингите на Тръмп в Туитър и санкциите затормозиха тежко отношенията между Анкара и Вашингтон. Тръмп продължава да удря натовския си партньор, макар той да се е свлякъл на пода. Двустранните отношения задълго ще останат увредени. И ето, че в играта сега се намеси и Германия, която Ердоган до неотдавна обвиняваше в нацистки методи. Турският президент, който пристига на държавно посещение в Берлин на 28 август, се нуждае от надеждни съюзници. А Германия пък има интерес от това Турция да бъде стабилна и просперираща. Но Германия няма как да подсилва авторитаризма в Турция. Ако Ердоган не се промени, ще зейне пропаст, която с нищо няма да може да се запълни. Все пак, актуалната криза предлага и шанс да се окаже влияние над Турция. Ердоган е човек на властта, който не се интересува от идеологии. Затова пък използва всяка удобна възможност, за да разшири властта си. Започналите преговори за присъединяване към ЕС, а по-късно и бързият икономически растеж бяха силни козове в ръцете му. Днес той вече не държи силни карти и подсилва властта си като се възползва от слабостта на държавните институции и опозицията. Актуалната криза обаче отслабва и позициите му – от момента, в който хората забележат, че той вече не може да изпълни обещанията си за по-високо благосъстояние. (…) Онова, от което се нуждае Турция сега, е една нова история на успеха. В неспокойния регион пред вратите на Европа тя би могла да се превърне в стабилен пристан. И в икономическа сила с чар. Валутната криза за кратко е спряла дъха на Турция. И само от нея зависи дали ще успее да я използва като шанс.", "date": "2018.08.27", "title": "Онова, което ще изведе Турция от кризата"}
{"url": "http://clubz.bg/72400-uefa_nakaza_levski_s_dva_macha_bez_publika_i_globa", "text": "УЕФА наказа \"Левски\" с два мача без публика и 40 000 евро глоба по четири различни провинения на публиката в мачовете с \"Вадуц\" от първия предварителен кръг на Лига Европа, потвърди официалният сайт на \"сините\". Днес на \"Герена\" е пратено писмо със санкциите, предстои клубът да получи и подробно разяснение. Още ли не е срамно? \"Левски\" отпадна от отбор от Лихтенщайн (СНИМКИ) Наказанието е заради расистки възгласи и звуци, опит за нахлуване на терена и хвърлени предмети от трибуните. Расистки прояви имаше и на двете срещи - в Лихтенщайн и София, а другите две провинения на част от зрителите са описани от делегата на УЕФА на реванша. \"Левски\" отпадна след 0:1 и 3:2 на \"Герена\". УЕФА не прости на \"Левски\" заради нацистки символи \"Сините\" са били санкционирани с 10 000 евро и предупреждение за мач при закрити врати още след срещата в Лихтенщайн. В ответния сблъсък запалянковци счупиха седалки и замеряха терена с тях, а някои пробваха да навлязат на игрището откъм сектор \"В\". Това не е първото наказание на \"Левски\" от УЕФА. Предпоследното датира от същия период на 2016 г., когато \"сините\" бяха глобени с 57 хиляди евро и един мач без публика заради нацистки символи на мача със словенския \"Марибор\" от Лига Европа. УЕФА не прости на \"Левски\" заради нацистки символи", "date": "2018.08.27", "title": "УЕФА наказа \"Левски\" с два мача без публика и глоба"}
{"url": "http://clubz.bg/72394-sekynd_hend_yt_ne_iska_produktova_taksa", "text": "Асоциацията на преработвателите и търговците на дрехи втора употреба (АПТДВУ) предлага продуктовите такси, които готви екоминистерството, да бъдат само за част от вноса на \"секънд хенд\". Това стана ясно след среща днес на изпълнителния директор на БСК Радосвет Радев с  министъра на околната среда и водите Нено Димов. Въвеждането на таксите се налага, тъй като един дрехата или обувките стават отпадък. Проблемът е обаче, че министерството не е сметнало за необходимо да обсъди тези предложения с бизнеса, преди да подготви промените. Продуктовите такси са предвидени в законопроект за изменения и допълнения на Закона за управление на отпадъците, чието обсъждане в парламента предстои наесен. Те предвиждат създаване на публичен регистър за производители на обувки и текстил, в това число и за тези втора употреба. Все още не е известен размерът на таксата. Според \"Капитал\" неофициалната информация е, че ще бъде лев за килограм при дрехите. Това означава оскъпяване на продукцията. БСК е била сезирана за таксата от Асоциацията на преработвателите и търговците на дрехи втора употреба (АПТДВУ) в началото на август. Радосвет Радев е посочил, че по данни на Асоциацията вносът на дрехи втора употреба у нас е средно по 30 тона на денонощие, като почти половината е за реекспорт (основно за страни извън ЕС), а едва 2-5 на сто от стоките подлежат на унищожаване. Затова и е от Асоциацията очакват предвижданите нови продуктови такси да не важат за целия внос, а само за онази част от него, която реално води до замърсяване на околната среда. Министърът уточнил, че предстои създаването на работна група за изработване на наредбата за продуктовите такси върху текстила, в която ще бъдат поканени представители на АПТДВУ. Шефът на БСК обаче смята, че намаляването на текстилните отпадъци може да се постигне по-лесно чрез стимули, а не със санкции. Той посочва, че бизнесът не бяга от отговорностите си по опазване на околната среда, но и не трябва таксите да се превръщат в допълнително финансово бреме, което влошава конкурентоспособността на фирмите. И в България вече се развива системата за приемане на стари дрехи в магазини за повторното им оползотворяване и дори клиентите са насърчавани да ги предават срещу ваучери за намаления при бъдещи покупки. На срещата е поставен въпросът за непълната и често противоречаща си информация относно събираните в момента продуктови такси и тяхното разходване. При регистрация на автомобил например се плаща екотакса в някоя организация за оползотворяването на отпадъците от МПС или в Предприятието за управление на дейностите по опазване на околната среда (ПУДООС). Това е задължително и при пускане на пазара на електроуреди, масла, пластмасови и други опаковки. ПУДООС изразходва събраните средства за общински екопроекти - за рекултивация на старите сметища, за сепариращи инсталации на новите депа, но също и за ВиК, за образователни екопроекти и др. От бизнеса смятат, че контролът от страна на ПУДООС върху организациите, които оползотворяват различните видове отпадъци, трябва да е по-голям, а информацията - по-ясна. За м.г. ПУДООС е разплатило проекти за около 43 милиона лева. Според прессъобщението участниците в срещата са постигнали съгласие, че е необходима по-висока степен на прозрачност, така че обществото да бъде убедено в реалните ползи от въвежданите финансови тежести. Сред дискутираните теми е бил и начинът на определяне на таксата за битови отпадъци, плащана от бизнеса и домакинствата към общините и непрекъснатото отлагане на принципа такса смет да се плаща според изхвърляните отпадъци. (Пред)последно е предвидено да влезе в сила от 2020 г., а през 2019 г., когато са и местните избори, общините трябва да са направили своите предложения.", "date": "2018.08.27", "title": "\"Секънд хенд\"-ът не иска продуктова такса"}
{"url": "http://clubz.bg/72396-germancite_se_delili_na%C2%A0etnicheski_priznak_na_svetovnoto", "text": "Една от основните причини за провала на Германия на Световното в Русия вероятно е вътрешен конфликт в отбора, съобщава списание \"Шпигел\", цитирано от БГНЕС. Източници на изданието твърдят, че напрактика тимът бил разделен на два лагера. Първият бил съставен от играчи от чуждестранен произход - сред тях Жером Боатенг, Месут Йозил, Илкай Гюндоган... В другата били \"чистокръвни германци\" като Томас Мюлер, Матс Хумелс, Тони Кроос и други. Йоахим Льов остава треньор на Германия На Световното Германия за първи път не успя да прескочи груповата фаза. Първата група е наричала представителите на втората \"картофи\" - презрително прозвище по отношение на немците, често използвано от турци. В отговор \"чистите германци\" са наричали другите \"канаке\" (най-обидната дума към турските емигранти). Мюлер най-много е пародирал маниера на общуване и стила на живот на съотборниците си и направо се е подигравал с тях за музикалните им предпочитания и т.н., твърди \"Шпигел\". Германците имали тежък разговор \"Чужденците\" слушали рап, обичали скъпи накити и спортни автомобили, докато \"германците\" предпочитали да прекарват по-спокойно почивките си. Мюлер, например, посвещавал цялото си свободно време на семейството. И двете групи били недоволни от действията на селекционера Йоахим Льов. На едните не им е допаднало решението на треньора да не повика на Мондиала Лерой Сане, а другите оставали разочаровани от отсъствието на Сандро Вагнер. Ули Хьонес: Имиджът на Йозил е по-голям от качествата му В Германия продължава да се коментира напускането на националния отбор на Месут Йозил, който се оплака от расизъм и липса на уважение. Видни футболни хора в страната се изказват \"за\" и \"против\" халфа, който има проблеми и в клуба си \"Арсенал\". Германците имали тежък разговор Ули Хьонес: Имиджът на Йозил е по-голям от качествата му", "date": "2018.08.27", "title": "Германците се делили на етнически признак на Световното"}
{"url": "http://clubz.bg/72397-obvinitelqt_na_ardjento_sydil_i_roditelite_si_za_15_mln_izmamili_go", "text": "Дълго преди Джими Бенет да постигне споразумение с Азия Ардженто да му се платят 380 хил. долара заради обвинения, че е бил сексуално насилен от нея като малолетен, той е завел дело срещу собствените си родители затова, че са си присвоили 1,5 млн. долара, които той е заработил като дете, разказва \"Дейли Бийст\". Бенет проговори: Срам ме беше, че Ардженто ме изнасили Съдебният иск от 2014 г. излезе наяве отново тези дни, след като Ардженто реши да се защити срещу обвинителя си включително и с аргумента какво да очакваш от човек, който съди собствените си родители. Така Бенет трябваше да бъде дискредитиран като алчен и нелоялен. Бенет, написа Ардженто в извление до изданието, е \"имал тежки финансови проблеми\", когато поискал да сключат споразумението, той бил \"предприел и съдебни действия срещу собственото си семейство като искал милиони за нанесени вреди\". Ардженто: Не съм изнасилвала Бенет, Антъни му плати, за да не ни изнудва Всъщност историята на съдебния иск рисува малко по-различна, но добре позната картина на родители, които вкарват детето си в шоубизнеса от ранна възраст, то става звезда, а те се възползват максимално. А спечелените от него пари са похарчени. Адвокатът на Джими Бенет Уилям Кърстън призовава майка му Марта Бенет, доведения му баща Франк Пестриано и компаниите, които те притежават като ответници по делото. Като тийнейджър Джими става звезда и печели сериозни суми, а майка му обещава по думите му, че \"няма да е от онези сценични майки, които вземат парите на децата си\". На 17 години той за първи път влиза в конфликт с родителите си по парични въпроси. Когато става на 18 г. твърди, че получава всичко, което е останало от двата милиона, които е спечелил за 12 години - а именно 330 хил. долара. Бенет обвинява родителите си, че са злоупотребили с 1,5 млн. долара. По-голямата част от парите са отишли, за да се финансират бизнеса начинанията им. През 2008 г. те отварят заведение за палачинки и др. десерти Rockin’ Crepes, което не просъществува дълго. Според Бенет с част от парите му те си купуват и имение на брега на морето в Хънтингтън, което се оценява на около 1,1 млн. долара. Какво точно е правено с парите му обаче не е ясно. Той твърди, че никога не е получавал отчети как са изразходвани те. Къщата става ябълка на раздора през август 2014 г., когато Бенет отново влиза в конфликт с родителите си. Според него те са го изхвърлили от къщата и са го лишили от достъп до личните му притежания, които са били там. Родителите му не му дали да си вземе китара и записващи устройства на стойност 20 хил. долара, други предмети, както и кучето му Бодхи, което било оценено на 1500 долара. В допълнение в иска си Бенет обвинява родителите си, че са го манипулирали да вложи 210 хил. долара от останалите му пари в обща сметка, свързана с Night Train, Inc, контролирана от тях компания. Изглежда, че Джими Бенет не е обявил, че има такъв иск публично, защото до дело не се стига, той се споразумява тихо с родителите си, като не е ясно какви са клаузите на тази договорка. Подобен е подходът и в случая с Ардженто, отбелязват от \"Дейли Бийст\". Ардженто: Не съм изнасилвала Бенет, Антъни му плати, за да не ни изнудва", "date": "2018.08.27", "title": "Обвинителят на Ардженто съдил и родителите си за $1,5 млн., измамили го"}
{"url": "http://clubz.bg/72382-obviniha_shofora_ot_katastrofata_kraj_svoge_za_nesyobrazena_skorost", "text": "Прокуратурата привлече като обвиняем Григор Григоров - шофьора на автобуса, който катастрофира в близост до Своге. Това съобщиха от държавното обвинение. В тежкия инцидент загинаха 16 души. 16 загинаха при тежка катастрофа край Своге Ето съобщението на прокуратурата: В същото време се работи и по паралелната линия, за която вчера съобщиха от прокуратурата, а  Иззети са документи от Агенция \"Пътна инфраструктура\" и Автомобилна администрация, свързани с поддръжката на този пътен участък.", "date": "2018.08.27", "title": "Обвиниха шофьора от катастрофата край Своге за несъобразена скорост"}
{"url": "http://clubz.bg/72380-v_1553_ch_tyrgovskiqt_registyr_vyzkrysna_onlajn", "text": "Работата на   и регистъра на юридическите лица с нестопанска цел бе възстановена онлайн в 15:53 ч. днес Още от сутринта услугите бяха възстановени на място в Агенцията по вписванията и нейните регионални структури.  Това се случи след 18-дневен срив, в който Търговският регистър не функционарише нито онлайн, нито на място в Агенцията. Още преди шест дни премиерът Бойко Борисов обяви кризата с Търговския регистър за преодоляна. Краят на седмицата дойде и България все още нямаше работещ Търговски регистър. До 15:53 часа днес. Премиерът обяви кризата с Търговския регистър за преодоляна Първо бе възстановена услугата за проверка на актуално състояние на фирмите и юридическите лица с нестопанска цел, което функционира онлайн от 15 август. След това бе възобновено и подаването на данни от Търговския регистър и регистъра на юридическите лица с нестопанска цел към средата за междурегистров обмен (RegiX). На 17 август директорката на Агенцията по вписванията Зорница Даскалова подаде оставка, а няколко дни по-късно министърът на правосъдието назначи нов директор – Габриела Козарева. И двете са квота на „Атака“.", "date": "2018.08.27", "title": "В 15:53 ч. Търговският регистър възкръсна онлайн"}
{"url": "http://clubz.bg/72381-akciite_na_tesla_poevtinqha_v_germaniq", "text": "Акциите на \"Тесла\" (Tesla), търгувани в Германия, поевтиняха с над 3 процента в ранната търговия днес на германската борса Трейдгет (Tradegate), след като главният изпълнителен директор Илон Мъск се отказа от делистването на компанията, предаде Ройтерс, цитирана от БТА. Късно в петък Мъск обяви, че ще се вслуша в притесненията на акционерите и няма да продължи с плана, на стойност 72 милиарда долара, за изкупуване на производителя на луксозни електромобили. Така той се отказа от идеята, която изненада изключително много инвеститорите и привлече вниманието на регулаторните органи. Акциите на Тесла се търгуваха доста под равнището си от 7 август, когато се повишиха, след като Мъск обяви в Туитър, че обмисля да изтегли от борсата \"Тесла\" при цена на акция 420 долара. Тогава той посочи, че финансирането е осигурено.  Комисията по ценните книжа и фондовите борси на САЩ (SEC) поиска от компанията разяснения във връзка със съобщението на Мъск в Туитър.", "date": "2018.08.27", "title": "Акциите на \"Тесла\" поевтиняха в Германия"}
{"url": "http://clubz.bg/72378-stara_hartiq_za_nova_kniga_tozi_septemvri_v_6_grada", "text": "Шестото поредно издание на националната инициатива   е тук. Този септември кампанията ще има шест спирки. Първата е в Бургас, следват Хасково, София, Русе, Плевен и Пловдив. Празникът на детското четене и опазването на природата и през 2018 г. ще даде възможност на децата да научат повече за рециклирането, да разберат как да пазят природата и да събират разделно отпадъците. И тази година Клуб Z е медиен партньор на националната кампания. Регламентът за участие е лесен -  . Организаторите от „ЕКОПАК България“ АД и Книжен център „Гринуич“ напомнят, че колкото повече стара хартия съберат децата, толкова повече дървета ще спасят от изсичане. \"Стара хартия за нова книга\" - деца спасиха 560 дървета, събраха 43 т хартия за рециклиране Събитията във всички градове се провеждат със съдействието на общините и регионалните библиотеки. В София инициативата е част от Културния календар на столицата и е под патронажа на кметицата Йорданка Фандъкова. Децата на Русе - които през 2017 г. бяха първенци в събирането на стара хартия, ще могат да се включат в инициативата за четвърти път. Плевен за първи път е домакин на \"Стара хартия за нова книга\" тази година.  И този септември кампанията има литературна тематика, вдъхновена от популярна детска книга. В предстоящото издание на празника на четенето и екологията малчуганите ще имат възможност да влязат в „дрешника“ на приказния свят на Нарния, където ги очакват нови предизвикателства и награди. Книгите от поредицата   на Клайв С. Луис са осигурени от издателство „Труд“, основен партньор на инициативата. А за да остане денят незабравим, в София всички деца, които са предали старата си хартия, ще имат възможност да си направят снимка за спомен във фотобудка в стил „Светът на Нарния“. Под наслов „Почисти и прочети“ празникът ще протече с много музика и танци. За настроението на всички присъстващи ще се погрижат детски и тийнейджърски вокални групи и танцови състави. Програмата ще включва още спектакъла „Цирк“ – музикално куклено шоу с марионетки за деца и възрастни от „Театър на приказките – София“. \n\t  За да има за всички достатъчно книги, всеки, който изпълни условието да донесе 5 кг стара хартия за рециклиране, ще може да получи само една книга, но не повече. Децата, донесли допълнителни 5 кг хартия, ще получат втора книжка на екотематика – новото специално издание на „ЕКОПАК България АД“ „Грийн тийн“. Така в рамките на празничния ден децата могат да получат максимален брой две книги. Средствата от събраната стара хартия в петте града ще бъдат използвани за ново издание на книгата на „ЕКОПАК България“ АД. Началото на каузата „Стара хартия за нова книга“ бе поставено на 15 септември 2013 г. Организаторите Книжен център „Гринуич“ и „ЕКОПАК България“ АД и партньорите на „Стара хартия за нова книга“ се обединиха около идеята, че е важно всяко дете още от ранна възраст да се научи да полага грижи за природата, да събира разделно отпадъците и да има специално отношение към книгата и четенето. За петте години в инициативата са се включили близо   Малчуганите заедно със своите родители са предали за рециклиране   и са получили  Така всички заедно сме спасили от изсичане  . От 2015 г. инициативата се превърна в национална и до този момент е преминала през градовете Пловдив, Бургас, Варна, Хасково и Русе.", "date": "2018.08.27", "title": "\"Стара хартия за нова книга\" - този септември в 6 града"}
{"url": "http://clubz.bg/72395-vodach_na_lista_na_dps_e_pravil_remonta_kraj_svoge", "text": "Фирма на строителен бизнесмен, който през 2013 г. е бил водач на листата на ДПС в Монтана, е полагала асфалта на път II-16 край Своге, където автобус излетя от пътя и уби засега 17 души. Данните бяха оповестени от Антикорупционния фонд, откъдето обещават, че ще предадат материалите на прокуратурата. Министър Нанков за пътя към Своге: Държавата ще съди \"Трейс\" Дружеството “Мегаинвест-холд” ЕООД е извършвало полагането на асфалтовия износващ слой при рехабилитацията на път II-16 в участъка край Своге. Фирмата е част от обединението  с 40%, а водещ участник е \"Трейс Груп\" АД., става ясно от сигнала. Проверка на Клуб Z потвърди, че цитираната компания е 100% собственост на дружеството \"Мегаинвест\" ЕООД, което пък е еднолична собственост на бизнесмена   явяващ се и управител на двете фирми. Основната дейност на \"Мегаинвест-Холд\" ЕООД, регистрирано в Дупница, е \"строителство на самолетни писти и пътища\". Капиталът на компанията е 319 110 лв. от регистрирането ѝ през 2008 г., когато се е казвала \"Пътно поддържане - Дупница\". От Антикорупционния фонд допълват и друго - че от извършена проверка в съдебните регистри става ясно, че преди време работници на фирмата на Цветанов са  , заведено заради пътен инцидент по време на ремонта на друг участък от същия път, със същите изпълнители - ДЗЗД \"Трейс Своге\" и двете съставляващи обединението фирми. Делото се води пред Плевенския районен съд. Служителите на “Мегаинвест-холд” ЕООД са свидетелствали именно като извършители на асфалтополагането през 2012 година. Десетина сигнала - и \"Трейс\" не си мръднали пръста за пътя до Своге Въпросното дело за пътен инцидент обаче завършва с отхвърляне на жалбата срещу Агенция \"Пътна инфраструктура\" и изпълнителите на ремонта на пътя, става ясно от   на Плевенския окръжен съд. Цветан Славейков Цветанов има няколко активни фирми със строителна дейност и общо спечелени обществени поръчки за над 130 милиона лева, твърдят още от Антикорупционния фонд. Проверка на Клуб Z в регистъра, поддържан от \"Биволъ\", показа, че само \"Мегаинвест-холд\" е спечелила търгове за общо 81 706 816,51 лв. - в това число и на общини, и на министерства, и на Столичната община назад в годините. През май 2013 година бизнесменът е и  Фирма, собственост на Цветанов, управлява и асфалтова база и кариера за инертни материали за асфалтови смеси в региона в съседното на Своге село Владо Тричков, се казва още в сигнала на фонда, който ще бъде пратен в прокуратурата. Любопитна подробност е, че Своге от години се управлява от кмета Емил Иванов - неколкократен депутат и областен управител на София-област от ДПС. Десетина сигнала - и \"Трейс\" не си мръднали пръста за пътя до Своге", "date": "2018.08.27", "title": "Водач на листа на ДПС е правил ремонта край Своге"}
{"url": "http://clubz.bg/72384-poklon_pred_makkejn_i_vyv_vietnam_zemqta_kydeto_be_plenen", "text": "Сенаторът от САЩ Джон Маккейн беше символ на своето поколение, който помогна за заличаване на травмите от войната между Америка и Виетнам, като подкрепи нормализирането на двустранните дипломатически връзки. Това заяви днес виетнамският министър на външните работи Фам Бин Мин, цитиран от Ройтерс. Маккейн беше военнопленник по време на Виетнамската война. През 2008 г. сенаторът се кандидатира за президент на САЩ и по-късно стана отявлен критик на сегашния президент Доналд Тръмп. Той почина в събота на 81 години. Тръмп забранил Маккейн да бъде описван като герой \"Както за правителството, така и за народа на Виетнам сенатор Маккейн беше символ на своето поколение сенатори и на ветераните от Виетнамската война\", написа Фам Бин Мин в съболезнователна книга в посолството на САЩ в Ханой. Маккейн беше един от най-активните поддръжници на нормализирането на връзките на САЩ с комунистически Виетнам, припомня Ройтерс. През 1967 г. самолетът на Маккейн беше свален по време на изпълнение на задача за бомбардиране над Ханой. Ръцете и единият му крак бяха счупени и той беше намушкан с нож и бит след изваждането си от езеро край центъра на града. Маккейн остана военнопленник в продължение на години, които прекарва в затвора \"Хоа Ло\", наричан \"Ханойския Хилтън\" от американските войници. Гигант, икона, герой Бреговете на езерото в Ханой, където е заловен Маккейн, се превърнаха де факто в олтар на покойния сенатор, след като новините за смъртта му стигнаха до Виетнам вчера сутринта. Виетнамци и американски граждани се събраха пред сивия бетонен паметник, носейки цветя, тамян, знамена и други знаци за почит към починалия. \"Съболезнования за смъртта на сенатора и ветеран от войната Джон Маккейн, който имаше голям принос в нормализирането на отношенията между Виетнам и САЩ\", гласи бележка на виетнамски, прикрепена към оставен пред скулптурата букет цветя. Гигант, икона, герой", "date": "2018.08.27", "title": "Поклон пред Маккейн и във Виетнам - земята, където бе пленен"}
{"url": "http://clubz.bg/72383-uber_se_vpuska_v_biznesa_s_elektricheski_velosipedi_i_skuteri_pod_naem", "text": "Компанията Uber планира да разработи отдаването под наем на електрически велосипеди и скутери по-малко - върху автомобилите, въпреки факта, че това може да навреди на печалбите й, съобщи BBC. Изпълнителният директор на Uber Дара Хосрошахи смята, че тези видове транспорт са по-подходящи за придвижване в града. Освен това той прогнозира, че в бъдеще потребителите ще правят по-често по-кратки пътувания. Uber с нова услуга в Европа - споделени електроколела Фирмата за съвместно пътуване е инвестирала в редица велосипедни компании през последната година. Нейните електрически велосипеди Jump вече са на разположение в осем американски града, включително Ню Йорк и Вашингтон и скоро стартират в Берлин. Uber работи съвместно и с Lime, компания за електрически скутери, докато сключваше сделки в други области като обществения транспорт и товарните превози. Шефът на Uber призна, че приходите от колело под наем са по-малки от тези от наемане на автомобил, но смята, че това ще бъде компенсирано, тъй като клиентите използват приложението по-често за по-кратки пътувания. Той също така призна, че водачите на Uber могат да загубят от новите бизнес планове, но заяви, че в по-дългосрочен план шофьорите ще се възползват от по-доходоносните по-дълги пътувания. Светът срещу Uber Uber, който регистрира загуби от $4.5 млрд. през миналата година, е подложен на натиск да подобри финансовите си резултати преди очакваното публично предлагане на ценни книжа. Приходите от бизнеса с таксита нарастват, но разходите за разширяване в нови области като споделяне на велосипеди и доставка на храна означава, че загубите са се увеличили бързо. Регулаторният натиск също заплашва растежа на някои пазари. Този месец местните власти в Ню Йорк гласуваха за налагане на временни ограничения за новите лицензи за превозните средства, за да се справят с претоварването, докато кметът на Лондон заяви, че ще наложи също такива ограничения. След съдебна битка Uber си върна лиценза в Лондон Светът срещу Uber След съдебна битка Uber си върна лиценза в Лондон", "date": "2018.08.27", "title": "Uber се впуска в бизнеса с електрически велосипеди и скутери под наем"}
{"url": "http://clubz.bg/72385-2_godishno_dete_pochina_sled_kato_beshe_zaklyucheno_v_kola", "text": "Дете на две години и половина почина, след като бе заключено в лек автомобил, съобщиха от болницата в Сливен МБАЛ „Д-р Иван Селимински”. Детето е починало няколко часа след като е прието в болницата. Трагедията се е разиграла в село Жельо войвода в неделя следобед, когато температурите в района бяха над 30°. Момчето е останало заключено в автомобила няколко часа. То е било открито в безсъзнание от родителите му. Пред спешния медицински екип те са казали, че детето се е заключило само. Очаква се със случая да се заеме прокуратурата, съобщава бТВ. Детето е било настанено в отделението по реанимация, вероятно е починало от топлинен удар, назначена е аутопсия. Според кмета на селото Стоян Генов пред радио \"Фокус\", който предава думите на родителите, те правили ремонт, а детето си играело покрай тях. Предполага се, че влязло в колата и се заключило там. Инцидентът станал около 15.00 часа, около час след това родителите се усетили и започнали да го търсят. Открили го в колата и се обадили в болницата. Лекарите настанили детето в реанимация, където то починало. По думите на кмета на селото починалото момче е най-малкото от четирите деца на семейството. Родителите били изключително работливи, и се отнасяли грижовно към децата, твърди Генов.", "date": "2018.08.27", "title": "2-годишно дете почина, след като беше заключено в кола"}
{"url": "http://clubz.bg/72389-idva_elektricheskata_vespa", "text": "Компанията \"Пиаджо\" (Piaggio) ще започне производството на електрическата \"Веспа\" (Vespa) през септември, предаде АНСА. Електрическата модификация на най-известния и обичан скутер в света ще излезе от завода в Понтедера, в който се ражда и класическата \"Веспа\" през пролетта на 1946 година. Uber се впуска в бизнеса с електрически велосипеди и скутери под наем Първите екземпляри ще могат да се поръчват само онлайн в началото на октомври. Цената ще бъде съобразена с моделите от високия сегмент на марката \"Веспа\", които в момента са на пазара. Електрическата \"Веспа\" ще бъде постепенно пусната на пазара в края на октомври, а масово ще се продава през ноември едновременно със Световното изложение за мотоциклети \"Милано Ейкма\", което ще се проведе от 6 до 11 ноември в Панаирния център Фиера Милано. Веспата ще бъде пусната първо на европейския пазар, за да стигне до САЩ и Азия в началото на 2019 година. Новата електрическа \"Веспа\" ще може да използва в бъдеще различни решения, които в момента се разработват като \"робота куфар\" Джита в Бостън от \"Пиаджо Фаст форуърд\". Производството му ще започне в началото на 2019 година.", "date": "2018.08.27", "title": "Идва електрическата \"Веспа\""}
{"url": "http://clubz.bg/72386-apoloniq_2018_parad_na_apoloncite_ot_sofiq", "text": "Най-доброто от столичната арт сцена ще покаже фестивалът „Аполония 2018“ от 31 август до 8 септември. Много от събитията, триумфирали с награди и под овациите на публиката през годината  , сега ще бъдат показани и в Созопол. Премиерите обаче са малко. Прочут в миналото като предпочитано място за първи показ на спектакли от театъра, на интересни музикални колаборации на премиери на големите ни съвременни автори, сега ще бъдат играни просто някои от най-търсените спектакли от столичната сцена, прожекции ще имат филмите, които вече са гледани в столицата и страната. Непознати за публиката ще бъдат само някои музикални формации от класиката. Аполония 2018: ФСБ, Георги Господинов, Захари Бахаров... Дни преди началото на „Аполония“, в онлайн платформата, която продава билети за събитията от фестивала, билети няма само за „Чамкория“. Това също не е новина – осем месеца след премиерата за моноспектакъла на Захари Бахаров по романа на Милен Русков билети все още се намират трудно. За останалите заглавия от столичната сцена билети има: „Лисичета“, „Виновният“ и „Цветът на дълбоките води“  , „Пияните“ и „Зимата на нашето недоволство“  „Петел“ и студентския спектакъл от Учебния театър на НАТФИЗ   със студентите на проф. Атанас Атанасов. Филмовите заглавия от игралното кино също са познати – „Възвишение“, „Посоки“, „Вездесъщият“, „8’19″“, „А̀га“, „Малко късмет за по-късно“, както и документалният филм на Боян Папазов „Това име го забравете“ за легендарната режисьорка Юлия Огнянова. Изкуството превзема Созопол с Аполония Новите заглавия са сред литературните събития. В Созопол ще бъде представена новата книга на поета Иван Теофилов „Гласът на тишината“, на Здравка Евтимова „Зелените очи на вятъра“, на Рашко Младенов „До последен дух“… На „Аполония“ ще бъде премиерата на дебютния роман на Мария Касимова „Балканска рапсодия“, ще бъде четена и новата пиеса на Оля Стоянова „Страх за опитомяване“ с участието на актьорите Емануела Шкодрева, Павел Иванов, Стоян Младенов и Малин Кръстев. Въпросът е коя е публиката, към която са адресирани тези събития – защото ако е към ваканцуващите зрители, ваканцията свърши; ако е към местните жители, те нямат достатъчна численост да напълнят местата в залите; ако е към столичните, повечето от онези, които се интересуват от тях, вече са ги гледали. Изкуството превзема Созопол с Аполония", "date": "2018.08.27", "title": "Аполония 2018: парад на аполонците от София"}
{"url": "http://clubz.bg/72375-legenda_na_amerikanskiq_teatyr_pochina_na_91_g", "text": "Прочутият драматург Нийл Саймън, смятан за майстора на бродуейската комедия, почина в неделя на 91 години от усложнения от пневмония в манхатънска болница, съобщи Бил Еванс, който е дългогодишен приятел на драматурга. Легендата на американския театър има повече номинации за \"Оскар\" и \"Тони\" от всеки друг автор, отчита АФП. Саймън бе най-продуктивният и най-успешният автор на пиеси в САЩ през втората половина на ХХ век. Той е печелил три театрални награди \"Тони\" за свои пиеси, има още една за специални постижения в театъра. Носител и наградата \"Пулицър\" и на наградата \"Марк Твен\" за хумор. Смята се, че Саймън формира американския хумор през 60-те и 70-те години на миналия век, подобно на филмовия режисьор Уди Алън, с акцент върху живота в големите градове и семейните конфликти. Жена му, дъщеря му и внукът му са били до последно край него. Бил Еванс, негов верен приятел, е представлявал Саймън тридесетилетия от 1976 до 2006 г. Хитовите пиеси на Нийл Саймън са безчет. Сред тях са \"Странната двойка\", \"Спомени за Брайтън бийч\", \"Билокси блус\", \"Жените на Джейк\", \"Добрият доктор\", \"Глупаците\", \"Слънчево с гръмотевици\", \"Луд съм по теб\", \"Влюбен за последно\", \"Боси в парка\", \"Любов номер две\". Много от пиесите му се филмирани - като за \"Момиче за сбогом\" Ричард Драйфус печели \"Оскар\" за най-добър актьор. Според Еванс Саймън е пишел всеки ден. \"Отиваше в кабинета си и пишеше\", казва той. \"Беше писател и творец, който не можеше да спре да търси, да изследва самия себе си и да открива нови неща\", добавя Еванс.", "date": "2018.08.27", "title": "Легенда на американския театър почина на 91 г."}
{"url": "http://clubz.bg/72372-grigor_dimitrov_i_stan_vavrinka_ediniqt_shte_otpadne", "text": "Григор Димитров и Стан Вавринка излизат един срещу друг още в първия кръг на последния за годината турнир от Големия шлем - US Open в Ню Йорк. Двамата ще открият програмата на централния корт \"Артър Аш\" малко след 19 часа българско време. По единодушното мнение на специалистите това е най-интересният мач от първия кръг, след който един от двамата ще си тръгне. Григор срещу Стан Вавринка още в първия кръг на US Open Григор Димитров има предимство в преките двубои - 4:3. Сега обаче Стан е в по-добра форма. Швейцарецът победи Димитров с 3:1 сета в първия кръг на \"Уимбълдън\", след това започна да се доближава до най-добрия си тенис. През миналата година той лекуваше контузия, а в настоящата трудно връщаше формата си. След силната 2017-а пък Григор загуби инерция и скоро може да излезе от топ 10. Мачът Григор Димитров - Стан Вавринка ще бъде предаван пряко по \"Евроспорт\".", "date": "2018.08.27", "title": "Григор Димитров и Стан Вавринка - единият ще отпадне"}
{"url": "http://clubz.bg/72379-desetina_signala_i_trejs_ne_si_mrydnali_prysta_za_pytq_do_svoge", "text": "Хлъзгав и опасен асфалт, несигурна мантинела. Това са първоначалните констатации от 54-и километър на републикански път II-16, не някоя третокласна пътна мрежа, където се обърна автобус и загинаха 16 човека, а други 18 се борят още за живота си. Констатациите са на неправителствената организация Институт за пътна безопасност, която започна свое независимо обследване на мястото на катастрофата (на 2 км след Своге, в посока София).  €24 милиона за ремонт, а мантинелата е като вафлена коричка Това лято от Института вече са сезирали Агенция \"Пътна инфраструктура\" за дефекти по пътя - с писмо, заедно със снимков материал, изпратено на 3 август. Там ясно пише, че на много места асфалтовата настилка е компрометирана и в лошо състояние. Става въпрос за път, който е асфалтиран през 2014 г., а приет с разрешение за ползване през декември 2016 г.! Гаранционният срок на договора с изпълнителя ДЗЗД \"Трейс Своге\" изтича в края на 2018 г. и това може да е едно от най-вероятните обяснения защо от фирмата си правят оглушки на десетократни сигнали, че трябва да поправят свършеното от тях - и прието без нито една забележка от 20-членна държавна приемателна комисия към МРРБ през 2016 г. Отделно са констатирали нарушения при поставянето на преградните съоръжения. Според Русинова мантинела, поставена върху платното за движение, която не е захваната на много места. Заместник-кметът на Своге Георги Петков. \"Не едно, две или три са писмата, които сме пратили за конкретни участъци\", казва Петков по БНР. Прокуратурата проверява шофьора, превозвача и ремонта на пътя край Своге Последното изпратено писмо е отпреди десет дни и касае растителността над пътните платна, която създава рискове за движението. Друг сигнал е бил подаден за рисков участък на изхода на Владо Тричков, където има около 20-метрово пропадане на асфалта и почти ежеседмично стават катастрофи, а участъкът стои вече близо година.  Веднага след въвеждането в експлоатация на пътя, за чието оправяне са изхарчени близо 24 милиона евро, зачестяват ПТП-та в участъка, където става и катастрофата. 22 проблемни участъка с дефекти са констатирани през март т.г. от експертна група и втори път - през юли с констативен протокол, неподписан само от фирмата изпълнител на обекта, включително и в участъка с катастрофата. Срокът за изпълнение за отстраняване на дефектите е бил 15 август. На 19 август АПИ били уведомени, че проблемите не са били отстранени. Но също не предприели нищо, за да санкционират фирмата за неизпълнението й. \"Трейс\" не вижда \"съществени дефекти\" по пътя за Своге . Изпращат три писма заради зачестилите произшествия с висок травматизъм през цялата 2017 г. Писмата са до Областно пътно управление, които уведомяват и АПИ, които слагат ограничение за 40 км в участъка.     \"Асфалтът там (на мястото на катастрофата - бел.р.) е много гладък и тъй като скоро не е валяло, върху настилката са се натрупали масло и нафта, които при намокряне правят пътя хлъзгав като лед. Предполагам, че този асфалт не отговаря на шосейните изисквания. Доколкото съм чувал от познати, от колеги – казват, че е парков асфалт. То е гладко като ламарина\". И макар от изпълнителя \"Трейс\" да не са си мръднали пръста, никой от институциите също не признава вина, напротив - твърдят, че са си свършили работата. Гаранцията за извършената рехабилитация изтича в края на 2018 г. Сега държавата смята да съди \"Трейс\". Но именно представители на държавата са одобрили без нито една забележка свършеното от нея с протокола от декември 2016 г., пускайки пътя. И първите пътни инциденти започват и не спират през цялата 2017 г., в т.ч. и един смъртен случай. За да се стигне до жертвите от 24 август. 13-годишно дете сред жертвите от катастрофата в Своге Прокуратурата проверява шофьора, превозвача и ремонта на пътя край Своге \"Трейс\" не вижда \"съществени дефекти\" по пътя за Своге 13-годишно дете сред жертвите от катастрофата в Своге", "date": "2018.08.27", "title": "Десетина сигнала - и \"Трейс\" не си мръднали пръста за пътя до Своге"}
{"url": "http://clubz.bg/72373-licemernata_bezsmislica_nacionalen_traur", "text": "Понеделник е денят на регламентирана скръб по 16-те жертви на катастрофата в Искърското дефиле. Ден на национален траур – тази лицемерна безсмислица, с която темата за затрития поради некадърност, безотговорност или алчност живот приключва. Без виновни, без възмездие, без справедливост. От 1990 година до сега сме имали 23 такива дни. В десетилетието между 1990 и 2000 година сме траурили национално три пъти. Два от тях на знаменателните дати 25 декември (10 удавени военнослужещи в р. Върбица) и 15 август (14 войници в камион край София). Може би оттам тръгва мрачната прокоба, че такива неща у нас се случват около голям християнски празник. Не, нещастията ни не слизат от небето. Правим си ги тук, на земята. Колкото повече стават националните ни траурни дни, толкова повече си даваме сметка за живота само в случай на смърт. Държавата ни прилича на всяко западнало българско село – всички електрически стълбове, врати и стени облепени с вопли по некролозите за починали по всички възможни календарни поводи от смъртта, а гробището край селото – запуснато, тревясало, грозно. Откъде идва у нас това безжалостно към близките на жертвите втренчване в смъртта и това пълно безразличие към опазването на живота? Държавата, чиято работа е да опазва живота, обявява ден на национален траур, за да ни официализира скръбта. Стига! Скърбим от вчера, скърбим днес. А утре (понеделник - б.р.) искаме не да си спуснете черни знамена по учрежденията, да се премените с черни костюми и да си сложите тъжните физиономии, а да ни кажете кой е виновен и как ще помогнете на онези, чиято единствена  вина е, че останаха живи след този ад. През 2009 година на Бакаджика загинаха също толкова, 16 души. Кой понесе отговорността за това, кой плати вината, че един раздрънкан автобус „Чавдар“ премаза 16 души? Нещастният шофьор, който е бил зад кормилото на развалината. И нещастният шафнер в изгорелия влак. Кой е виновен за останалите катастрофи? Кой е виновен за катастрофата, при която загина детето на министър Московски? Хайде да вземем в деня на национален траур да получаваме отговори на такива въпроси, а не да спускаме черни знамена и да облечем водещите на телевизионните екрани в скръбни цветове. Даваме ли си сметка, че като не наказваме виновните, ние повторно убиваме жертвите. Г-н Борисов, г-н Московски – видяхте ли снимките на Никой Колев-Босия? За него ще правим ли ден на национален траур, или ние и без това си живеем всеки ден в подобен ритуал?", "date": "2018.08.27", "title": "Лицемерната безсмислица \"национален траур\""}
{"url": "http://clubz.bg/72371-shefyt_na_api_mantinelata_kraj_svoge_ne_moje_da_spre_40_tonen_avtomobil", "text": "Мантинелата не може да спре такъв тип товар. Това каза шефът на управителния съвет на Агенция \"Пътна инфраструктура\" (АПИ) инж. Светослав Глосов пред бТВ. Вътрешният министър за катастрофата: Ние много добре се справяме след това Така той коментира тежката катастрофа в близост до Своге. И допълни, че при изпълнението на проекта инженерът определя технологията на изпълнение и приема ограничителните средства и материалите, които се използват. Заради сигналите от МВР за този пътен участък АПИ е предприела мерки - има ограничения на скоростта и указания, че пътят е хлъзгав. На въпрос защо АПИ или регионалното министерство не е успяло да накара фирмата да извърши ремонт и пет пъти се изпращат писма без отговор, Глосов каза:", "date": "2018.08.27", "title": "Шефът на АПИ: Мантинелата край Своге не може да спре 40-тонен автомобил"}
{"url": "http://clubz.bg/72370-zapadyt_i_migrantite_osnovni_vinovnici_za_polojenieto_v_rusiq", "text": "За една година в Русия рязко е нараснал броят на гражданите, нежелаещи в страната да живеят хора от някои националности, разказва \"Ведомости\", като се позовава на проучване, извършено от социологическия център \"Левада\". Това съобщи БТА. Начело в рейтинга на \"нежелателните\" етноси са циганите, китайците и виетнамците. Против пребиваването им в Русия се изказват съответно 32, 31 и 26 на сто от запитаните жители на страната. Същевременно за една година делът на хората, споделящи идеята \"Русия за руснаците\", е нараснал от 10 на 19 процента. Социоложката Карина Пипия от \"Левада\" свързва засилването на ксенофобските нагласи с подобреното отношение на хората в Русия към САЩ и ЕС на фона на тазгодишното световно първенство по футбол, организирано във федерацията. Но антизападните настроения в Русия според него няма да намалеят особено, тъй че няма много накъде да расте и етническата ксенофобия сред руснаците. ", "date": "2018.08.27", "title": "Западът и мигрантите - основни виновници за положението в Русия"}
{"url": "http://clubz.bg/72376-sankcionni_oblaci_se_sgystqvat_nad_rusiq", "text": "Санкционни облаци се сгъстяват над Русия, пише руското сп. \"Експерт\" по повод мерките, обявени от САЩ на 8 август. Те влизат в сила днес, а на 22 август изтече т. нар. уведомителен период, уточнява изданието, цитирано от БТА. Първият кръг от санкциите включва забрана за доставки в Русия на стоки с двойно предназначение, \"чувствителни\" стоки и технологии, свързани с националната сигурност на САЩ, по-специално електроника, компоненти и технологии за нефтогазовия отрасъл. От обхвата на санкциите са изключени космическата и авиационната индустрия. Вашингтон заяви, че налага ограниченията заради нападението с нервнопаралитичен газ новичок срещу бившия руски агент Сергей Скрипал и дъщеря му във Великобритания. \"Експерт\" анализира косвения ефект от санкциите въз основа на поведението на втората по големина швейцарска банкова група \"Креди сюис\", която е замразила свързани с Русия активи в размер на 5 милиарда швейцарски франка (близо 5 млрд. долара). Банката твърди, че финансовото състояние на клиентите й не е пострадало. Официално Швейцария не подкрепя антируските санкции, припомня списанието. Правилният начин  за санкции срещу  Путинова Русия  Още на другия ден банката заяви, че не замразява средствата, а само ги преобразува от управлявани активи в активи на отговорно пазене и клиентите не губят достъпа до тези пари. Дали клиентите ще ги изгубят - времето ще покаже, но те още сега ще изгубят доходите си от активното управление, осъществявано досега от \"Креди Сюис\", обяснява руското издание. Най-интересното е, че \"Креди Сюис\" изобщо не е длъжна да изпълнява американските санкции, тъй като швейцарският банков регулатор FINMA не задължава местните банки да подкрепят санкции, наложени от други страни. Тъй че интересите на швейцарските клонове на руски банки не би трябвало да пострадат, а те не са особено малки.  От друга страна, позицията на \"Креди Сюис\" е разбираема с оглед на рисковете, свързани с репутацията й и евентуалните съдебни спорове с представители на САЩ. През 2009 г. примерно се наложи банката да плати глоба от половин милиард долара заради сделки с друга санкционирана държава - Иран. Неутешителни са и случаите с други европейски банки - през 2014 г. френската \"Париба\" плати 8,9 милиарда долара за нарушения на американски санкции срещу Судан, Куба и Иран.  Други банки също проявяват предпазливост в отношенията с Русия. Тези дни германската Дойче банк заплаши руското правителство със скъсване на бизнес контактите, защото кабинетът бе пренебрегнал искане на банката за актуална информация, засягаща нейни клиенти.  Американските санкции явно започват да се отразяват на компании и банки, формално незадължени да ги спазват. Междувременно САЩ вече са подготвили и нов пакет от санкции срещу Русия. Той може да влезе в сила през ноември и най-неприятната възможност е да понижи нивото или дори временно да замрази руско-американските дипломатически отношения, отбелязва списание\"Експерт\", цитирано от Би Би Си. Санкциите \"Скрипал\" - акция за вътрешна употреба След като САЩ обявиха санкциите, курсът на рублата спадаше няколко дни, после се стабилизира, напомня в. \"Комерсант\". Кремъл неведнъж заяви, че финансовата система на Русия е стабилна и не усеща ограничителните мерки. Натискът върху Русия се засилва, но според експерти официалните причини за икономическите ограничения са само прикритие, коментира \"Комсомолская правда\". \"В сегашната ситуация Русия отвръща на САЩ с перспективни действия, като засилва зависимостта на икономиката на САЩ, издирва слаби места в американската външна политика, работи върху отношенията в Близкия изток и с Китай\", заяви политологът Фьодор Лукянов, цитиран от в. \"Росийская газета\". Санкциите могат да навредят на преработването на петрол и газ в Русия, посочват експерти, анкетирани от ТАСС. Ако заплахите се материализират, има риск да бъдат спрени програми за модернизиране на петролни рафинерии. Те могат да попречат и на разработките на отечествени технологии. От друга страна, тези действия на САЩ няма да спрат работата на заводите и няма да повлияят на цената на бензина, отбелязват анализатори. Експертът от Международния дискусионен клуб \"Валдай\" Андрей Бистрицки посочва, че новите антируски санкции са продиктувани от вътрешни противоречия в САЩ и страха от загуба на влияние в света. Експертът подчертава, че Русия е била избрана от Вашингтон за външен враг, на който могат да се припишат много неща и да се търси обединяване при противопоставянето му. Ръководителят на руската обществена организация на малкия и средния бизнес \"ОПОРА Росии\" Александър Калинин е на мнение, че засилването на американските санкции срещу Русия може да предизвика крах на финансовата система на САЩ и да предизвика финансова криза. Той изрази надежда, че САЩ, след като пресметнат всички последици, няма да затегнат санкционния режим, а на Русия няма да й се наложи да взема ответни мерки. Правителство е взело на практика всички необходими решения за руските компании, попаднали под удара на санкциите. Това заяви в интервю за РБК вицепремиерът Дмитрий Козак, цитиран от ТАСС. Правителството е на страната на руския бизнес и взема мерки за минимизиране на отрицателните последици от административните бариери, които създават санкциите, каза руският вицепремиер. \n\tНа 6 април САЩ обявиха, че въвеждат санкции срещу редица руски длъжностни лица, бизнесмени и компании. Включването на санкционния списък означава замразяване на активите в САЩ и забрана за американските граждани на правят какъвто и да е бизнес с тези компании, припомня ТАСС.  Санкциите \"Скрипал\" - акция за вътрешна употреба", "date": "2018.08.27", "title": "Санкционни облаци се сгъстяват над Русия"}
{"url": "http://clubz.bg/72374-den_18_ot_preodolqnata_kriza_tyrgovski_registyr_oshte_nqma", "text": "Преди шест дни премиерът Бойко Борисов обяви кризата с Търговския регистър за преодоляна. Краят на седмицата дойде и си отиде, а днес България започва трета работна седмица без работещ Търговски регистър. Единствената възстановена услуга е проверката на актуално състояние на фирмите и юридическите лица с нестопанска цел, което функционира онлайн от 15 август. В 15:53 ч. Търговският регистър възкръсна онлайн На   стои още това съобщение отпреди 12 дни. Възобновено е и подаването на данни от Търговския регистър и регистъра на юридическите лица с нестопанска цел към средата за междурегистров обмен (RegiX). Блокирани остават всички други услуги – вписвания на промени в управление и собственост, прехвърляне и т.н. На 17 август директорката на Агенцията по вписванията Зорница Даскалова подаде оставка, а няколко дни по-късно министърът на правосъдието назначи нов директор – Габриела Козарева. И двете са квота на „Атака“. Нов разрив: НФСБ срещу избора на Козарева за Агенцията по вписванията Новата директорка няма нито една публична изява досега и не е поела ангажимент за възстановяване на работата на Търговския регистър. Нов разрив: НФСБ срещу избора на Козарева за Агенцията по вписванията", "date": "2018.08.27", "title": "Ден 18 от \"преодоляната криза\": Търговски регистър още няма"}
{"url": "http://clubz.bg/72365-kitaj_ni_kupuva", "text": "От пет години насам Китай разработват т. нар. \"Нов път на коприната\". Китайците възнамеряват да инвестират един трилион долара в инфраструктурни проекти по цял свят, за да разширят търговските пътища. Китай инвестира и в страни като Унгария, Гърция, Черна гора и Сърбия. Как може да отговори Европа на тази експанзия? Експертът по въпросите на Китай Мориц Рудолф твърди, че Европа е проспала много време и сега бавно започва да се събужда от летаргията. Дълго време европейците мислеха, че могат да се осланят на изпитаните средства. Сега обаче ЕС работи върху конкретен отговор на проекта \"Новият път на коприната\", който също се базира на инфраструктурни инвестиции. В документите на \"Новият път на коприната\" е записано, че Китай \"иска да заложи на глобални стандарти, по които да се ориентира светът\". И тази точка е голямо предизвикателство за Европа. В повечето инфраструктурни проекти, които реализира Китай в различни страни, е залегнала и клаузата, че при възникване на спорове се прилага китайското законодателство. Повечето икономически проекти се осъществяват изцяло според китайските условия, от китайски фирми, китайски работници и споровете се решават от китайски арбитражни съдилища. Индивидуалните човешки права играят второстепенна роля и изобщо не се споменават в официалните документи на китайското правителство. Китайската стратегия е пълна противоположност на европейския модел. Освен това от известно време китайското правителство говори дори за това, че иска да разпространи \"китайската мъдрост и опит\" по целия свят. Китайците обаче много добре знаят, че имат нужда от европейците. Но им е все по-трудно да убедят много европейски държави и преди всичко ЕС в необходимостта от тази инициатива. Китайските конкуренти на германските и европейски фирми имат пълната подкрепа на държавата. Интересите на китайската държава и на китайските фирми са идентични и се насърчават взаимно. Тази връзка между държава и фирми не е така силно изявена в Европа. Затова за европейските фирми е по-трудно да се противопоставят. Освен това европейците критикуват правилата за раздаване на обществени поръчки за проектите в трети страни, които ощетяват европейските фирми и не отговарят на европейските стандарти за прозрачност. Китай е наясно, че много трудно може да убеди европейските държави в ползата от инициативата за \"Нов път на коприната\". От друга страна, китайците не искат да спазват европейските изисквания за прозрачност. Понастоящем няма обща основа, на която да се базира сътрудничеството между европейската и китайската страна в трети страни, твърди експертът. Съществува ли тогава опасност от засилване на политическото влияние на Китай в ЕС посредством инвестиции? Мориц Рудолф казва, че Черна гора например вече е силно зависима от Китай. Унгария също използва инициативата \"Нов път на коприната\" и умело противопоставя ЕС и Китай един срещу друг. Миналата година Гърция беше единствената страна от ЕС, която не критикува китайските стандарти за човешки права пред съвета за човешки права на ООН. Китайските инвестиции в пристанището на Пирея са огромни. В рамките на формата 16+1 Китай преговаря и със страните от Централна и Източна Европа за инвестиции. Може ли Китай да се опита да разедини ЕС? \"Не вярвам, че китайците целенасочено се опитват да разединят ЕС, за да го отслабят. Страните от Съюза го отслабват сами. Разбира се, че Пекин използва слабостта на Европа, за да разшири иницитивата си. За китайското ръководство би било голям успех, ако постигне компромис с Брюксел. Но понастоящем лично аз гледам скептично на такъв вариант. Европа има нужда от координиран отговор на китайската инициатива. И това е крайно необходимо след петте години от началото на инициативата\", заключава Мориц Рудолф.", "date": "2018.08.27", "title": "Китай ни купува"}
{"url": "http://clubz.bg/72377-ministyr_nankov_za_pytq_kym_svoge_dyrjavata_shte_sydi_trejs", "text": "Изпълнителят на ремонта на пътя Своге - София, на който преди ден в ужасяваща катастрофа загинаха 16 души и има десетки ранени, е трябвало да острани дефекти по настилката до 15 август тази година. Това обаче не се е случило.  Това се разбра от думите на регионалния министър Николай Нанков пред Нова тв тази сутрин по повод разследването на трагичния инцидент. Днес е национален ден на траур.  Ден на национален траур заради катастрофата край Своге По думите на министъра обаче това, което държавата може да направи към момента заради неизпълнените ангажименти от фирмата, е да потърси правата си по съдебен ред. И според законодателството няма какво друго да се направи по въпроса. Нанков обаче уточни, че институциите ще съберат цялата налична информация и ще я предадат на следствието - като целта е \"да има справедливост\" и всеки, който не си е свършил работата да получи санкция.  16 загинаха при тежка катастрофа край Своге Изпълнител на рехабилитацията на пътя е ДЗЗД \"Трейс Своге\", което е част от \"Трейс груп холд\". До 15 август изпълнителят е трябвало да отстрани дефекти, за които пет пъти е била предупреждаван от Агенция \"Пътна инфраструктура\", но не го е направил. Общо 22 проблемни участъка с дефекти са констатирани през март от експертна група и втори път през юли с констативен протокол, неподписан само от фирмата изпълнител на обекта, включително и в участъка с катастрофата, обясни Нанков.  Според позиция на \"Трейс\" обаче проблем с работата на фирмата не е имало.  \"Трейс\" не вижда \"съществени дефекти\" по пътя за Своге Министърът на регионалното развитие изрази учудване, че пътят, който е ремонтиран при управлението на трима различни директори на пътната агенция, е приет от държавна комисия 2 г. след полагането на асфалта, при това без нито една забележка. Той не навлезе в детайли, като се позова на провежданите следствени действия. По думите на Нанков в страната има 48 подобни участъка, които правят аквапланинг. Те се ремонтират приоритетно. Той заяви, че след като фирмата не е отстранила дефектите, ще стартира процедура по привеждане на банковата гаранция на изпълнителя. Той ще проверява дали това е направено. Този мярка обаче прекратява гаранционната поддръжка, а не е сигурно, че парите от гаранцията ще стигнат за ремонт.  16 загинаха при тежка катастрофа край Своге \"Трейс\" не вижда \"съществени дефекти\" по пътя за Своге", "date": "2018.08.27", "title": "Министър Нанков за пътя към Своге: Държавата ще съди \"Трейс\""}
{"url": "http://clubz.bg/72364-trymp_zabranil_makkejn_da_byde_opisvan_kato_geroj", "text": "Президентът Доналд Тръмп не се е съгласил сенаторът републиканец Джон Маккейн, който почина в събота, да бъде описван като герой и да се дава висока оценка за живота му в изявление на Белия дом по повод кончината му, съобщава \"Вашингтон пост\". Тръмп е отхвърлил предложение от прессекретарката Сара Сандърс и от шефа на администрацията в Белия дом Джон Кели изобщо да бъде публикувано изявление. Маккейн издъхна ден след като спря лекарствата Двамата са настоявали да се пусне официално имязление от президентството, в което сенатор Маккейн е назован герой на САЩ и са посочени заслугите му към страната. Първоначалният текст е бил готов още преди смъртта на политика, а окончателният вариант е бил представен на държавния глава в събота. Той е бил редактиран от Сандърс и други сътрудници в Белия дом. Но Тръмп отхвърлил инициативата и подчертал, че ще се ограничи само със съобщение в туитър. Президентът така и направи - поднесе съболезнованията си в социалната мрежа. При това нямаше никаква оценка за дейността на сенатора. Гигант, икона, герой Сандърс не е коментирала публикацията на \"Вашингтон пост\". По правило когато почине виден американски политик прессулжбата на президента разпространява официално изявление. Това досега е правил и самият Доналд Тръмп. Но отношенията между него и Маккейн бяха особено изострени. Републиканецът бе един от най-големите критици на президента. Маккейн: Тръмп се държа срамно пред Путин А Тръмп се отнасяше към Маккейн крайно негативно. Твърди се, че държавният глава непрекъснато е споделял със сътрудниците си, че Маккейн е подкопавал в Конгреса дейността на администрацията и затова \"не е приятел\". Освен това той открито обяви, че заради разболяването си от рак преди година сенаторът трябва да напусне поста председател на сенатската Комисия по въоръжените сили. Тръмп е споделял с близките си, че \"Маккейн го е предал\". Все пак знамената на Белия дом бяха спуснати наполовина в знак на траур, но никакви публични официални изявления не бяха направени, включително и от Тръмп. Още по време на предизборната кампания през 2016 година Доналд Тръмп обиди Маккейн като заяви на една от срещите си с избиратели, че изобщо не смята, че сенаторът е герой. Аргументът му бе, че Маккейн е \"бил хванат и държан в плен\". После обясни, че не чувства никаква вина за думите си срещу бившия пилот във Виетнам, който е бил свален и дълго време прекарал в плен. Съветничка на Тръмп: Маккейн умира така или иначе Припомня се в публикацията, че Белият дом така и не се извини за думите на съветничката Кели Садлър, която се изказала на заседание срещу позиция на сенатора, защото \"той така или иначе ще умре\". Белият дом не се извинява за \"Маккейн така или иначе умира\" Гигант, икона, герой Маккейн: Тръмп се държа срамно пред Путин Съветничка на Тръмп: Маккейн умира така или иначе Белият дом не се извинява за \"Маккейн така или иначе умира\"", "date": "2018.08.27", "title": "Тръмп забранил Маккейн да бъде описван като герой"}
{"url": "http://clubz.bg/72366-merkel_e_protiv_zadyljitelna_voenna_slujba", "text": "Германската канцлерка Ангела Меркел се обяви против идеята да бъде възстановена националната военна служба в Германия, предложена от членове на нейната партия Християндемократически съюз, предаде ДПА, цитирана от БТА. Военната служба бе отменена в Германия преди седем години. Група представители на ХДС начело с генералния секретар Анегрет Крамп-Каренбауер се обяви за възстановяване на военната служба под някаква форма за навършилите пълнолетие младежи. Но несъгласните с предложението в ХДС и баварския й съюзник - Християнсоциалния съюз, изтъкват, че това ще изисква допълнителни разходи, които ще трябва да бъдат взети от бюджета за отбрана, необходим за модернизиране на армията. Министърката на отбраната Урсула фон дер Лайен, която е член на ХДС, също се обяви против предложението.", "date": "2018.08.27", "title": "Меркел е против задължителна военна служба"}
{"url": "http://clubz.bg/72367-den_na_nacionalen_traur_zaradi_katastrofata_kraj_svoge", "text": "С решение на Министерски съвет днес е ден на национален траур заради жертвите от тежката катастрофа край Своге на 25 август. В памет на загиналите националните флагове на всички държавни \n\tинституции ще бъдат свалени наполовина. При трагичния инцидент загинаха 16 души, а 21 бяха ранени. Прокуратурата проверява шофьора, превозвача и ремонта на пътя край Своге Повечето от жертвите са от село Световрачене, сред тях е 13-годишно момче. Шестима от пострадалите остават в тежко състояние. Вчера Прокуратурата обяви, че ще разследва автобусната катастрофа в 3 направления - действията на шофьора, задълженията на транспортната фирма и състоянието на пътя.", "date": "2018.08.27", "title": "Ден на национален траур заради катастрофата край Своге"}
{"url": "http://clubz.bg/72369-vytreshniqt_ministyr_za_katastrofata_nie_mnogo_dobre_se_spravqme_sled_tova", "text": "Това призна пред бТВ вътрешният министър Валентин Радев. Той обясни, че реакцията на държавата след катастрофата в Своге е била добра. Вчера на заседанието при премиера Бойко Борисов обаче се говорело \"какво правим преди това, какво да подобрим, за да не се  случва тази война по пътищата\". Радев обясни, че МВР многократно е подавало сигнали за участъка, в който стана тази тежка катастрофа. Фирмата обаче не е реагирала адекватно. Той поясни, че шофьорът на автобуса досега не е имал тежки провинения, но е имал такива, свързани с превишена скорост. Радев каза, че вече е пратил специалисти в Унгария и Германия, които да видят какви мерки се вземат в тези държави за безопасност по пътищата. Той изтъкна, че в Унгария жертвите от катастрофи са с 1/3 по-малко от тези в България. Той коментира и инцидента, в който е участвал бащата на президента Румен Радев, за който има съмнения, че е имало опит да бъде прикрит. МВР проверява катастрофа с участието на бащата на Румен Радев Според вътрешния министър е подходено \"неграмотно, некомпетентно\". Той изтъкна, че на местопроизшествието е имало и политическо лице - местен лидер на БСП. Според него има съмнения, че данните се подменят и се наказва невиновният - човекът с инвалидна триколка, блъснат от бащата на президента.", "date": "2018.08.27", "title": "Вътрешният министър за катастрофата: Ние много добре се справяме след това"}
{"url": "http://clubz.bg/72368-migranti_stavat_shivachi_v_italiq", "text": "Американка, която прави костюми и живее в Рим, създаде шивашки кооператив, а в него шивачите са мигранти, предаде Асошиейтед прес, цитирана от БТА. Това е пример за инициативите, които започнаха да се появяват в Италия и целят да помогнат на новопристигналите да се адаптират и да изкарват прехраната си, докато чакат решение по молбите си за убежище. 35-годишната Лидия Уид каза, че се е вдъхновила да открие \"Шивашкия кооператив\", докато била доброволец в център за бежанци, където срещнала много хора, работили като шивачи в родината си. Силно я е мотивирало желанието да развенчае некоректните възгледи за бежанците в Европа, като помага на квалифицираните бежанци да си намерят работа и да влязат в диалог с местните жители. Преди да се премести в Рим, Уит е работила десетилетие като костюмограф за балета на Ню Йорк и бродуейски продукции. В \"Шивашкия кооператив\" в момента има петима мигранти, предимно от Западна Африка, които правят дрехи по поръчка на клиенти. Те използват главно цветни платове и създават дрехи според изискванията на клиентите се. Цените са между 45 и 120 евро (51-137 долара). Подобни шивашки инициативи за мигранти се появиха през последните години, като например във Флоренция \"Крюн лаб\" (Crune Lab) или марката за дрехи \"Уексмор\" (Waxmore), която през миналата година започна кампания за финансирането на обучителен курс за четирима търсещи убежище шивачи. Лидия Уид иска да покаже, че мигрантите пристигат в Европа \"с дарби и таланти, които са готови да използват\".", "date": "2018.08.27", "title": "Мигранти стават шивачи в Италия"}
