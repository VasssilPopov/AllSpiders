{"url": "http://clubz.bg/62329-bojko_borisov_ne_vijdam_kyde_moje_da_sme_uqzvimi", "text": "\"В Банско Златният телец изгрява, над Пирина пламеней\" (СНИМКИ) Това обявява премиерът Бойко Борисов след приемането на решението за разширяване на ски зоната в парка \"Пирин\" на днешното правителствено заседание. Решението за Пирин - връщане в изходната точка Той разяснява мотивите в част от стенограмата на заседанието на МС, разпространена от правителствения пресцентър. \"Планът за управление на Пирин, този план е започнат, трябва да се довърши, днес ние го довършваме\", казва Борисов.  И твърди още: \"А ако това, което Валери Симеонов каза – ако някаква препоръка има от Комисията, ние винаги сме се съобразявали с тях\", добавя той. БОЙКО БОРИСОВ: Нено Димов! НЕНО ДИМОВ: Уважаеми господин министър-председател, уважаеми колеги, това е процедура, която е започнала през 2013 година и на практика е за изменение на Плана за управление на Национален парк „Пирин“, която цели отпушването на възможността за инвестиционни предложения, която до този момент, всъщност, не съществува. Точката през 13-та година е приета на Висш експертен съвет и през февруари е утвърдена от министъра на околната среда и водите, но поради промяна на правителството тогава не стига до заседание на Министерския съвет, след което се взема решение да се изчака новият план за „Пирин“, който е изработен, но през месец март тази година влиза в съдебна фаза и е обжалван. Ноември 17-та година кметът на Банско с писмо иска от мен да завърша процедурата, която е започната през 13-та година, с което аз рестартирах тази процедура и до 22 декември беше срокът за съгласуване с министерствата и за обществено обсъждане. Бяха получени 4801 становища, от които 3304 подкрепят промяната, 1497 не подкрепят промяната. На практика в момента предлагам за приемане изменението на плана в тази посока. Благодаря. БОЙКО БОРИСОВ: Валери Симеонов! ВАЛЕРИ СИМЕОНОВ: Уважаеми господин министър-председател, уважаеми колеги, апелирам към гласуването на тази точка, тъй като това е една изключително наболяла тема, свързана с обществените очаквания не само на Пиринския край, но и на цялата общественост. До момента България изключително изостава с изграждането на съоръжения, свързани с планински туризъм. Виждате, че точката е от 13-та година. Искам да припомня, че 15-та година беше образувана Междуведомствена работна група с наше участие и под ръководството на министър Ивелина Василева, която също потвърди необходимостта и подкрепи така формулирания текст, свързан с евентуалната промяна, която ще гласуваме днес, на Плана за управление. Известни са ми настроенията на част от екологичните организации против една такава промяна, но смятам, че ние сме достатъчно отговорни и съвестно подхождащи към темата хора и в качеството си на постовете, които заемаме мисля, че сме готови във всеки един момент, в случай, че има забележки от страна на Европейската комисия, да коригираме евентуално част от решението, ако това е необходимо, въпреки че аз съм убеден, че дотам няма да се стигне. Все пак искам да припомня, че в този момент, когато отвън на жълтите павета има около 50-60 човека, пътят за Гърция е блокиран от над 1500 човека. Всъщност тези митинги са само една малка част от тези три - четири хиляди човека – най-големият митинг, който е от чакащи да се качат и да се възползват от възможността да се спуснат по нашите чудесни писти в ски зона Банско. Така че, ако протестите са епизодични и са свързани със заседание на Министерския съвет, чакащите, основно чужденци, които трупат негативи за нашата родина, са в пъти повече. Ние сме длъжни в името на интересите, както казах, на хората и в името на интересите на българската икономика да приемем това решение. Благодаря ви предварително. БОЙКО БОРИСОВ: Друг? Приемаме точка 13. БОЙКО БОРИСОВ: Министерският съвет възлага на министъра на околната среда и водите, при наличие на инвестиционен интерес за изграждане на нова туристическа кабинкова линия в Ски зона Банско и съпътстващата я инфраструктура, да предприеме спешни действия за съгласуване по реда на екологичното законодателство на всички необходими планове и инвестиционни предложения. Каракачанов! КРАСИМИР КАРАКАЧАНОВ: Уважаеми господин министър-председател, уважаеми колеги, всъщност това го има и в програмите и на ГЕРБ, и в програмите на „Обединени патриоти“, има го и в общата ни програма за управление. Аз се радвам, че с тази точка показваме на обществото, че коалицията не само е единна, изпълнява си програмата, защото това е един действително наболял проблем от години, обществото го очаква и по този начин, задължавайки екологичния министър, ние отговаряме и на обществените очаквания. Така че, мисля, че тази точка също трябва да бъде приета, за което благодаря на всички колеги. БОЙКО БОРИСОВ: Друг? Кралев? КРАСЕН КРАЛЕВ: Нашата позиция винаги е била в подкрепа на взимане на решение за разширението на съоръженията, които ще улеснят и зимния туризъм, и зимните ски спортове. На мнение сме, че и километрите писти, с които разполагаме, и съответните съоръжения и инфраструктура към тях като лифтове, влекове са крайно недостатъчни с оглед капацитета, който бихме могли да имаме като държава за развитие на зимните спортове, зимния туризъм. Така че, категорично подкрепяме и двете решения, които бяха предложени. Изключително належащо е да се отвори процедурата, спазвайки всички нормативни уредби, спазвайки европейското и българското законодателство, ние да можем да изградим този необходим брой и съоръжения и писти, който да удовлетворява потребностите и на българския туризъм. БОЙКО БОРИСОВ: И в този ред на мисли да ни запознаеш със състоянието на държавния лифт „Заека“ на Витоша. КРАСЕН КРАЛЕВ: Съоръжението ски влек „Заека“, който е на Витоша, е преустановил работата си преди около осем години, тъй като вследствие на буря са изтръгнати финалните четири стълба, като част от тях са изтръгнати заедно с бетона и с части от скалата, което не позволява възстановяването им на същото място. За да се възстанови влекът, трябва да се направят редица процедури. Освен това, ние не разполагаме със съоръжения като ратраци, които да поддържат пистите и за да се извърши реконструкция. Разбира се, такава би могла да бъде извършена, но, първо, трябва да направим цялостен технически анализ на състоянието на съоръжението, прединвестиционно проучване да бъде направено, на база на което да се актуализира Планът за управление на Природен парк „Витоша“, защото трябва тези стъпки да се изместят, примерно, с 20 метра встрани, което налага изменение на трасето. БОЙКО БОРИСОВ: Едва ли еколозите ще са против това. КРАСЕН КРАЛЕВ: Аз смятам, че би трябвало да го подкрепят. И още повече, че когато се направи инвестиционният проект, на база на това решение може да дадем точната оценка колко ще струва и лифтът. Актуализацията на Плана за управление на Витоша може да мине, защото в момента е във фаза на разглеждане. Тоест, тази поправка, която на нас ни е необходима, би могла да бъде в това изменение включена. БОЙКО БОРИСОВ: Аз предлагам на колегите да ти възложим да го вкараш в плана за управление. Ако не можеш или няма държавно предприятие, което да го стопанисва, да го дадем на общината, да имат общински предприятия, да го вкараме при Красимир Вълчев децата да се обучават по програми, да ходят да карат ски и да ползват тази природа на Витоша. Така че, да ни дадете план, а не държавното съоръжение с паднали стълбове, със скъсани въжета да чакат кога ще се пребие някой там. Предложете ни вариант – държавно, общинско, на Министерството на образованието и науката, на спорта, съвместно… КРАСЕН КРАЛЕВ: Моето предложение е да започнем процедура и в момента, когато е ясна цялата стойност и на проекта, ще имаме решение, ще ви го предложим. БОЙКО БОРИСОВ: Ето, сега по празниците, в София децата вместо да отидат да карат ски – нямаме съоръжения. Горанов! ВЛАДИСЛАВ ГОРАНОВ: Понеже лифтовете са транспортни съоръжения, да включим и Московски в цялата работа. БОЙКО БОРИСОВ: Понеже се включваш в дискусията, Министерството на финансите да обезпечи изцяло финансово проекта. КРАСЕН КРАЛЕВ: За което сме много благодарни. БОЙКО БОРИСОВ: Мисля, че с тези приети две точки днес решаваме два проблема. Първият, за втори лифт на Банско, за който и зелените, и ние, и туристите, и браншът, и спортистите са убедени, че липсва и затова ние взимаме днес политическо решение, по което Министерството на екологията най-спешно да действа. Сиреч, спорът има ли нужда, няма ли или какво мисли правителството или членове на правителството по темата – с днешното решение категорично казваме, че това правителство е за спешно и бързо изграждане на втори лифт в Банско. Планът за управление на Пирин, този план е започнат, трябва да се довърши, днес ние го довършваме. В този план няма нищо, което касае строителство, няма керемиди, няма тухли, няма хотели, няма сгради, няма каквото и да било. И специално тук се обръщам към екоорганизациите, че всяко инвестиционно намерение, което ще се прилага в Пирин, минава на екологична оценка, оценка на съвместимост и всички необходими и указани в закона действия. Сиреч, не може да се направи една колиба, не хотел – една колиба, без да мине съответната процедура по екологичното законодателство. Така че, лично аз истински се надявам и тези, които ще се радват, или тези, които мислят, че нещо нередно се прави, да се обединим върху две неща – природата, дърветата, парка Пирин – ще ги пазим така, както трябва. А в самия закон е казано, ако за лифта се отреже дърво, колко нови дървета трябва веднага да бъдат засадени. Така че, и това е отрегулирано в закона. Не виждам никъде, където би могло да бъдем уязвими. А ако това, което Валери Симеонов каза – ако някаква препоръка има от Комисията, ние винаги сме се съобразявали с тях. Но от това, което предлагаме днес, няма нищо, което да застрашава околната среда, тъй като, ако има инвестиционно намерение, както включително е и за държавния лифт „Заека“, виждате също започва процедура да се направят всичките тези оценки. Това са двете неща, които всички трябва да отстояваме. Просто различен беше пътят, по който искахме да стигнем до това решение, което всички подкрепяме – за втория лифт в Банско. Приятна работа на всички.     Решението за Пирин - връщане в изходната точка", "date": "2017.12.28", "title": "Бойко Борисов: Не виждам къде може да сме уязвими"}
{"url": "http://clubz.bg/62325-vryh_na_glupostta_bezzakonieto_i_bezotgovornostta", "text": "Днешното решение на МС за Национален парк Пирин е връх на глупостта, беззаконието и безотговорността. Приемат се промени във вече изтеклия план (?!) за управление на парка, в момент, в който новият е одобрен и приет, във фаза на съдебен контрол. Решението за Пирин - връщане в изходната точка Нека сме наясно с това решение:  \n\t- то НЕ дава зелена светлина за прочутия втори лифт; \n\t- то НЕ е в полза за местните общности, защото всеки устройствен план, приет въз основа на тези изменения, ще бъде незаконен  \n\t- то НЕ е в интерес на правната сигурност. Напротив - създава предпоставки за десетилетен юридически хаос \n\t- то НЕ решава проблемите с изключителната държавна собственост, породени от системните нарушения на концесионера на зона Банско \n\t- то НЕ решава проблема с монополизацията на стопански дейности \n\t- то НЕ решава проблема с презастрояването и ниските цени на имотите, довели до фалит хиляди дребни инвеститори По горните съображения, решението на МС е погром върху частната собственост, която има нужда от ясни и трайни правила за управление на защитените територии и стабилно градоустройство. То е и пречка пред инвестиционната дейност, защото инвеститорите имат нужда от ясна рамка на регулации, а не от подобни временни решения. То е и огромна заплаха за природата на Пирин, защото ще даде път за стотици “временни” решения и частични градоустройства в полза на овластени мутри. А те - за разлика от местните хора - нямат интерес от дългосрочно опазване на природния ресурс. В очакване на решението за Пирин (СНИМКИ) Днес, набързо и на тъмно, беше нанесен удар срещу природата, местните общности и честния, конкурентен бизнес. Дребни, престъпни печалби за малцина, десетилетни загуби за бизнеса и местните жители, столетни - за българската природа. \n\t В очакване на решението за Пирин (СНИМКИ)", "date": "2017.12.28", "title": "Връх на глупостта, беззаконието и безотговорността"}
{"url": "http://clubz.bg/62320-pregrydki_celuvki_i_pone_edin_dovolen_vicepremier_snimki", "text": "Само от десет точки беше днешният дневен ред на правителството. За последното за годината заседание на МС и преди поемането на европредседателството от страната ни. Едната от точките обаче \"промуши\" будещото много противоречия изграждане на втори лифт край Банско. Като върна нещата в изходното положение, предлагано още от начало от екоминистъра Нено Димов. Решението за Пирин - връщане в изходната точка В очакване на решението за Пирин (СНИМКИ)   \"Гардиън\": Корупционен облак виси над България, която поема европредседателството  Къщата на генерал Рачо Петров ще бъде съборена   В очакване на решението за Пирин (СНИМКИ) \"Гардиън\": Корупционен облак виси над България, която поема европредседателството  Къщата на генерал Рачо Петров ще бъде съборена", "date": "2017.12.28", "title": "Прегръдки, целувки и поне един доволен вицепремиер (СНИМКИ)"}
{"url": "http://clubz.bg/62327-obvineniqta_v_plagiatstvo_kym_murdarov_%E2%80%93_tendenciozni_i_vredni", "text": "Опит да бъде отречена цялата преводаческа дейност на проф. Владко Мурдаров намират негови бивши колеги от Института по български език към БАН в обвиненията на Съюза на преводачите. Твърденията на учените са изложени в писмо, изпратено до „Площад Славейков“. Нов случай на плагиатство с Владко Мурдаров Владко Мурдаров бе уличен два пъти през изтичащата 2017-а в плагиатство на преводи от немски език, потвърдено след експертиза. В единия случай езиковедът и преводач от немски език бе заимствал преводи на германистката проф. Ана Димова на произведения на австрийския писател Йозеф Рот, във втория случай той бе уличен в „пряко заимстване“ на преводите от немски език на Никола Толчев, Панайот Чинков и Недялка Попова, пресъздали произведения на Артур Шницлер на български. Проверили случаите, от Съюза на преводачите излязоха със становище, в което се казва: В отговор на тази позиция колегите на Владко Мурдаров от Института по български език питат защо и в двата случая от Съюза на преводачите възлагат експертизата на един и същи човек: Гергана Фъркова-Ангелова. Според тях трябва да се търси независимо мнение на експерт извън Съюза на преводачите, защото там вече има „създадено определено мнение и определено отношение“. В случая експертното становище боравело с „предпоставени тези“ и съдържало „личностни и морални оценки“. Обвиненият в плагиатство Мурдаров слиза от екрана на БНТ В защитата на Владко Мурдаров се твърди, че зад обвинението срещу него стои и фактът, че той не е член на Съюза на преводачите: Доказателствата на Фъркова-Ангелова за „преводаческа кражба“ се отхвърлят от колегите на Владко Мурдаров от БАН – нейните примери били „тенденциозни и преднамерени“: Езиковедите твърдят, че няма да приемат обвиненията срещу Владко Мурдаров, защото в становището на Съюза на преводачите откриват „подчертано тенденциозно отношение“ към преводаческата работа на професора, срещу него се води „кампания“ и смятат, че изявлението на Съюза прави вредни внушения: Обвиненият в плагиатство Мурдаров слиза от екрана на БНТ", "date": "2017.12.28", "title": "Обвиненията в плагиатство към Мурдаров – тенденциозни и вредни?"}
{"url": "http://clubz.bg/62323-vss_vyzproizvejda_porochen_kryg_ot_zavisimosti_i_klonira_nomenklaturata", "text": "Това пише в блога си Калин Калпакчиев близо 3 месеца след встъпването на новия състав на ВСС в отчет за свършеното през предходните 5 години на предния състав. В него той отправя и забележки към новия по повод мълчанието му и посочва 7 важни теми за върховенството на правото. Съдията изрежда приоритети:  Калпакчиев, който е наказателен съдия в САС, публикува и извлечение от пълния  стенографски протокол на проведеното през септември 2012 г. делегатско събрание за избор на членове на Висшия съдебен съвет от квотата на съдиите (т.е. - когато бива избран, б.р.). Една от особеностите на съвременната публична среда е бързата забрава на миналите факти, дори на тези, които са се случили в близкото минало. Напомнянето на миналото е необходимо за утвърждаване както на индивидуалната, така и на груповата идентичност. За да се предпазим от сакрализирането (т.е. радикалното изолиране на спомена) или банализирането на спомена за миналото (прекомерното поглъщане на настоящето от миналото) , е полезно за финал на този блог да се върнем към началото. Без да преиначаваме фактите и тяхното значение, за да намерим смисъла, и така да допринесем за формиране на нашите ценности, идеали и принципи за върховенството на правото и правовата държава. Поради това публикувам извлечение от пълния  стенографски протокол на проведеното през септември 2012 г. делегатско събрание за избор на членове на Висшия съдебен съвет от квотата на съдиите. Ретроспективният преглед на петте години от мандата следва приоритетите, така както са очертани през 2012 г. Стремежът ми е според възможностите и опита си да допринеса са изграждане на континюитет на фактите и събитията, така че да прекъснем неразумната традиция всеки следващ нов състав на ВСС да започва от начало. А именно критичното осмисляне на миналото предпазва от непрекъснатото повтаряне на старите грешки и дава възможност добрите идеи за администриране на съдебната власт да имат развитие. На страниците на този професионален блог са публикувани една част от становищата, предложенията и работните документи по основните приоритети, заявени през септември 2012 г. – работата по първостепенната задача за създаване и въвеждане в действие на модел за отчитане на натовареността на съдиите, основан на качеството на съдийския труд; предложения за проверки и становища по конкретни случаи, касаещи въпросите на съдийската деонтология и възприемането на високи стандарти за етично поведение на съдиите в службата и обществото; становища и предложения за защита на съдии в случаите, когато индивидуалната им независимост е била атакувана от представители на другите власти и в рамките на вътрешната служебна йерархия;  и  по проекти за изменения на Закона за съдебната власт, поставящи под заплаха съдебната независимост; предложения за по-добро администриране на съдебната власт – например  ; становища по приложението на обективни критерии за избор на председатели на съдилища и други висши представители на съдебната власт и др. , възприет от ЗСВ, и неговото фактическо прилагане, съществено се отклоняват от конституционния замисъл за независимо администриране на съдебната власт. ВСС се е превърнал в бюрократизиран орган, който възпроизвежда порочния кръг от зависимости и клонира т.нар. съдебна номенклатура. Установената структура на администриране на съдебната власт трябва съществено да бъде изменена чрез създаване на нови баланси между правомощията на ВСС, председателите на съдилища и общите събрания на съдиите. Промяната е възможна не чрез непрекъснатото хаотично изменение в законите, а чрез нарастващото значение на участието на съдиите при решаване на важните въпроси за функциониране на съдебната власт и с утвърждаване на нова автентична легитимация на председателите на съдилищата. Наложително е преосмисляне на структурата, състава и мандата на ВСС – окончателно и категорично разделяне на администрирането на прокуратурата и съдилищата; отпадане на Пленума на ВСС като изкуствено създадена и компромисна форма и пълно отделяне на правомощията на прокурорската и съдийската колегия; в правомощията на съдийската колегия да се включат избирането на председателите на върховните съдилища, въпросите за управление на бюджета на съдилищата и за професионалното обучение. Освен това е важно да се решат и основополагащите въпроси – намаляване на броя на членовете на съвета (колегиите); значителната част от състава на съдийската колегия да се състои от съдии, избрани от съдии; членовете на съвета да не се отделят от съдийската си работа, а да съвместяват административните и правораздавателните функции; администрацията на съвета да бъде специализирана и високо квалифицирана, а не както е в момента – многобройна и в голямата си част подбрана по непотистки причини, а не според качествата и компетентностите; съставът на парламентарната квота да бъде чувствително намален, като избраните от Народното събрание членове на съдийската колегия да представят гледната точка на обществото, а не на партийно-олигархични кръгове; да се предвиди подходяща възможност и неюристи да бъдат избирани за членове на съвета от квотата на парламента и др. Висшият съдебен съвет (2012-2017) не се справи с основата си функция, възложена му от чл. 130а от Конституцията на Република България и чл. 16 от ЗСВ: и това е повтаряща се констатация на ЕК, отразена в годишните доклади по механизма за сътрудничество и проверка, както и в поредица от становища на Венецианската комисия и други органи на Съвета на Европа. Символно значение за зависимостта на ВСС от партийно-олигархични мрежи имаше сюжетът с изпратения есемес от министър-председателя до председателя на ВКС през януари 2016 г. Последвалите събития, включително нахлуването на министър-председателя в заседание на ВСС, потвърдиха скритите зависимости на мнозинството в съвета от нелегитимни интереси. В много случаи ВСС отказваше да изрази становища за защита на съдии, които неоснователно и несправедливо бяха атакувани от представители на другите власти или бяха обект на клеветнически кампании в определени медии.   и съдийската колегия с предложения за изразяване на позиция по конкретни случаи, но в повечето случаи мнозинството не ги подкрепяше.  През целия мандат ВСС показа неспособност да извършва обективни, честни и справедливи назначения на председатели на ключови съдилища, които имат определящо значение за функционирането на правосъдието. Фактите, които пораждаха основателни съмнения в почтеността на кандидатите, не бяха проверявани, професионалните качества и компетентността им не бяха изследвани. Назначенията не бяха мотивирани, а вместо това мнозинството използваше лишени от смисъл и съдържание кухи фрази. Стилът на важните кадрови назначения се наложи още в началото на мандата на ВСС. Изборът на главен прокурор през декември 2012 г. се извърши при грубо пренебрегване на процедурата, липса на проверка и оценка на фактите за зависимости и основателни съмнения в интегритета на предварително известния фаворит за поста.  . При провеждане на избора за председател на ВКС мнозинството във ВСС не извърши оценка на качествата на кандидатите. Мотивите на решението за избора бяха в противоречие с фактите, събрани в хода на цялата процедура ( ). Този подход беше повтарящ се маниер на работа на мнозинството при извършване на всички по-важни назначения на председатели на съдилища. Кръгът се затвори в края на мандата, когато през септември 2017 г. ВСС предпочете за председател на Върховния административен съд кандидата, за когото имаше публично оповестени факти, поставящи под разумно и обосновано съмнение наличието на изискуемите за длъжността високи нравствени качества. Настоявахме за проверка на фактите, но както ВСС, така и ИВСС изрично отказаха да се занимават със случая, а се довериха изцяло на обърканите и противоречиви изявления на фаворизирания кандидат. Освен това видимото и безспорно професионално превъзходство на единия от кандидатите не беше отчетено от мнозинството, което без да извърши обективна оценка на качествата на кандидатите проведе безмотивен избор. Същите пороци се проявиха и при второто гласуване, проведено от новия състав на ВСС. Мнозинството не прие за необходимо да се извърши проверка на фактите, които създаваха основателно съмнение в интегритета на единствения останал кандидат, нито извърши оценка на публично оповестените данни, които касаят поведението на избрания за председател на ВАС във връзка със сключени имуществени сделки. Мнозинството във ВСС удобно се скри зад т.нар.  , като го извади от разумния му контекст, защото принизи участието на съдиите до груба и елементарна аритметика в противоречие с духа и разума на закона. Кворумът, мнозинствата и броят на гласовете на съдиите в общото събрание са техническа подробност, макар и важна. Същественото в общото събрание на съдиите е наличието на обсъждане, мотиви, спорове, размяна на аргументи и контрааргументи. Освен това волята на общото събрание не освобождава ВСС от необходимостта да извърши задълбочена проверка и оценка на всички факти, които имат значение за нравствените и професионални качества на кандидатите за висшите длъжности в съдебната система. Мотиви с подобно съдържание при избора на председател на ВАС не бяха изложени. Служебното отстраняване на другия кандидат в процедурата, освен че противоречи на основните принципи на административния процес, лиши производството  по подбор и оценка от реално съдържание. Особено показателни за дефектната кадрова дейност на ВСС бяха изборите на председатели на апелативните съдилища – неопровергани и непроверени факти, поставящи под съмнение изискванията за високи нравствени качества,  бяха налице в процедурите за избор на председатели на апелативните съдилища във Варна и Велико Търново. Грубо погазващи закона бяха и решенията за избор на председатели на апелативните съдилища в Пловдив и София. В единия случай беше пренебрегнат кандидат от същия съд с явно по-добри професионални качества и при липса на мотиви защо се предпочита другата кандидатура на съдия от друг съд. Липсата на мотиви  беше повтарящият се порок в кадровата дейност на ВСС и впоследствие пренесен в практиката по назначения на съдийската колегия. Ярък пример за незаконосъобразно решение беше отказът да се назначи председател на апелативния съд в София при наличие само на положителни изказвания за кандидата и при липса на отрицателни становища. Логично това решение беше отменено по реда на обжалването от Върховния административен съд. Множеството процедури за избор на председатели на районния и окръжен съд в Благоевград показаха невъзможността и нежеланието на мнозинството в съдийската колегия да разглежда и дава адекватна оценка на факти за явни нарушения на закона и поставящи под обосновано съмнение изискванията за високи нравствени качества на предпочетените за длъжността кандидати. Продължи се с порочната дейност по дисциплинарните производства срещу съдии: по най-масовите случаи – дисциплинарното нарушение, изразяващо се в системно неспазване на сроковете, предвидени в процесуалните закони, ИВСС и съдийската колегия не показаха последователност, не приложиха ясно установени и почиващи на закони стандарти. В много от случаите съдии от натоварените съдилища, които са в обективна невъзможност да спазват стриктно инструктивните процесуални срокове, бяха атакувани от ИВСС и подложени на необоснована дисциплинарна репресия. Не бяха малко и казусите, в които срещу съдии бяха образувани дисциплинарни производства с цел отмъщение за заемана от тях критична позиция срещу ВСС или действия на определени председатели на съдилища (такива бяха казусите на дисциплинарното дело срещу председателя на РС Стара Загора, множеството производства срещу председателя на РС Благоевград, делата срещу председателя на РС София, срещу съдии от Софийски градски съд и др.). Поддържал съм неотклонно позицията, че съдиите не трябва да бъдат дисциплинарно преследвани тогава, когато са поставени в обективна невъзможност да съблюдават процесуалните срокове, както и да бъдат преследвани съдии за изказани от тях критични позиции по въпроси, свързани с функционирането на съдебната власт. Свръхнатоварените съдии от Софийския районен и Софийския градски съд бяха подложени на необоснована репресия със средствата на дисциплинарното преследване. Цинично е да се прилагат дисциплинарни мерки срещу съдиите, които имат необходимост от облекчаване и намаляване на натовареността им. Вместо лекарство се предписва отрова.  беше документиран в доклада от проверката на ВСС от януари 2014 г. Независимо от доклада и констатациите в него, не се достигна до реализиране на адекватна дисциплинарна отговорност. Изготвените от мен предложения за образуване на дисциплинарни производства срещу част от ръководството на съда бяха подписани само от един член на съвета, при необходими минимум петима. Образуваните дисциплинарни производства, основно по инициатива на министъра на правосъдието и председателя на ВКС, не бяха проведени ефективно от ВСС. Усилията на новото ръководство на СГС, избрано през лятото на 2015 г., за въвеждане на обективни правила за администрирането на съда бяха подложени на системни атаки от мнозинството във ВСС и съдийската колегия. Съдийската колегия не защити нито веднъж ръководството на съда и съдиите от СГС, които бяха обект на злостна и продължителна клеветническа медийна кампания; Не беше извършена проверка на фактите по случая със срещата на главния прокурор с издател-бизнесмен и висш партиен функционер. Независимо че  , конкретни последствия нямаше. Пленумът на ВСС и министърът на правосъдието отказаха да се занимават със случая, а проверката на ИВСС не даде задоволителен отговор на съществените въпроси; Въпреки многократните искания за проверка на фактите за нарушения на случайното разпределение на делата в Окръжен съд Благоевград съдийската колегия немотивирано отказваше да предприеме конкретни действия. В противовес – бившият председател на районния съд в Благоевград беше обект на безпрецедентна репресия от председателя на окръжния съд и ВСС, и то поради критичната си позиция срещу действията на ръководството на окръжния съд. През 2015 г. ВСС въведе централизираната система за случайно разпределение на делата, след като две години упорито отказваше да признае проблема с възможните манипулации на програмата LawChoice. Критичната позиция на съдиите от СГС и настояванията на ЕК по механизма за сътрудничество и проверка доведоха до пробив при решаване на проблема със случайното разпределение на делата, което беше и една от причините за яростните атаки срещу новото ръководство на градския съд. Последователно поддържах и защитавах позицията за прекратяване приложението на компрометираната система LawChoice и за въвеждане на новата по-сигурна централизирана програма. Въвеждането на електронното правосъдие чрез създаване на единна информационна система на съдилищата не беше приоритет на ВСС и съдийската колегия. Изработеното проектно предложение, в което имах участие, впоследствие одобрено от ОПДУ (Оперативна програма „Добро управление”), практически беше осуетено без солидни и обосновани мотиви от новия състав на ВСС с решение от месец октомври 2017 г. При това положение въвеждането на електронното правосъдие отново остава за далечното неясно бъдеще. В самото начало на мандата системно и целенасочено започнах работа по създаване на модел за отчитане на натовареността на съдиите, основан на сложността на делата и отчитащ качеството на съдийската работа. Приемането на Правилата за оценка на натовареността на съдиите и въвеждането им в действие беше резултат от доброволната работа на десетки съдии и трима външни експерти по емпирични изследвания и анализи (Лилия Станкова, Живко Георгиев и Екатерина Тошева). Методологията на емпиричното изследване и основните принципи и положения на Правилата за оценка на натовареността бяха консултирани на добра воля и одобрени от една от най-авторитетните организации, занимаващи се с разработване на системи за управление на делата и оценка на натовареността на съдиите – Националния център на щатските съдилища (Вирджиния, САЩ). Пряко координирах дейността по изработване и прилагане на Правилата въпреки постоянната съпротива и обструкции на мнозинството от членовете на ВСС и съдийската колегия (за съпротивата доказателства могат да бъдат открити в подробните стенографски протоколи от публичните заседания на ВСС). В края на мандата подготвихме анализ за едногодишното приложение на Правилата за натовареност ( ), в който посочихме конкретни препоръки за следващите действия, целящи усъвършенстване и подобряване на системата за оценка на натовареността. Надеждата е новият състав на съдийската колегия да доразвие модела за отчитане на натовареността и да не зачерква с лека ръка усилията и труда на десетките съдии, участвали в създаване на системата. Освен възможността за справедлива и вярна оценка на труда на съдията прилагането на Правилата за оценка на натовареността ще позволи на кадровия орган обективно да реши колко съдии са необходими в отделните съдилища за справяне с конкретния брой и обем съдебни дела.      Изчисляването на натовареността по новите правила ще позволи да се установи с много по-голяма точност действителната работа, която съдиите извършват по делата, както и дейността, която към момента не се отчита от съдебната статистика. Препоръките, които отправихме през месец октомври 2017 г. в анализа за приложението на системата за измерване на натовареността (СИНС), са насочени към: стриктно въвеждане на вярна информация за делата (дата и година на образуване и приключване); вид на делото по статистическите кодове; коректно и своевременно отбелязване на коригиращите коефициенти, водещи до повишаване или намаляване на първоначалния коефициент за тежест на делото.      В анализа подробно е разгледана структурата на делата в едни от най-натоварените съдилища – Софийския градски съд и Софийския апелативен съд. Цялостният анализ на разпределението на делата в две от най-натоварените съдилища в страната води към формулиране решения за справяне с натовареността на съдиите през няколко основни хипотези: На всички тези въпроси, както и на другите отбелязани несъвършенства в системата за изчисляване на натовареността, отговор трябва и може да се даде чрез продължаване на дейността от комисията по натовареност към съдийската колегия и постоянните работни групи по трите категории дела – административни, граждански и наказателни. Събраната до момента информация показва, че в натоварените софийски съдилища съществува неравномерно разпределение на натовареността между наказателните и граждански съдии. Но преди тези данни да се използват за изкуствено създаване на напрежение и конфликти между съдиите, разглеждащи различни материи дела, задължително трябва да се изпълнят препоръките, дадени в анализа от октомври 2017 г. По този начин ще се установи действителната натовареност на гражданските и наказателните съдии, но същевременно целта е да се постигне равномерна нормална натовареност на всички съдии. Регулирането на натовареността трябва да стимулира качеството на работа по делата, съдиите да разполагат с време да обмислят казусите си и да търсят и намират разрешение, което в максимална степен да бъде в интерес на страните по делата. Оценката на работата на съдията е важен аспект от дейността на ВСС и съдийската колегия в частност.  – Комисията по предложенията и атестирането (КПА). Въпреки настояването ми да работя в състава на тази постоянна комисия, мнозинството на ВСС на два пъти чрез персонално гласуване не ми позволи да се включа в може би най-важната част от дейността на съвета. Дейността на КПА в първите четири години от дейността на ВСС не успя да промени по същество процеса по оценяване на дейността на съдиите – той остана все така формален, безпринципен и непоследователен. При изслушването на съдиите в заседания на ВСС, по повод множеството възражения срещу изготвените им атестационни оценки, отстоявах неотклонно позиция против възприетия формален подход да не се вземат предвид причините за отменените актове. Настоявах конкретно да се изследва всеки конкретен случай и да се преценява как отмяната на акта се отнася към дейността на съдията, да не се абсолютизира броят на отменените съдебни актове като показател за качеството на работата на съдията, да се стимулира качеството в дейността на съдията, а не да се дава предимство на количеството и сляпото спазване на инструктивните процесуални срокове, да се взема предвид натовареността на съда и съдията при преценка на изискването за спазване на процесуалните срокове и др. След април 2016 г., когато ВСС се раздели на колегии и се конституира Комисията по атестиране и конкурсите съм съдийската колегия, дейността по оценка на съдийската работа започна да се променя – извършва се пряко наблюдение и изследване на работата по делата, което е предпоставка за преодоляване на формализма в атестирането. Предстои да се извърви дълъг път до пълното преодоляване на формалния подход, но е поставено начало във вярната посока. Конкурсите за първоначално назначаване, повишаване и преместване, които обявяваше ВСС, не бяха резултат на внимателно и задълбочено планиране на необходимостта от съдии в съответните районни, окръжни, административни и апелативни съдилища. Непоследователният и хаотичен подход при обявяване на конкурсите намери ярко проявление при обявяване на конкурсите за младши съдии. Не се провеждаше разумно и обосновано планиране на свободните длъжности за младши съдии в окръжните съдилища, така че да се отчетат всички значими фактори в конкретните случаи. Не се вземаха предвид натовареността на окръжните съдилища, освобождаващите се длъжности за съдии поради пенсиониране, нуждата от съдии и свободните длъжности в районните съдилища. В резултат се обявяваха конкурси за младши съдии  в слабо натоварени окръжни съдилища (например ОС Видин, ОС Кърджали, ОС Разград, ОС Добрич, ОС Силистра, ОС Монтана и др), в чиито съдебни райони нямаше необходимост, а в някои случаи – и обективна възможност за назначаване на младши съдиите в районните съдилища след изтичане на мандата им. Този порок в кадровата дейност на ВСС поставяше в уязвимост младшите съдии, доколкото тяхното кариерно развитие не беше предвидимо и се поставяше в зависимост от добрата воля на кадровия орган, който често се водеше от конюнктурни и безпринципни съображения. Често се случваше младши съдия, назначен в един окръжен съд, впоследствие да бъде назначаван за районен съдия в друг съдебен район, като основната причина за това беше лошото или изобщо липсващото планиране на конкурсите. Следваният от ВСС подход при провеждане на конкурсите за младши съдии до голяма степен обезличи и компрометира иначе доказалия се като полезен институт на младшия съдия. В мандата на ВСС се случи и позорният инцидент с проваляне на конкурса за младши прокурори, при който се разбра, че има изтичане на казуса за писмения изпит. Разследването от прокуратурата и ВСС не беше доведено до успешен финал, поради което не се достигна до разкриване на истината. В началото на мандата на ВСС се приеха правила за провеждане на процедурите по чл. 194 ЗСВ, които имаха за цел да въведат справедливи и отговарящи на целта на закона критерии за премествана на заети щатни длъжности за съдии от един ненатоварен съд в друг – натоварен. Практиката на ВСС показа, че мнозинството не се съобразяваше с приетите правила, като институтът на чл. 194 ЗСВ се използваше за решаване на конюнктурни задачи и то в противоречие с текста и разума на закона. Характерна особеност на дейността на ВСС (2012 г. – 2017 г.) от самото начало на мандата беше демонстрираната нееднократно неспособност да се водят дебати, нетърпимост към критичното мнение, агресивният диктат на волята на мнозинството. Решенията на мнозинството се налагаха от позицията на силата и много често без мотиви и разумни аргументи, в противоречие със закона. Ярък пример в това отношение беше решението за дисциплинарно освобождаване от длъжност на члена на ВСС Камен Ситнилски – при липса на мотиви и в разрез с изискваното от закона мнозинство. Наблюдавахме десетки безмотивни откази да се извършат проверки на факти, които поставят под основателно съмнение интегритета на съдии, членове на ВСС, главния прокурор и същевременно целенасочената репресия на съдии и членове на ВСС, които имат критично мнение по актуалните въпроси за функционирането на съдебната власт. и непримиримост на ясно изразеното малцинство в съвета срещу агресивния диктат на мнозинството беше неправилно квалифицирана като неоснователно предизвикване на „скандали” и „борба на лобита”. Благодарение на усилията на малцинството в съвета систематично бяха разобличавани зависимостите и задкулисното вземане на решения от мнозинството. Справедлива оценка на усилията на малцинството в съвета е дадена в доклада на ЕК по механизма за сътрудничество и проверка от януари 2017 г.: „противоречията и противоборствата през изминалите години във ВСС подхранват съмненията за външно влияние и засягат общественото доверие в съдебната власт”. „Буди безпокойство напрежението между членовете на ВСС в контекста на твърденията за липса на обективност при вземане на ключови решения.” Нетърпимата и отровна атмосфера на работа във ВСС, опитите за прокарване на нелегитимни партийно-олигархични влияния в кадровата дейност на съвета, ожесточените клеветнически медийни кампании, водени срещу определени съдии с критично и свободно мнение, невъзможността за аргументиран диалог, липсата на компетентност и воля за решаване на належащите проблеми на правосъдието – това са основните характеристики, които белязаха мандата на ВСС в периода 2012 – 2017 г. Голяма част от пороците в кадровата дейност на ВСС се повтарят от години. В края на мандата на поредния съдебен съвет и началото на мандата на следващия, обичайно съдиите споделят помежду си, че по-лош съвет не е имало. И така на всеки пет години. Големият ни проблем е съвсем друг, а именно, че нашето собствено (на съдиите) отношение към фактите от миналото на управлението на съдебната власт и личното ни участие в решаването на проблемите остава дистанцирано отстранено. Доброволно сме отчуждили в полза на ВСС и председателите на съдилища решаването на почти всички проблеми, свързани с администрирането на съдилищата и кадровия процес. Така, постепенно и не без активното съучастие на законодателя и политическите партии и техните адепти в съдебната система, ВСС се превърна в зловещ трибунал, който заклеймява различните и свободните съдии (чрез водене на неоснователни дисциплинарни преследвания, формално атестиране,  изключване  и др.) и клонира себеподобните си чрез т.нар съдебна номенклатура. В статията си „Трибунал или форум”, публикувана във вестник „Култура”, макар и в друг контекст, социологът Румен Димитров пише: „За да не повторим историята си, трябва да я усвоим. Няма друго оръдие за това, освен главата. Затова е нужен форум, на който свободно да обсъждаме своето минало, за да разберем по-добре себе си.” Едва ли в близко бъдеще ВСС ще се превърне от трибунал във форум за обсъждане проблемите на съдийската общност и за разчупване на бюрократичния модел на правосъдието. Освен това не е задължително форумът да бъде изнесен в един загубил автентичния си конституционен замисъл административен орган. Вместо да гарантира и осъществява ефективно самоуправление на съдебната власт и да защитава нейната независимост ВСС функционира като трансмисия за прокарване на интереси, които нямат нищо общо с правосъдието, а ерозират крехките елементи на правовата държава и развращават съдиите. Това положение скоро няма да се промени, защото е в интерес на партийно-олигархичната конюнктура, която разполага с лостовете на законодателната и изпълнителната власт. Възможният изход е съдиите (чрез общите събрания в съдилищата или чрез всякакви други форми/форуми на доброволно сдружаване, участие, дебати) свободно да обсъждат и говорят за важните проблеми и въпроси на съдебната система, да имат критично мнение и да предлагат адекватните на ситуацията решения. Това не е лесен и безболезнен процес, но е единствената алтернатива на трибунала, наречен Висш съдебен съвет. , (разбиран като автентично участие на съдиите в управлението на съдебната власт), е особено необходим и полезен, като средство за противодейстие на подчиняването и  инструментализирането на правосъдието. Успешният пример от 2009 г. – 2012 г., когато съдиите активно се противопоставяха на атаките на изпълнителната власт срещу съдебната независимост, е показателен. Още повече, че тогава съдебната върхушка предпазливо пазеше дистанция от скандалите. От друга страна, култивираната и поощрявана през годините сред  съдиите култура на безразличие и неучастие, е реална опасност за разгръщането на т.нар. съдийско самоуправление. Същевременно трябва да държим сметка, че “цинизмът и недоверието са се просмукали във всички социални, културни и дори лични връзки и отношения, така че създаването на гражданско общество, а в още по-голяма степен на гражданска памет, е много, много трудно” (Тони Джуд, “Миналото е друга страна: Мит и памет в следвоенна Европа). Тези кратки бележки са опит да се припомнят някои от по-важните събития, случили се в мандата на ВСС за периода 2012 г. – 2017 г., като в никакъв случай не са изчерпателен преглед на всички аспекти от цялостната дейност на съвета. Непосредствено след това прилагам извадка от пълния стенографски протокол на проведеното делегатско събрание на съдиите от месец септември 2012 г. Сравнението на двата текста е необходимо и полезно, доколкото дистанцията на времето позволява да се оцени как персоналните намерения в началото на мандата са намерили проявление в дейността на колективния орган. Паметта за фактите няма да позволи тяхното извращаване в бъдеще, ще помогне да не се повтарят до безкрай едни и същи грешки, за да не започваме на всеки пет години отначало, защото „паметта е превантивната сила на истинно биващото срещу агресията на призрачното „царство на сенките”   Уважаеми колеги, преди около два месеца представих пред всички Вас своите подробни виждания за дейността на Висшия съдебен съвет. Концепцията ми, която е в обем около 20 страници, е качена на страницата на Висшия съдебен съвет, така че всички подробности по моите виждания може да бъдат открити там. Мисля, че важно е оттук насетне всички ние, съдиите, да следим съответстват ли концепциите на кандидатите с това, което те ще правят занапред във Висшия съдебен съвет. Лично аз поемам пред Вас ангажимент да не се отклонявам от написаното и да направя всичко, което зависи от мен, за коренна промяна в начина на функционирането на Висшия съдебен съвет. Ще търся път до всеки един от Вас. Ще ценя мнението на всеки съдия по всички въпроси, които засягат доброто управление на съдебната власт. Ще намеря начин и средства да поддържам непрекъснат контакт и да се отчитам пред съдиите за свършеното от мен в работата ми като техен представител във Висшия съдебен съвет. Уважаеми колеги, предлагам следните седем мерки за по-добро администриране на съдебната власт и ще се боря с всички сили те да станат част от дневния ред и конкретната работа на Висшия съдебен съвет.  Ще настоявам Висшият съдебен съвет да дава конкретен и мотивиран отговор на всяко отправено до него искане, и призив за съдействие от всеки съдия, който е обект на недопустим натиск и въздействие, както от външни сили така и от неправомерен натиск в самата съдебна система. Ще настоявам Висшият съдебен съвет да заема категорична и аргументирана позиция при всяка противоконституционна атака, срещу отделен съд или съдебната система, като цяло, идваща от представителите на другите власти.  Ще работя Висшият съдебен съвет да започне незабавно дейност по изработване на механизъм за обективно измерване на действителната натовареност на органите на съдебната власт. Изработване на методология за определяне и отчитане натовареността на органите на съдебната власт. Изработване на норма на натоварване на съдията, което означава колко работа е нормално и възможно да извърши качествено един съдия.  Ще работя за радикално нов подход на Висшия съдебен съвет по отношение на управление на процеса по оценяване, атестиране на професионалните качества на съдиите. За ефективно разделяне на дейността на Комисията по предложения и атестиране отделно за съдии, за прокурори и за следователи. Висшият съдебен съвет и Комисията по предложенията и атестирането следва да вземат активна и действена роля, като централни органи по атестиране на съдиите, като пряко извършват и наблюдават цялостния процес по атестиране на всички съдии.  Ще настоявам за обективна и активна политика при провеждане на конкурсите за повишаване и преместване на съдии, за избори на председатели на съдилища и избор на председатели на върховните съдилища и главен прокурор. ВСС ежегодно да извършва планиране на свободните длъжности за съдиите за всяка следваща година. Въз основа на планирането и конкретните нужди Висшият съдебен съвет да организира и провежда конкурс за повишаване и преместване на съдиите в зависимост от конкретната необходимост, но не по-малко от веднъж годишно.  Промяна из основи на дисциплинарната дейност, която включва извършване на незабавен и задълбочен анализ на дисциплинарната практика на Висшия съдебен съвет и на Върховния административен съд за последните пет години. Определяне на единни критерии за налагане на дисциплинарни наказания и за определяне същността на отделните дисциплинарни нарушения. Изработване на нов съдържателен и пълен регистър на дисциплинарната практика.  ВСС да изготви и предложи единен продукт за случайно разпределение на делата.  Прозрачна и обективна, справедлива политика на ВСС по отношение на управлението на бюджета и възнаграждението на съдиите. Благодаря Ви. : Въпроси, колеги? Заповядайте. /: С Калин Калпакчиев няколко години сме били в една стая и сме седели бюро срещу бюро, но това ни най-малко не пречи да му задам следния въпрос. Какво ще бъде неговото поведение като член на Висшия съдебен съвет, ако би бил избран от нас, в случай, че по някакви съображения, било то обективни или субективни, не се изпълнят целите, които той си е предначертал, в рамките на Висшия съдебен съвет. Благодаря. : Благодаря. Аз казах вече, че ще положа всички сили, на които съм способен, за да работя за реализирането на тези цели. Обяснимо е, че работата в един колективен орган изисква комуникация с колегите, изисква постигане на съгласие, на обща воля за провеждане на определени дейности, за вземане на определени решения. Това, което аз ще правя е в публичните заседания на Висшия съдебен съвет, и не само, да отстоявам аргументираните си позиции по всички тези въпроси. Да излагам винаги ясни, съдържателни, конкретни аргументи за всяко едно решение. Да не се крия зад кухи фрази, зад общи приказки, или решенията да се взимат задкулисно, както вече стана дума. Мисля, че отсега не може да се каже как ще тръгне дейността на този Висш съдебен съвет. Много е важно ние тук, делегатите на това Събрание, да изберем действително хора, съдии с модерни виждания за промяна на съдебната система, за промяна на администрирането на съдебната власт. От парламентарната квота също да бъдат избрани такива съдии и прокурори, които да имат смели виждания и воля да отстояват тяхното реализиране. Едва тогава действително промяната ще бъде възможна. : Благодаря Ви. Други въпроси? Тотка Калчева, заповядайте. /: Благодаря. Аз пък съм работила съвместно с колегата Калпакчиев в Националния институт на правосъдието и той винаги е много конкретен в това, което излага като позиция. Какви промени считате, че следва да настъпят в дисциплинарната практика на Висшия съдебен съвет? : Маркирах съвсем накратко това, че Висшият съдебен съвет следва да предприеме промяна из основи на своята дисциплинарна дейност. Казвам дисциплинарна дейност, защото в крайна сметка последната дума по дисциплинарните производства винаги е на Върховният административен съд. Това, което трябва да бъде направено, на първо място, е да се изготви незабавен, това да стартира буквално от първия ден, анализ на дисциплинарната практика. Имам предвид решенията на Висшия съдебен съвет и на Върховния административен съд по дисциплинарните производства. Научният анализ на тези производства ще доведе до обосновани изводи за това къде са проблемните места в дисциплинарната практика. Дали има еднакви основания за образуване на дисциплинарни производства? Дали еднакво се прилага института на давността при образуване на производствата? Дали има единни критерии при индивидуализацията на дисциплинарните наказания, съответстващи на тежестта на нарушението? Дали Съветът съответно Върховният административен съд предлагат единни критерии при определяне съдържанието на конкретните дисциплинарни нарушения, тъй като те са общо посочени в закона. За да бъде извършен такъв анализ, досега такъв не е правен, той трябва да бъде извършван периодично и в него да взимат участие, както съдии така и представители на правната наука, и да става публично достояние и обсъждане на всички съдии, и не само, трябва да има нов регистър, за което между впрочем Висшият съдебен съвет е поел задължение, но не е изпълнил – нов регистър на дисциплинарната практика, който да бъде поместен на страницата на Висшия съдебен съвет. От този регистър трябва да има бърза възможност да бъде проследено всяко едно дисциплинарно производство от неговото начало до неговия финал, с влязъл в сила съдебен акт. В момента това е невъзможно. Това е засега, като отговор. Можем дълго да говорим. : Благодаря. Заповядайте. /: Вземам повод от Вашето изложение да Ви попитам следното. В точка втора от изявлението си казахте, че ще се опитате да решите проблемите с пренатовареността на съдиите, както в отделния съдебен район така и изобщо. Какви, конкретно, мерки, бихте предложили за решаване на този важен въпрос? Благодаря Ви. : И аз благодаря. Всички разбираме, че проблемът с натовареността е основополагащ за цялата кадрова дейност на Висшия съдебен съвет, а и при изпълнение на другите му правомощия. Натовареността е в основата, както на атестирането така и на дисциплинарната дейност. Първите неща, които трябва да бъдат направени в конкретни действия, които трябва да бъдат предприети като конкретни действия от Висшия съдебен съвет. На първо място трябва да бъдат обединени усилията на всички съдии до момента, неправителствени организации, съсловни организации, които са работили до момента. Този експертен потенциал на съдиите трябва да бъде много силно използван от Висшия съдебен съвет. Казвал съм не веднъж, че Висшият съдебен съвет не е управленски орган на съдебната система. Висшият съдебен съвет не управлява, не началства над съдиите. Той трябва да поддържа преки и автентични контакти с тях. Трябва да ги използва за натовареността. Първото, което трябва да бъде направено е да се класифицират делата по вид, фактическа и правна сложност. По този въпрос вече има известни експертни разработки. Видовете – граждански, търговски, административни, наказателни дела, следва да бъдат класифицирани по техния вид, както казах – първоинстанционни, въззивни, касационни; по предмет на делата и, както казах, по фактическа и правна сложност, съобразно което да бъде за в бъдеще мислен критерий за определените видове дела, който да се отчита при натовареността. Втората стъпка, която трябва да бъде направена е, разбира се, тук беше споменато от колеги, отчитане на времето, което е необходимо за съдията за изработването на всяко едно дело. Времето е единствения обективен критерий. Това е в основата на всички световни системи за измерване на натовареността, единствения обективен критерий, който може да служи за обективно измерване на натовареността. Това може да бъде извършено чрез анкети, които да бъдат попълвани от съдии в определени съдилища, типизирани предварително, малки, средни по размер, големи, като, разбира се, това ще даде една първоначална картина за действията, които извършва съдията по определените видове дела. Този процес изисква много време, точното проследяване на необходимото време, така че Висшият съдебен съвет трябва да организира и да направлява развитието на този процес много дългосрочно. Първите стъпки обаче, това временно набиране на информация ще послужи за един ориентир при изработване на нормата натовареност и на методологията и механизма за отчитане натовареността на органите на съдебната власт. Най-общо при всички положения, както при атестирането така и при натовареността, смятам че Висшият съдебен съвет не само, че е длъжен, той има и интерес, но най-вече е длъжен да ангажира пряко и широко активността на всички съдии. Да не търси само председателите на съдилища, а да търси път до всеки един съдия и неговото усилие да бъде включено в тези процеси. : Заповядайте, колега. : Благодаря. Преди малко, колега Калпакчиев, се обявихте за радикална промяна в начина, по който се атестират магистратите и начина, по който се провеждат конкурсите. Въпросът ми е как точно ще го направите? Какви точно стъпки според Вас трябва да бъдат предприети? : Беше казано вече от колеги, говорили преди мен … /прекъснат/ /: Само едно допълнение към въпроса на колегата. Какво е становището на колегата във връзка с кариерното израстване и какво лично той би застъпил при случай, когато магистрати, колеги, при кариерното си израстване прескачат не едно, а две звена наведнъж. : Благодаря. Аз ще започна с втория въпрос. Всъщност ще споделя пред уважаемите колеги, чрез медиите до всички колеги съдии, пред Събранието до всички колеги съдии, един факт от моята лична професионална биография, който на първо място е въпрос на честност от моя страна и откровеност пред всички Вас, за чието доверие съм застанал тук днес да търся подкрепа. Какво имам предвид? Този факт същевременно имаше голямо значение и при формиране на личната ми мотивация да се кандидатирам за член на Висшия съдебен съвет. През 2004г. заемах длъжността „председател” на Софийски районен съд. По това време, във връзка с избора на бъдещия председател на Софийски районен съд, лично аз изразих публично становището си какъв трябва да бъде новия председател на съда. Тогавашния председател на Софийски градски съд изрази явно недоволство от тази моя позиция и заяви, че в бъдеще нямам право на кариерно развитие за неопределено време. Всичко това стана достояние на съдийската общност в София. Малко след това бях поканен от заместник председателя на Софийски апелативен съд и председател на наказателното му отделение, съдия Галина Захарова, да се кандидатирам за съдия в Софийски апелативен съд. Колегата Захарова ми каза, че е запозната със случая и смята за несправедливо един съдия да бъде лишен от право на кариерно развитие не поради липса на професионални качества, а защото е изразил принципна позиция. Каза също, че е запозната с моите съдебни актове и качеството на работата ми и че след разговор със съдиите от наказателното отделение на съда и председателя, е упълномощена да ми предложи да се кандидатирам за съдия в Софийски апелативен съд. Тогава бях избран за съдия в Софийски апелативен съд, без лично аз да съм предприемал инициатива, или да съм полагал усилия за постигане на този резултат. Тази ситуация беше ненормална. Еднозначно я определям. И ако Вие ме изберете за член на Висшия съдебен съвет аз ще положа всички усилия да не се създават пречки за нормалното кариерно развитие на съдиите, да се осигурят всички условия за законосъобразно и почтено издигане на съдиите в съдебните инстанции. Благодаря за вниманието.  За различните форми на употреба на паметта – Цветан Тодоров, „Памет за злото, изкушение на доброто”, С, 2002, ЛИК, с. 199 -217  Заглавието е взаимствано от статията на Румен Димитров „Трибунал или форум”, публикувана във вестник „Култура”, бр. 21, 22 май 1992 г.  Бояджиев, Ц., Историко-философски изследвания, том І, Античност, Наблюдения върху Платоновото понятие за истина, С 2017, с. 444-445", "date": "2017.12.28", "title": "ВСС възпроизвежда порочен кръг от зависимости и клонира номенклатурата"}
{"url": "http://clubz.bg/62321-zaradi_avariq_stolichnata_zdravna_kasa_raboti_bez_internet_i_vryzka_s_nzok", "text": "Столичната здравна каса днес дълго време не работеше заради прекъснат кабел и не обслужваше посетителите. Причината става ясна от съобщение на сайта на НЗОК. Там обаче няма краен срок за отстраняване на аварията. По-късно от НЗОК уточниха, че в София ще минат на \"ръчно управление\", за да се осигури безпроблемното получаване на лекарства, тест ленти и стоми.", "date": "2017.12.28", "title": "Заради авария столичната здравна каса работи без интернет и връзка с НЗОК"}
{"url": "http://clubz.bg/62326-kyshtata_na_general_racho_petrov_shte_byde_syborena", "text": "Къщата на генерал Рачо Петров може да бъде съборена. Министерството на културата излезе със становище, че сградата не е паметник на културата и разрушаването ѝ не подлежи на санкция, съгласно Закона за културното наследство. Багер влезе в останките от дома на Рачо Петров на столичния бул. „Дондуков“ № 20 във втория ден на Коледа – 26 декември. След сигнал в Министерството на културата, работата на тежката машина бе преустановена до извършването на проверка по случая. Министърът на културата: София е по-чист град от Виена Днес, малко преди да се произнесат експертите, министърът на културата Боил Банов гостува в сутрешния блок на бТВ – и, запитан по темата, той сподели, че все още не е запознат с документите по случая, но отбеляза учудването си защо точно по Коледа е започнала процедурата по събарянето на сградата. Спряно е събарянето на къщата на Рачо Петров (СНИМКИ) Няколко часа по-късно специалисти от Главна дирекция „Инспекторат за опазване на културното наследство“ към Министерството на културата извършиха проверка на случая с къщата на генерал Рачо Петров и установиха, че „сградата не притежава статут на единичен паметник на културата“ и „никога не е била декларирана като паметник на културата“: От пресцентъра на министерството съобщават, че въпреки липсата на специален статут, подобни промени в градската среда на идеалния център на София задължително трябва да бъдат съгласувани с тях: Спряно е събарянето на къщата на Рачо Петров (СНИМКИ)", "date": "2017.12.28", "title": "Къщата на генерал Рачо Петров ще бъде съборена"}
{"url": "http://clubz.bg/62322-antiseparatisti_cepqt_barselona_ot_katalunq", "text": "Привърженици на единна Испания, живеещи в Каталуня, искат да създадат автономна област Табарния, пишат медиите в иберийската страна. Тя трябва да остане в състава на Испания, ако Каталуня реши да се отцепи. Идеята за Табарния всъщност не е от вчера. Тя обаче стана особено актуална след регионалните избори в Каталуня на 21 декември. Трите сепаратистки партии, взети заедно, запазиха абсолютното си мнозинство. Сепаратистите отново с абсолютно мнозинство в Каталуня Първа сила в автономната област стана антиотцепническата партия \"Сиудаданос\" (\"Граждани). Тя спечели вота в две от общо четирите провинции на Каталуня - Барселона и Тарагона. Това е т. нар. индустриален пояс на Каталуня. Там е концентрирана по-голямата част от икономиката на най-богатата испанска област, произвеждаша 20 на сто от БВП на страната. \"Сиудаданос\" спечели в двата най-населени района на Каталуня - окръзите Барселонес и Байш Льобрегат. Там живеят общо 3,1 милиона души от общо 7,5 млн. в цялата област и близо половината от гласувалите на последните избори. Сепаратистите взеха другите две провинции на Каталуня - Йеида и Жирона. Те са по-слабо развити и там националистическите настроения са по-силни. Названието Табарния идва от първите срички на провинциите Тарагона и Барселона. Инициатор на идеята е движението \"Барселона не е Кататуня\", известно с английското си название Barcelona is not Catalonia. Идеята, разбира се, не е официална. До този момент обаче тя е събрала подкрепата на над 25 000 души. Всички те са заклети противници на отцепването на Каталуня и настояват тя да остане част от Испания, като същевременно запази своята автономия с възможност тя да бъде разширена още повече, най-вече в икономически план. Именно Табарния ще може да управлява по един по-добър и успешен начин финансите на Барселона, смятат от движението \"Барселона не е Каталуня\". Поборниците за идеята обвиняват регионалните власти в Каталуня, че са откраднали 164 милиона евро от Барселона, за да финансират всякакви сепаратистки организации и да сеят омраза срещу Испания. Точно финансовият въпрос и несправедливото според мнозина разпределение на парите стана причина за засилването на сепаратистките настроения в областта. Голяма част от жителите на Каталуня смятат, че тя дава прекалено много пари на централната хазна в Мадрид, която ги раздава без основание на по-бедните райони. А най-богатата испанска област получава в замяна твърде малко.", "date": "2017.12.28", "title": "Антисепаратисти цепят Барселона от Каталуня"}
{"url": "http://clubz.bg/62306-milan_vze_golqmoto_derbi_s_inter_i_spasi_kojata_na_trenora_si", "text": "\"Милан\" спечели голямото дерби на Милано срещу \"Интер\" за Купата на Италия - 1:0 с гол на 19-годишния Патрик Кутроне в 104-ата минута. \"Червено-черните\" се класираха на полуфинал, където през януари догодина ще срещнат \"Лацио\". Съперникът на \"Лудогорец\" в Лига Европа се поизправи покрай лошата си серия в \"калчото\". Според италианската преса сладкият триумф над вечния съперник поне засега е помогнал на треньора Дженаро Гатузо да избегне уволнението само няколко седмици, след като пое поста от Винченцо Монтела. \"Милан\" и \"Интер\" се надлъгваха в редовните 90 минути, но не успяха да си отбележат гол, въпреки че положения никак не липсваха. В 24-ата минута резервният страж на \"росонерите\" Антонио Донарума, брат на титуляря Джиджо Донарума, си отбеляза автогол в опит да избие топката при удар на Иван Перишич. Попадение обаче бе отменено, тъй като при шута на Перишич негов съотборник бе в положение на засада. Последваха добри минути за \"Милан\", който на свой ред създаде няколко възможности пред вратата на своя съперник. Така се стигна до продължения и в 104-ата минута резервата Патрик Кутроне се разписа след отлично извеждащо подаване на Сусо и вдигна на крака привържениците в \"миланистите\".", "date": "2017.12.28", "title": "\"Милан\" взе голямото дерби с \"Интер\" и спаси кожата на треньора си"}
{"url": "http://clubz.bg/62311-naj_skypite_seriali_na_vsichki_vremena", "text": "Сериалите са най-бързо развиващият се телевизионен жанр и съвсем логично се превръщат в изключително скъпи и мащабни проекти. Списание Time реши да нареди седемте телевизионни поредици, за чието производство са вложени най-много нули в историята. Най-скъпата серийна продукция е на Netflix и разказва за живота на Елизабет II. Първият сезон излезе 130 милиона долара – абсолютен рекорд в историята на сериалите.   Първият сезон от сериала на Netflix с участието на сина на Уил Смит – Джейдън, бе от 6 епизода и с общ бюджет от 120 милиона долара.   Третата му позиция хич да не те изненадва – участват звезди като Джордж Клууни, Антъни Едуърдс и Шери Стрингфийлд. Медицинската сага гълта по 13 милиона долара на епизод.   Докато всички в списъка пръскат бюджет предимно за специални ефекти, качество на картината, на звука и т.н., а тук говорим за тлъсти актьорски хонорари. Един епизод излиза не по-малко от 10 милиона долара.   Отново продукция на HBO, която гълта по 10 милиона долара на епизодче. За разлика от Рим (за когото ще стане дума след малко) обаче, тази жъне могъщи успехи и си заслужава всеки цент.   Историческата лента на HBO струва по 10 милиона долара на епизод – щедро, като по Римско време.   Американската комедийна драма, от която вече видяхме 8 сезона, излезе нито повече, нито по-малко от 9 милиона долара на епизод. Дотук са произведени над 120…", "date": "2017.12.28", "title": "Най-скъпите сериали на всички времена"}
{"url": "http://clubz.bg/62324-gardiyn_korupcionen_oblak_visi_nad_bylgariq_koqto_poema_evropredsedatelstvoto", "text": "Така започва ударно  , посветен на България, която поема европредседателството от началото на 2018 г. Заглавието му също не оставя съмнения за критичния му дух- \"Корупционен облак виси над България, докато тя поема председателството на ЕС\". България е описана като корумпирана държава, в която коалиционният партньор на управляващата партия ГЕРБ \"ксенофобската коалиция\" \"\"Обединени патриоти\", буди притеснения в Брюксел. България обаче има важен плюс  - финансова стабилна и не създаваща проблеми. Президенството - да се председателстват срещите на ЕС и да се поставя дневният ред - няма тежестта, която някога имаше, но все още е важен момент за източната балканска нация от 7,4 млн. души. Тя беше част от последната вълна на присъединяване, която събра отново Изтока и Запада. Но повече от десетилетие след като България стана част от ЕС остават въпросите, свързани с начина, по който тя се справя с корупцията, а присъствието на крайнодясна коалиция в правителството буди тревога. Според индекса за усещане за корупция на \"Прозрачност без граници\", България е най-корупмираната страна в ЕС. Антикорупционните активисти посочват българския филиал на \"Лукойл\", притежаваната от Кремъл енергийна компания, която осигурява 100 процента от вноса на гориво за България. \"Лукойл\" е най-голямата компания в България и укрепва мощта си при поредица от правителства като законодателството обезкуражават конкуренцията. Друг проблем е забяването в разследването на мръсната приказка за срива на КТБ, която беше четвъртата по големина банка в страната до 2014 г., когато тя фалира, след нещо, което изглеждаше като междуособица между нейния богат собственик и един политик. Повече от десетилетие след присъединяването си към ЕС на 1 януари 2007 г. България и Румъния продължават да бъдат под специален мониторинг, който да ги приведе в съответствие с европейските норми. Механизмът за сътрудничество и проверка, създаден и ръководен от Брюксел, трябваше да действа само няколко години. 11 години по-късно Евлопейската комисия продължава да публикува годишни доклади, но специалистите по борба с корупцията се притесняват, че огънят е изтлял. \"Видно е, че механизмът даде резултати. България успя да постави под контрол организираната престъпност\", казва Руслан Стефанов, който оглавява Програмата за наблюдение на корупцията в Центъра за изследване на демокрацията. \"Но по отношение на съдебната реформа и борбата с корупцията той не произвежда резултатите, които ЕС и Брюксел очакваха\". Той все пак смята, че е пресилено да се твърди, че България е \"най-корумпираната страна в ЕС\" като посочва други изследвания, които представята по-сложна картина от тази на \"Прозрачност без граници\". \"Изследването на \"Прозрачност без граници\" е въпрос на това дали харесваш страната си или не я харесваш. Не мисля, че България е по-корумпирана от, да кажем, Словакия, но потенциалният ефект е по-голям, защото икономиката на България е много по-малка\", смята той. Все пак Стефанов се притеснява, че може би Брюксел се отнася много меко с България, защото не иска \"да пердаши страна\", която сега ще поеме председателството. Старши служител в Европейската комисия, който остава анонимен, отхвърли предположенията, че мониторингът за България и Румъния може да бъде прекратен по политически причини. \"Процесът няма да бъде приключен, докато не се изпълнят всички показатели и всички препоръки в отчетите\", казва той. Председателството не е единствената причина, поради която ЕС е много по-малко склонен да е строг със София. Послушната и стабилна България не е \"проблемна страна\" за Брюксел. България не е изправена пред санкции за нарушаване на правото на ЕС като Полша, не води битки с Брюксел заради квотите за бежнаците като Унгария. Нито има нужда от спасителни мерки за милиарди евро като Гърция. Хедър Грабе, директор на Open Society European Policy Institute, отчита промяна в отношенията след Брекзит и сблъсъка за върховенството на закона в Полша. \"През 2007 г. беше просто прието желанието за присъединяване, способността беше големият проблем, но сега фактът, че България се опитва и иска да бъде част от нещата изглежда се цени повече.\" Тази гледна точка се подкрепя от български източник, който познава Борисов и близкия му кръг. \"Имаше години, когато страхът в малките страни от Брюксел беше много силен. Но сега, ако имаш фискална стабилност и сътрудничиш при големите решения, тогава няма да имаш проблеми.\" Най-голямото противоречие по времето на България вероятно ще се съсредоточи върху тези министри, които са част от ксенофобската коалиция на \"Обединените патриоти\". През октомври вицеприемиерът Валери Симеонов беше осъден за дискриминация заради своята парламентарна реч от 2014 г., в която описва ромите като \"нагли, самонадеяни и озверели човекоподобни\" и сравнява ромските жени с \"бездомни кучки\". Министърът на отбраната Красимир Каракачанов поиска външните граници на Европа да бъдаг защитавани с \"въоръжени сили, ако е необходимо\", за да се спрат търсещите убежище. Неговата партия, ВМРО, е \"печално известна със систематичната пропаганда на омраза към съседни народи на Балканите и с антициганска пропаганда\", според доклад на Съвета на Европа. Източникът, който познава Борисов, твърди, че тези министри не са влиятелни, но техните възгледи будят тревога в Брюксел. Европейският комисар по право Вера Йоурова каза пред \"Политико\" по-рано тази година, че е нервна, заради ситуацията и има наблюдение за политиката на правителството спрямо ромите.", "date": "2017.12.28", "title": "\"Гардиън\": Корупционен облак виси над България, която поема европредседателството "}
{"url": "http://clubz.bg/62319-politikata_v_otbranata_nacionalna_bezotgovornost_i_vryshtane_kym_rusiq", "text": "Политиката в отбраната, провалената модернизация на въоръжението на армията и обръщането към Русия застрашават националната сигурност и ни отдалечават от НАТО. Това пише в позиция на \"Да, България\", ДСБ и БЗНС по повод върнатата процедура за покупка на нови изтребители, провала на поръчката за нови военни кораби и опита на властта да обвърже военната ни авиация трайно отново с Русия.  Каракачанов съжали - не можем да си купим нови МиГ. Заради санкциите Извънпарламенарните партии припомнят, че руската компания РСК \"МиГ\", с която Министерството на отбраната, водено от Красимир Каракачанов иска да сключи договор за ремонт на старите ни изтребители вече е в списъка с руски компании, срещу които има наложени икономически санкции. Освен това голям проблем на военната авиация е не само изтичащият летателен живот на съветските машини, а и немодернизираната авионика, благодарение на което български самолети биват разпознавани от тези на партньорите ни в НАТО като вражески.  Провал и на проекта за нови военни кораби Ето пълната позиция за политиката в сектор \"отбрана\" на формациите: Провал и на проекта за нови военни кораби", "date": "2017.12.28", "title": "\"Политиката в отбраната - национална безотговорност и връщане към Русия\""}
{"url": "http://clubz.bg/62328-v_bansko_zlatniqt_telec_izgrqva_nad_pirina_plamenej_snimki", "text": "Стотици излязоха тази вечер на протест в центъра на София срещу решението на правителството да разшири ски зоната в Национален парк „Пирин” и да позволи изграждането на нов лифт.  \"Унищожаването на българската природа не е патриотизъм\", \"В Банско Златният телец изгрява, над Пирина пламеней\" - бяха част от плакатите, които протестиращите издигнаха. Централни герои бяха двамата вицепремиери на \"Обединените патриоти\" Валери Симеонов и Красимир Каракачанов с припомняне с леко видоизменение на стиховете на Ботев: \"Патреот е. Душа дава...\" Решението за Пирин - връщане в изходната точка     Под засилено полицейско присъствие. Началото беше на Попа. С възгласи „Оставка” и „Пирин не е баница” те блокираха кръстовището на Попа с искане за екооценка на промяната на плана за управление на парка. По-късно протестиращите тръгнаха по бул. Васил Левски към \"Орлов мост\".    Движението там беше блокирано. Час и половина след началото си на протеста, блокадата на \"Орлов мост\" стоеше. Нов протест ще има на 4 януари, като междувременно природозащитните организации ще продължат борбата си в Брюксел и в съда.  ", "date": "2017.12.28", "title": "\"В Банско Златният телец изгрява, над Пирина пламеней\" (СНИМКИ)"}
{"url": "http://clubz.bg/62308-bibliotekata_na_kongresa_na_sasht_se_otkaza_ot_ambiciozen_plan_da_arhivira_syobshteniqta_v_tuityr", "text": "Най-голямата библиотека в света - тази на американския Конгрес - се отказа от свой амбициозен план. Институцията вече няма да архивира всички Twitter съобщения в света, както възнамеряваше. Причината е липсата на място. Библиотеката започна своя Twitter архив през 2010 година с намерението да направи база данни на всички съобщения. Това обаче се оказало по-сложно от очакваното. Преди шест години в рамките на две седмици са били изпращани половин милиард съобщения, сега същото количество изпълва интернет пространството само за ден. Вероятно все пак ще се архивират съобщенията на американския президент Доналд Тръмп, който е изключително активен в тази социална мрежа.", "date": "2017.12.28", "title": "Библиотеката на Конгреса на САЩ се отказа от амбициозен план - да архивира съобщенията в туитър"}
{"url": "http://clubz.bg/62314-koleda_i_qponskata_masova_oda_na_radostta_video", "text": "Според диригента, Деветата резонира по особен начин в японците, които винаги са обичали Бетовен и затова им е любима. Слушат я много през декември и така запомнят годината чрез тази динамична мелодия. Мнозина от участниците в този хор не са професионални певци. Те репетират в малки групи от месеци. Тази година 10-хилядният хор изпълни Одата на радостта за 35-и път. \n\t", "date": "2017.12.28", "title": "Коледа и японската масова Ода на радостта (видео)"}
{"url": "http://clubz.bg/62309-v_imeto_na_rekorda_podaryk_za_75_miliona_paunda", "text": "\"Ливърпул\" си направи скъп и желан подарък в сезона на празниците. \"Червените\" от \"Анфийлд\" закупиха защитника Върджил ван Дайк от \"Саутхемптън\" за 75 милиона паунда. Това е световен рекорд за бранител. Ван Дайк ще стане официално футболист на \"Ливърпул\" на 1 януари, когато отваря зимният трансферен прозорец, но сделката вече е факт, потвърдиха я и двата клуба. Холандецът ще получава около 180 000 паунда седмично, а договорът му е до юни 2023 г. \"Ливърпул\" опита да привлече Ван Дайк още през лятото, но тогава сделката не се случи, тъй като \"Саутхемптън\" се запъна. Клубът отхвърли няколко оферти на \"червените\" от порядъка на 50-60 милиона. През есента тимът на Юрген Клоп продължи да изпитва сериозни проблеми в защита и германецът явно реши да не чака началото на годината, за да сложи ръка на 26-годишния футболист. Като цена Върджил ван Дайк става трансфер №1 в историята на \"Ливърпул\". И №2 във Великобритания, той дели мястото с Ромелу Лукаку от \"Манчестър Юнайтед\". Първи продължава да е друг играч на \"червените дяволи\" - Пол Погба, трансфериран миналата година за 89 милиона паунда (105 млн. евро).", "date": "2017.12.28", "title": "В името на рекорда - подарък за 75 милиона паунда"}
{"url": "http://clubz.bg/62310-viena_e_sred_naj_chistite_gradove_v_sveta_i_%E2%84%961_po_kachestvo_na_jivot", "text": "Това заяви културният министър Боил Банов пред камерите на бТВ тази сутрин.  Министърът на културата: София е по-чист град от Виена Твърдението звучи моментално абсурдно. Първо, през 2015 г. година София бе обявена за най-мръсната столица в Европа. Може би министър Банов смята, че за две години (в които замърсяването само се е влошило) Виена магически е станала в пъти по-замърсена? София е европейската столица с най-мръсен въздух Дори и това да беше възможно, фактите показват друго - през 2015 г. Виена е трета в ЕС в   за най-добри практики за борба със замърсяването на въздуха от градския транспорт. В австрийската столица започват сериозни мерки в тази посока още през 2008 г., когато са забранени всички автобуси, произведени преди 1992 г. През 2014 и 2016 г. забраната е разширена. Кратка проверка в Google ще покаже, че Виена многократно влиза в топ 10 списъци на най-чистите градове в света - по най-различни критерии. Може би не става въпрос за чистота на въздуха? В този случай министър Банов отново греши. Не само видимата разлика за всеки, посетил и двете столици е показателна. И тази година Mercer, една от най-големите консултантски компании в света, представя своя  , който сравнява над 450 града по света. Сравняват се инфраструктурата, икономическата ситуация, транспортът, и, разбира се, околната среда. На кое място е София? 117-о. Над Рабат, Мароко, но под Асунсион, Парагвай. Неверните твърдения на министър Банов не приключват тук. Това няма нищо общо с чистотата на града, разбира се. И не е вярно - историческият център на Виена все още е част от списъка на ЮНЕСКО, както можем да видим на  През юни тази година обаче ЮНЕСКО предупреждава градската управа, като включва сайта в червения списък на заплашени културни места. Причината - строителството на много високи сгради в австрийската столица. Градската управа трябва да покаже мерки за премахване на опасността срещу историческия център на града до 1 февруари 2018 г. Ако няма такива,  има риск ЮНЕСКО да премахне Виена от списъка. Показателно е, че министър Банов прави тези твърдения, докато коментира готовността на България да се справи с европредседателството, което започва на 1 януари. Дали подхвърлянето на фалшиви факти ще е практика на правителството и в следващите 6 месеца? София е европейската столица с най-мръсен въздух", "date": "2017.12.28", "title": "Виена е сред най-чистите градове в света и №1 по качество на живот"}
{"url": "http://clubz.bg/62312-reshenieto_za_pirin_vryshtane_v_izhodnata_tochka", "text": "Дългоочакваното решение за съдбата на парк Пирин и ски зоната в него се оказа връщане в изходната позиция. Днес правителството, което заседаваше под знака на два протеста, взе решение да приеме предложения от екоминистъра Нено Димов вариант за промяна в плана за управление на парка, предвиждащ бъдещо разширяване на ски зоната и зоната за туризъм от 0,6% до над 2 на сто. Така на практика се дава зелена светлина и за строителството на втори кабинков лифт, за който всички знаят, но управляващите продължават да настояват, че е имагинерен. Има или няма план за 300 км ски писти в Банско? Димов обаче остава непреклонен, въпреки \"напомнянето\" и от природозащитници, и от Европейската комисия, че изменението в плана трябва да бъде подложено на оценка за въздействие върху околната среда. Според министъра всички видове екооценки ще се направят само при наличие на конкретно заявено инвестиционно намерение за строителството на втората кабинка. Така на практика казусът се връща в изходната си точка.  На кого са нужни опашките в Банско? Нено Димов не можа да отговори днес еднозначно на въпросите, свързани със забележките от Комисията. Каза само, че имал такова писмо, както и уточняващо такова в служебната си поща. Бързата организация на започването на процедури по всички видове екооценки за втория лифт се явява нещо като втора точка, приета днес на заседанието на МС. В очакване на решението за Пирин (СНИМКИ) Валери Симеонов, който едва ли не напусна правителството преди седмици заради отлагането на точката за изменение в концесионния договор с \"Юлен\" АД за ски зоната, днес беше доволен. И благодари на министъра си.  Дискусията за Пирин и Банско - министерска седянка за Андора и Вълчи дол Правителството с коледен подарък за \"Юлен\" Въпреки всички тези \"позитивни\" заявки, на практика няма отстъпки от страна на правителството. Природозащитниците продължават да настояват, че с плана ще се открехне вратата за сечи на вековни дървета, за строителство на нова инфраструктура, съпътстваща ски пистите, както и за узаконяване на нарушения, извършвани през годините от \"Юлен\". Банско. Или за любовта на държавата към малоимотните граждани на Кипър Екоорганизациите продължават да настояват да се проведе процедура по екологична оценка и оценка за съвместимостта на предложенията за изменения на плана за управление, за да се прецени доколко измененията заплашват природното богатство на Пирин. Както и да се направи обществено обсъждане на промяната в концесионния договор с \"Юлен\", който остана за следващата година.   Официално решението от заседанието, разпространено от пресцентъра на Министерския съвет гласи: В текста са залегнали още строителство на ски писти, водохващания, влекове, осветление. За имагинерната втора кабинка не се споменава нищо.  Екооценка на плана за Пирин поиска служебната екоминистърка По думите ѝ предлаганите поправки в стария план са още по-скандални от тези в проекта за нов план за Пирин, защото залагат строителство в почти половната национален парк (48%) - в т.нар зона за опазване на горски екосистеми и отдих (45% от парка), в зона за туризъм (2.2 %) и в в зона за инфраструктури и съоръжения (0.6). Еколозите се заканиха, че ще обжалват решението на МС и ще свикат нови протести. На кого са нужни опашките в Банско? В очакване на решението за Пирин (СНИМКИ) Дискусията за Пирин и Банско - министерска седянка за Андора и Вълчи дол Правителството с коледен подарък за \"Юлен\" Банско. Или за любовта на държавата към малоимотните граждани на Кипър Екооценка на плана за Пирин поиска служебната екоминистърка", "date": "2017.12.28", "title": "Решението за Пирин - връщане в изходната точка"}
{"url": "http://clubz.bg/62318-kak_svetovna_shampionka_po_shahmat_bojkotira_pyrvenstvo_v_riqd", "text": "Световното първенство по ускорен и блиц шахмат в Рияд продължава, но няма да бъде запомнено с добро. Саудитска Арабия отказа достъп на състезатели от Израел, а на катарците бе предложено да участват под неутрален флаг, а не с родния. И те отказаха. Най-голямата липса обаче е на световната шампионка и в двете дисциплини при жените - украинката Анна Музичук. Тя още през ноември се закани, че ще пропусне първенството, а по Коледа потвърди намерението си с официално изявление. Украинката подчерта, че не съжалява за това, че няма да спечели толкова пари от две състезания, колкото от дузина взети заедно. Тя е огорчена от факта, че бойкотът ѝ не е довел до никакъв ефект - \"на никого не му пука\". Сестра ѝ Мария - също шахматистка, е подкрепила решението на Анна, двете са си останали в Украйна. Шах-скандал: Всички жени на световното в Иран догодина трябва да носят хиджаб Любопитно е, че Анна Музичук игра на световното през март в Техеран, където всички шахматистки бяха задължени да носят хиджаб. И тогава имаше бойкоти. А Музичук стигна до финала и остана втора. Днес в Рияд ще станат известни шампионите по ускорен шахмат. С най-предно класиране от българите е Иван Чепаринов, който заема 19-о място. Кирил Георгиев пък е едва 112-и. Антоанета Стефанова е 51-ва при дамите. Вече върви и надпреварата в блица. Общият награден фонд на световното, което се закрива на 30-и, е 2 милиона долара.", "date": "2017.12.28", "title": "Как световна шампионка по шахмат бойкотира първенство в Рияд"}
{"url": "http://clubz.bg/62307-v_ochakvane_na_reshenieto_za_pirin_snimki", "text": "Днес е денят с голямо \"Д\", в който се очаква правителството да вземе решение за съдбата на Национален парк \"Пирин\". Въпреки че в предварително обявения дневен ред на последното за годината заседание на кабинета няма подобна точка, екоминистър Нено Димов щял да внесе извънредна такава. Заседанието обаче ще мине под знака на протестите. Под прозорците на Министерския съвет протестират природозащитници, а в Банско - местни жители. Според първите предложения в първоначалния му вариант план узаконява нарушенията на концесионера \"Юлен\" АД, правени през годините, дава зелена светлина за масово строителство на писти и съоръжения към тях и излиза извън буферната зона, разрешена от ЮНЕСКО. Банскалии пък отново ще блокират главен път Е-79 с искане за строителството на втори кабинков лифт с мотива, че той ще спомогне за развитието на региона. Кабинетът изпраща годината с екопротест за Банско Дотук се стигна, след като вицепремиерът Валери Симеонов и соченият за негов министър - Нено Димов (МОСВ) внесоха изненадващо преди няколко седмици на заседание на МС точка за изменение на концесионния договор с \"Юлен\", което според еколозите дава право на стопанина на ски зоната да се разпростира на десетократно по-голяма площ от сегашната - от 99,55 ха на 1077 ха. Срещу това се очаква минимално увеличение на концесионната такса - от средно 260 000 лева на година - на 350 000 лева. Симеонов и Димов обаче твърдят, че площта не се увеличава.  Изменението в договора не беше предварително обявено или подложено на публично обсъждане. Заради породилото се обществено брожение, лично премиерът Бойко Борисов отложи точката. До премиера: Ние не сме Леонардо ди Каприо, или Джаред Лето Междувременно на обществено обсъждане бе подложено изменението в плана за Пирин. Борисов настояваше тези две точки да минат заедно на заседание на МС, но вероятно концесията ще бъде оставена за след Нова година, когато ще влязат в сила и новите по-строги правила за концесиониране. Обсъждането на плана за Пирин пък изтече преди седмица - на 22 декември. Сега еколозите питат как експертите на МОСВ са обработили по празниците всички постъпили предложения, за да е готова днес точката за внасяне.   До премиера: Ние не сме Леонардо ди Каприо, или Джаред Лето", "date": "2017.12.28", "title": "В очакване на решението за Пирин (СНИМКИ)"}
{"url": "http://clubz.bg/62313-putin_vzrivyt_v_sankt_peterburg_e_teroristichen_akt", "text": "Взривът в търговски център в Санкт Петербург вчера е терористичен акт, заяви руският президент Владимир Путин. Взрив в Санкт Петербург. Засега версията не е тероризъм При атаката няма жертви, ранените са 13, осем от които остават в болница. Състоянието им е тежко, но няма опасност за живота им, заяви Александър Клаус, оглавяващ разследващия отдел на местната полиция. Властите вчера не обявиха атаката за терористичен акт. Местни издания съобщиха, че основната версия на разследващите е \"опит за убийство на едно или повече лица\". Според властите заподозреният е заснет от охранителна камера докато напуска търговския център. Взривът е бил сравнително слаб. Бомбата е била домашно приготвена с мощност около 200 г тротилов еквивалент. Пет версии за атаката в Петербург. Какво следва за Кремъл? През пролетта градът преживя атентат в метрото, при който загинаха 14 души. Преди 10-ина дни руските власти съобщиха, че американското разузнаване - ЦРУ - е помогнало да бъде предотвратено друго терористично нападение във втория най-голям руски град. Пет версии за атаката в Петербург. Какво следва за Кремъл?", "date": "2017.12.28", "title": "Путин: Взривът в Санкт Петербург е терористичен акт"}
{"url": "http://clubz.bg/62316-atentat_v_kabul_sreshtu_novinarska_agenciq_vze_nad_40_jertvi", "text": "Поне 40 души са загинали при самоубийствен атентат в афганистанската столица Кабул. Ранените са над 30, съобщава Би Би Си. Според местните власти целта е бил шиитският културен център в града, но много от жертвите са студенти, които са били на конференция в сградата на информационната агенция Afghan Voice. Поводът за дискусията е 38-мата годишнина от съветската инвазия в Афганистан, разказват журналисти от медията организатор. Взрив в дипломатическия квартал в Кабул Досега никой не е поел отговорност за атаката. В официално изявление талибаните обявиха, че нямат нищо общо с атентата. Предполага се, че \"Ислямска държава\" стои зад терористичния акт, но досега няма потвърждение. Организацията често напада шиитското малцинство в Афганистан. След взрива са последвали две по-слаби експлозии в района, коментира вътрешният министър на Афганистан пред Би Би Си. 35 тела на загинали са преместени в близката болница, казва пред Ройтерс зам.-министърът на здравеопазването Феда Мохамед Пайкан. Повечето от ранените са с тежки изгаряния. Кола бомба уби 35-ма в Кабул През октомври 39 души загинаха при атака срещу шиитска джамия в Кабул. В понеделник при самоубийствен атентат е съобщено за поне 10 жертви. Кола бомба уби 35-ма в Кабул", "date": "2017.12.28", "title": "Атентат в Кабул срещу новинарска агенция взе над 40 жертви"}
{"url": "http://clubz.bg/62137-mityt_%E2%80%9Eto_s_rusiq_po_drug_nachin_ne_moje%E2%80%9C", "text": "Русия е сред най-влиятелните държави, с която България има връзки и преди, и след Октомврийската революция – от която пък през 2017 г. отбелязахме точно 100 години. Русия е била ръководена от Сталин, Брежнев и Горбачов, но днес се ръководи от Путин. Всеки от тях провежда своя политика, която в определени моменти е съвпадала с посоката на България, но по-често не съвпада. През 2017 г. Русия представлява определен модел за общество и няма данни, които да показват, че много българи искат да живеят точно в този модел. В едни ситуации България има интерес да е на едно мнение с Русия, в други ситуации има интерес от точно обратното. Просто е, нали? Даже е удивително сложно. Всеки път, когато някой български политик трябва да спомене Русия, насреща му скачат още няколко политици, които го обвиняват или в агресивна русофобия, или в раболепие пред интересите на Москва. Това е толкова лесно, защото с много малки изключения политиците не смеят да говорят хладнокръвно по темата. А и кой иска да слуша хладнокръвни приказки? „Ако стане война, ние ще се бием на страната на НАТО..., а руските ракети ще са насочени към България“, каза премиерът Бойко Борисов в телевизионно интервю. Така даде достатъчно сочни заглавия на всички – и на живеещите с мита за „приятеля Русия“, и на привържениците на мита за „врага Русия“. Повод за тези думи стана изготвеният от Министерския съвет годишен Доклад за състоянието на националната сигурност. Правителството е длъжно по закон всяка година да изготвя такъв документ, в който са описани реалността и рисковете в сферите на сигурността, икономиката, демографията, финансите и т.н. Всички запомнихме обаче само заглавията, че „Русия е заплаха за България“. Нищо че в документа няма такова изречение. И управляващи, и опозиция активно се включиха в спора заплаха ли е Русия, или не е заплаха. И никой не събра куража да цитира точното изречение от Доклада, което даде повод за заглавията: Кое не е ясно? Русия анексира от Украйна Крим. Можем да потиснем за миг личните си пристрастия и да отделим настрани темата за това коя държава има по-голямо историческо право да притежава полуострова. Крим беше част от Украйна, а вече не е. И само десет държави са признали това анексиране, сред които Северна Корея, Куба, Судан и т.н. Подобно поведение може ли да бъде „източник за регионална нестабилност“? Може, разбира се. А Русия подкрепя ли част от крайните движения и техните позиции, насочени към дезинтеграция на Европа? Марин льо Пен, „Алтернатива за Германия“, каталунски сепаратисти... Разбира се, че по този начин Русия заплашва нашата цел за „единна, свободна и мирна Европа“. И не става дума за генерализация от типа „Русия просто е заплаха“, а за целенасочена политика на Москва срещу настоящия световен ред, част от който е и Европейският съюз. Всяка държава има право на свои позиции и Русия преследва интересите си. Е, в случая интересите ни не съвпадат и това не е повод за късане на ризи. Това е разумният подход – далеч от патоса и предразсъдъците. В българския парламент обаче не звучат реални факти и смислени доводи. Гласуването на Доклада се превърна в поредния повод за размяна на взаимни обвинения в какво ли не, но не и за сериозна дискусия за международната среда и интересите на България в тази среда. Но пък не ни е за първи път. Този доклад не предизвиква първата вътрешнополитическа суматоха по темата „Русия“. В най-новата ни история имаме още няколко подобни случки. През 2014 г. заглавията твърдяха, че „Русия е опасност“. Тогава поводът беше изготвената от служебния министър на отбраната Велизар Шаламанов „Визия: България и НАТО в европейската отбрана 2020“. Документът е публикуван няколко седмици преди срещата на върха на НАТО в началото на септември в Уелс, където основна тема е... Разбира се, че е Русия. Само няколко месеца по-рано Крим е анексиран, а подкрепяни от Москва сепаратисти обявяват Луганската и Донецката народна република на територията на държава, която е кандидат за член на НАТО – Украйна.  В първоначалния проект за „Визия 2020“ присъстват констатациите: И в тези думи няма новина. Такава е позицията на Европейския съюз, която е приета с гласа на България. Нима не е истина също, че Русия има авторитарно управление, в което почти всичко е в ръцете на президента, и че при такива управления рискът от еднолични действия и емоционални грешки е налице? Разбира се, че е истина, но и този път паниката обзе българските политици. Едни подскочиха от самото споменаване на Русия в негативен контекст, а другите не посмяха да защитят публично позицията си. Цитираните две изречения са изтрити буквално часове след публикуването на документа. Служебният премиер Георги Близнашки демонстрира раздразнение от споменаването на Русия. Поискана е и оставката на военния министър, и то точно от партиите, от които се очаква да направят това – отявлено прокремълските „Атака“ и АБВ. Намесва се и бившият министър на отбраната от кабинета на Станишев Николай Цонев, който също иска оставката на Шаламанов. В първоначалния вариант на „Визия 2020“ присъства и още един параграф, който после мистериозно изчезва: Думата „война“ стряска винаги. Думата „пропаганда“ пък ни е болезнено позната от миналото. За нечии уши подобни констатации вероятно звучат по-остро от необходимото. Но отново паниката победи и вместо политиците да обсъждат по същество съдържанието, те се отдадоха на агиткаджийство. А пропаганда има. Фалшиви новини има. Русофилски и кремълофилски организации развиват широка дейност, проповядват отказ от демократичните завоевания – от избора, който самите българи направиха, днес да са част от НАТО и Европейския съюз. Участват ли в това и партии? Участват. И тук хладнокръвният подход можеше да разграничи интересите на Русия от интересите на България, да прецени кога пропагандата е свобода на словото и кога е намеса във вътрешните работи. Общото между двата скандала – от 2017 и 2014 г., е, че огромният шум не променя съдържанието на документите. В днешния случай не се промени нито дума, в миналия случай изчезнаха някои изречения, но същината остана и в утвърдената от Министерския съвет „Визия 2020“ в крайна сметка пише: А иначе въпросната „Визия: България и НАТО в европейската отбрана 2020“ остава в историята като първия официален правителствен документ, в който има дефиниция на „хибридна война“: Отношенията между България и Русия през последните двайсетина години могат да бъдат описани много просто – повече напрежение, когато Москва е в конфликт със Запада, по-малко напрежение, когато не е. Но невинаги българските политици са изпадали в паника и неспособност да изразят ясна и недвусмислена позиция в защита на българския интерес. Пътят за присъединяване към НАТО започва още преди 27 години. Нещата формално се придвижват от всяко правителство, но към 1995 г. перспективата започва да избледнява. Тогава на власт отново е БСП, която все още е против НАТО, а премиерът Жан Виденов и външният министър Георги Пирински обичат да говорят за „икономизиране на външната политика“. Този странен израз всъщност означава да не се бърза по пътя към ЕС и НАТО, да не се търси дългосрочно позициониране на България, а да се извлича изгода от всяка отделна ситуация – днес можем да продадем нещо на Казахстан, утре можем да купим нещо от Азербайджан... Русия играе главна роля в този мит със своите „необятни пазари“. Всяко „икономизиране“ обаче не води след себе си повече български износ за Русия, а върви заедно с нещо голямо, скъпо и ненужно, което Москва много държи да ни продаде – като АЕЦ „Белене“ например. Изразът за „икономизиране на външната политика“ се използва само от проруски политици. За последен път прозвуча публично през 2013 г., когато икономическият министър на Орешарски Драгомир Стойнев каза пред българските посланици по света: „Ваша задача номер едно е икономизацията на външната ни политика.“ Когато БСП пада от власт след масови протести през 1997 г., първата работа на назначеното от президента Петър Стоянов служебно правителство на Стефан Софиянски е да направи дълго отлаганата решителна крачка към НАТО – приема Национална програма за подготовка и присъединяване на България към Северноатлантическия съюз и създава Междуведомствен комитет за интегриране в НАТО. Това предизвиква остра реакция от Москва – България отново е „предател“ и т.н. Тогава обаче никой не изпада в паника, а президентът Стоянов казва: Само две години по-късно отношенията между Запада и Русия се изострят покрай войната в бивша Югославия. Москва подкрепя Слободан Милошевич, който предизвиква серия от граждански войни. Западът е проспал кланетата в Босна и този път действа решително, преди Милошевич да осъществи докрай класическо етническо прочистване на албанците в област Косово. Русия твърдо е на страната на Белград, това обезсилва дипломатическите усилия и НАТО започва бомбардировки над столицата на Сърбия. На срещата на върха на Алианса във Вашингтон България получава Пътна карта за членство. След това страната ни дава коридор на НАТО през България. Това, разбира се, не се харесва на политическия елит в Москва, който вижда как поредната държава от бившия Варшавски договор му се изплъзва от сферата на влияние. Тогава идва изпитанието – Русия изненадва всички и превзема летището в Прищина. Москва иска официално от България въздушен коридор за нуждите на операцията. В София се провеждат протести срещу НАТО, начело е тогавашният лидер на БСП и по-късно президент Георги Първанов. Български политици на различни равнища са подложени на непрестанен натиск от страна на посолството на Русия. Тогава обаче паниката не е водеща и премиерът Иван Костов и външният министър Надежда Михайлова отказват на Русия въздушен коридор. По-късно тогавашният върховен командващ на съюзническите сили на НАТО в Европа ген. Уесли Кларк казва, че този момент е крайъгълният камък, след който България на практика е станала част от Запада. Днес емоциите са повече от здравия разум. Разбира се, за това състояние сме си виновни преди всичко ние и нашите избраници. За тяхно оправдание може да послужи единствено зачестяването на провокациите от страна на Москва. През последната година имаше няколко реплики от висши представители на ръководството на Русия, които тук бяха приети като скандални. Тази есен говорителката на руското Министерство на външните работи Мария Захарова каза, че „благодарение на нашите воини (на Съветската армия – б.а.) стана възможно да се предотврати депортацията на евреите от България“. Тези думи скандализираха, защото докоснаха един от стълбовете в представата на българите за себе си. Последваха реакции, контрареакции, емоции. Точно на 24 май Владимир Путин посрещна македонския си колега Георге Иванов в Москва с откритието, че славянската писменост е „дошла при нас от македонската земя“. Няколко месеца по-рано новоизбраният депутат в Държавната дума Пьотр Толстой коментира пред БНТ добрите си намерения към България: „Разбира се, просто ще я купим цялата. Половината от крайбрежието вече купихме.“ И всеки път се връзваме. А вероятно това е целта – в България постоянно да се говори за Русия, да се подклажда разделение, да се пречи на единение около общ национален интерес. Отношенията с Русия могат да бъдат също толкова логично обяснени, а позициите могат да бъдат също толкова открито защитавани, както с всяка друга държава. Митът за руската изключителност върши работа единствено на Кремъл, както върши работа и на привържениците на Кремъл в България. Но ако трябва да се държим достойно и разумно, то всяка държава е изключителна и всеки народ със своята култура е изключителен. В противен случай се оплитаме в проповедническите думи на любимия мислител на Кремъл Александър Дугин: „Да влезеш в НАТО не е предателство, но днес България все още да е в НАТО – това е предателство. Не толкова заради Русия, колкото заради самия български народ, доколкото в процеса на интеграция в западната култура България ще изгуби своята национална идентичност.“ Просто два различни свята. Единият допуска, че българският народ има правото сам да реши чрез избори пътя си, другият не допуска. Ние сме в първия свят, Дугин и феновете му са в другия. Толкова ли е трудно за българските политици да обясняват така нещата и да защитават интереса на България? През последните години само Росен Плевнелиев си позволи да говори така и изпита на гърба си реакцията. И ако някой политик скоро се сети, че може да напусне ролята си от „Дързост и красота“, да спре да говори за любов и омраза и да започне открито да защитава интересите на България, тогава вероятно ще си направи труда да обясни на българите истината за санкциите, които „тровят българския производител“. Западът замрази активи и забрани да влизат на негова територия приближени до Путин, които са участвали в незаконното анексиране на Крим. На това наказание за конкретни лица Русия отговори с масово наказание – забрана за всички производители от ЕС да изнасят за руския пазар и забрана за всички руснаци да купуват западни стоки. И това е много просто, нали?", "date": "2017.12.28", "title": "Митът „то с Русия по друг начин не може“"}
{"url": "http://clubz.bg/62317-arestuvaha_direktor_na_fabrika_v_moskva_strelql_po_rejdyri", "text": "Властите в Москва задържаха днес Иля Аверянов - бившия собственик на сладкарската фабрика \"Меншевик\", който вчера застреля охранител и избяга, предаде РИА Новости. Аверянов откри безразборна стрелба вчера сутринта на територията на предприятието след свада с настоящия му собственик Шамсудин Раджабов, който дойде там, придружен от съдебни полицаи. След това стрелецът се барикадира, а по-късно успя да избяга. Според Аверянов фабриката му била отнета с рейдърство, като били представени фалшиви документи. Бизнесменът обясни именно с това действията си. Рейдърството в Русия е по-опасно от санкциите Според обявените от Аверянов за фалшиви документи \"Меншевик\" имала задължения както към данъчните  сужби, така и към партньорите си. На фирмата \"Денем Хол\" сладкарската фабрика дължала 141 милиона рубли (2 милиона евро). Постигнато било споразумение, предвиждащо директорът като част от погасяването на дълга да предаде сградата на \"Меншевик\" и парцела под нея на обща стойност 200 милиона рубли (2,9 милиона евро). Той обаче не изпълнил ангажиментите си. В резултат зданието преминало към новия си собственик. И той започнал да иска от Аверянов пари за ползване на чужд имот. Бившият директор от своя страна се опитал да получи по съдебен път разликата между неизплатената част на дълга и отчуждената част на имота, възлизаща на 140 милиона рубли (2,05 милиона евро). И в двата случая обаче съдилищата вземали страната на новия притежател Шамсудин Раджабов, който е главен съдружник в \"Денем Хол\". Британци съдят Русия за $500 млн. заради рейдърство Но арбитражният съд не уважил искането на Раджабов да обяви фалит на \"Меншевик\". Поредното заседание по делото е на 18 януари 2018 г. В резултат на имотния спор руската Федерална служба на съдебните полицаи (ФССП) започнала изпълнително производство. Именно по тази причина в \"Меншевик\" пристигнали съдебни полицаи заедно с Раджабов и най-верните му хора. Адвокатът Тимур Бакиралиев, представляващ интересите на сладкарската фабрика, твърди, че през лятото Иля Аверянов бил жестоко пребит, а жалбите му до различните държавни институции не дали никакъв резултат. Според юриста вчерашната стрелба не е нищо друго освен самоотбрана. Бакиралиев допълва, че дошлите \"верни хора\" на Раджабов били авказци, въоръжени с бухалки и оръжие. Рейдърството е вид корпоративно заграбване. При него се използват политически и юридически средства за натиск от страна на властта или конкуренцията, особено когато е приближена до управниците. Много западни инвеститори в Русия се оплакват, че са станали жертва именно на този похват. Последният такъв случай е с британската компания \"Лерам кепитъл инвестмънтс\", изкупуваща проблемни активи. Тя иска от Русия обезщетение в размер на 500 милиона долара и я обвинява в държавно рейдърство, довело до превземането на каменовъглената мина \"Грамотеинская\" в Сибир. Британци съдят Русия за $500 млн. заради рейдърство", "date": "2017.12.28", "title": "Арестуваха директор на фабрика в Москва, стрелял по рейдъри"}
{"url": "http://clubz.bg/62300-djak_kojto_nikoga_ne_se_vyzstanovqva_napylno_ot_rajdaneto_si", "text": "Гледали сме го в „Сиянието“, „Полет над кукувиче гнездо“, „Пощальонът звъни винаги два пъти“, „За честта на фамилията Прици“, „Доблестни мъже“, „Колкото толкова“, „От другата страна“, „Ритни камбаната с финес“, „Невъзможно твой“… Различни лица на един и същи човек, за когото големият му актьорски талант и екранът ни дават измамното усещане, че знаем всичко за него. Не сме го виждали от седем години, когато последно се появи в една романтична комедия, и вестта за 80-годишнината му през април 2017-а мина край ушите ни като новина за рождения ден на любим роднина. След 50 години на екрана, 12 номинации за „Оскар“ и три златни статуетки на Академията, Джак Никълсън се е оттеглил от светлината на прожекторите и се е отдал на любимите си страсти – колекцията живопис от ХХ век, баскетболните мачове на „Лос Анджелис Лейкърс“ и срещи с приятелки. А историята му се е заел да разкаже биографът Марк Елиът. Въз основа на проучвания и разговори с хора, които познават Никълсън най-добре, Елиът хвърля нова светлина върху живота на актьора. Разказва за детството му в беден квартал в Джърси, за бурните нощи в града с Уорън Бийти и буйните връзки с красавици като Мишел Филипс, Анджелика Хюстън и Лара Флин Бойл, за работата с легендарни режисьори и звезди като Денис Хопър, Стенли Кубрик, Мерил Стрийп и Роман Полански. Марк Елиът е автор на бестселъри на „Ню Йорк Таймс“, издаван в много страни по света, написал десетки книги, сред които биографии на Кари Грант, Джеймс Стюарт, Клинт Истууд, Фил Окс и Стив Маккуин. Джон Джоузеф – Джак – Никълсън-младши е роден на 22 април 1937 г. в Ню Джърси и според официалния сертификат за раждането му негови родители са Джон и Етел Мей Никълсън. На своя език, „Джак-спийк“, Джак нарича Етел „Мад“  . Етел Мей е стълб на семейството, човекът, който носи хляба. Много години тя работи като фризьорка в стая на втория етаж на малката семейна къща в Нептун Сити, докато успява да спести достатъчно пари, за да разшири бизнеса си и да го премести в по-добър квартал, а после да отвори верига салони за красота, носещи скромна печалба. Джон Дж. Никълсън изобщо не прилича на нея – той няма пари и амбиции. От време на време работи случайна работа. Докато Джак е още бебе, за Етел Мей става все по-трудно да понася пиенето на Джон и в един момент го изритва от къщата. След това той живее ден за ден, спи по пейките в парка и се появява в къщата на Етел Мей само на празници, когато тя го кани да вечеря със семейството. Макар да го вижда рядко, Джак израства с мисълта, че този човек е истинският му баща. През къщата по това време минават различни други мъже, един от които е Дон Фурсило-Роуз – чернокос, елегантен, модерен тип със страхотна усмивка. Приятел е на по-голямата сестра на Джак, Джун, точно преди тя внезапно да напусне семейния дом, за да гони мечтата си да работи в шоубизнеса. Чаровният красавец Фурсило-Роуз, десет години по-голям от Джун, е бивш музикант, свирил с различни импровизирани банди по крайбрежието на Джърси, където най-вероятно двамата са се срещнали за първи път. Изглежда, на Етел Мей не ѝ е харесвало, че Фурсило-Роуз се навърта около дъщеря ѝ и всеки път, когато ги хваща заедно, го предупреждава да стои настрана от непълнолетното момиче или ще го прати в затвора. След като Джун напуска дома, Фурсило-Роуз продължава да се отбива понякога, но никога не е приет топло от Етел Мей, от Лорейн или Шорти – другата ѝ дъщеря и нейния съпруг, но Мад знае, че Фурсило-Роуз и Джун са станали много близки, така че понякога го оставя да преспи в неизползваната стая на Джун. Бил, по негов си начин, част от семейството. Малкият Джак също не харесва Фурсило-Роуз, защото вони на уиски и пури и защото винаги шепне в ухото на Етел Мей, така че никой друг да не може да чуе. Фурсило-Роуз също не си дава труд да разговаря с него. Джак обаче обожава Лорейн и Джордж У. Смит – Шорти. Лорейн е противоположност на Джун във всяко отношение. Тя не е общителна и не е мечтателка, предпочита да е съпруга, която си стои у дома. Омъжва се за Шорти почти веднага щом става юридически възможно. Двамата си играят заедно, откакто тя е на седем, а той на единайсет. През свободното си време, а то е в изобилие, защото било трудно да се намери редовна работа, учи Джак на всичко, на което един истински баща би научил момче – да вдига дъската на тоалетната, когато пишка, как да лови ниските бейзболни топки по близките пясъчни терени. В ранните си години Шорти ходи на уроци по танци при Джун, по нейно настояване, за да има партньор, който няма да я опипва, и от това той става необикновено гъвкав. В средното училище играе малко футбол, макар да бил твърде дребен, за да го пуснат в първия състав. Изкарва си прехраната като спирач за железницата „Конрейл“, но го уволнявали толкова често, че не би могъл да нарече това „кариера“. В разгара на Втората световна война решава да постъпи в търговския флот заради трите хранения дневно, мястото за спане и редовната заплата, която винаги изпраща на Лорейн. Джак няма спомен за Джун от онова време, но винаги ще помни историите за нея, които се разказват около масата на вечеря. Джак разказва това пред списанието, сякаш е резюме на сценарий, фантазия, която завършва трагично за Джун, красивата, но обречена принцеса. Джак също е тийнейджър, когато решава да напусне дома си и да се отправи на запад, за да следва собствените си мечти за слава в шоубизнеса. Казва, че иска да стане актьор. Подобно на Джун, той също има развинтено въображение, оковано от липсата на истински възможности. Когато пристига в Лос Анджелис, остава за кратко при нея, докато си търси работа, после се изнася. След като посещава някакви курсове по актьорско майсторство, успява да си намери работа в независими филми. Ранните му „бунтарски“ роли го водят към по-големи, към по-добри сценарии, и макар че ще трябва да минат дълги и трудни години, за да се случи, в края на краищата става звезда. Хвалят го както фенове, така и критици заради привлекателното му екранно присъствие и защото винаги изглежда сякаш играе себе си, независимо от конкретната роля. Хората гледат филмите му, защото искат да видят него, колкото и самия филм. Публиката обича Джак – или екранния образ, който смята за Джак. Актьорската игра му се удава лесно и за това има причина. Животът му в малкото американско градче е низ от заблуди. Нищо в Нептун Сити не е това, което изглежда. Всички в детството му играят роли, при това добре. Джак не се е научава да играе от Марлон Брандо, дори не и по системата на Станиславски. Научава се от Джун, Лорейн, Джон, Шорти, Дон и най-вече от Етел Мей. *** Всички велики кинозвезди, а Джак несъмнено е сред най-великите, са всъщност двама души – човешка личност извън екрана и прославен актьор, който играе ролите, заради които зрителите го обичат. Заради тази двойственост за публиката, а понякога и за критиците и историците на киното, е трудно да направят разлика между героите, които актьорите играят, и човека, който ги пресъздава. Трикът за киноактьорите е да ни убедят, че са нещо, което не са, и не са това, което са. Противоречието за изпълнителите, които се стремят да разкрият „истината“ пред зрителите, e в това, че трябва да изобразяват характери, които не са техни. Актьорството е изкуство на изкуственото. Продължението на характера на Джак, ухилен, симпатичен, овладян, силен, речовит, достига до почти всичките му филми – преди един ден на 1974-а, когато научава ужасната тайна на семейството си, реалността зад целия онзи „театър“ – нещо толкова дълбоко, толкова тъмно и толкова подвеждащо, че променя всичко в живота му – и поради това – всичко в актьорската му игра. Открива тази тайна, когато работи над „Последният наряд“   в който неговият герой Били Бадъски смята, че е неуязвим. Той е своенравен, комичен, наперен и инстинктивен. Невинен е в началото на филма и остава такъв, дори когато осъзнава противоречието в отговорностите си. В първия филм, който Джак прави след това, „Чайнатаун“  , героят му, Дж. Дж. Гитс, е детектив, символ на авторитета. Гитс също е своенравен, комичен и наперен, но е и уязвим, и разсъдъчен. За зрителите това е по-доброто, в смисъл на по-подкупващо изпълнение. Зрителите обожават привлекателната уязвимост у своите герои. За Джак обаче разликата е нещо повече от повърхностна чувствителност. Актьорският му стил не се е развил. Джак изпълнителят се променя, защото се променя човекът Джак. Междувременно прави „Пасажерът“, на Микеланджело Антониони – преди „Чайнатаун“, но пуснат на екран след него. Това е филм, чийто главен герой няма ясна идентичност и в продължение на целия разказ търси себе си. Това пътуване е нещо като преход между ролята на Бадъски и Дж. Дж. Гитс. Освобождаването на удачно назования Дейвид Лок е връзката между двете. Действието се развива на фона на гражданската война в Чад, идеален метафоричен декор за филма: Лок открива в хотелската си стая труп и приема самоличността на покойника, буквално и фигуративно се превръща в него. В „Чайнатаун“ Гитс започва невинен, но в края на филма той е опитен – по Уилям Блейк. В реалния живот Джак е опитал забранения плод, когато е научил семейната тайна и е платил цената. Никой от героите му след това няма да е толкова лесен, простоват или невинен. Точно това обикновено се има предвид, когато става дума за разликата между ранните изпълнения на Джак в неговите „персонални“ филми и по-късните му роли в по-комерсиалните, „мейнстрийм“ филми. След 1974 г., с едно-две изключения, Джак никога не е играл чисто романтична главна роля. И в реалния живот, макар за него жените да продължават да са източник както на удоволствие, така и на болка, истинската любов е нещо, за което не им се доверява, което не приема, за което не им вярва. Седемнайсетгодишната му връзка с Анджелика Хюстън, жената, успяла да се сближи най-много с него, е поредица от „здравей“ и „сбогом“, гняв, разочарования и – от страна и на двамата – редица изневери, пръснати из времето, когато са заедно. В края на краищата и двамата остават сами. Това, което следва, е историята на Джак Никълсън кинозвездата и Джак Никълсън човека. Актьорът Джак прави шейсет и два филма, докато през това време човекът Джак продължава да играе ролята, с която опитва да се помири и която усъвършенства през целия си живот. На този, който е всъщност. Себе си.", "date": "2017.12.28", "title": "Джак, който никога не се възстановява напълно от раждането си"}
{"url": "http://clubz.bg/62304-stroqt_gara_%E2%80%9Etrymp%E2%80%9C_v_jerusalim", "text": "Бъдещата гара за високоскоростни влакове в Стария град на Йерусалим ще бъде наречена на американския президент Доналд Тръмп. Това заяви пред Си Ен Ен израелският министър на транспорта Израел Кац. Гарата ще се намира много близо до Стената на плача, главната еврейска светиня. През май Тръмп стана първият действащ президент на САЩ, който я посети сам, без да бъде придружен от израелски правителствени представители. Официално. Тръмп призна Йерусалим за столица на Израел Кръщаването на гарата е признание към жеста на Тръмп от началото на месеца. Тогава той обяви, че САЩ признават Йерусалим за столица на Израел и че смята да премести там американското посолство от Тел Авив. Решението на Тръмп бе приветствано от израелците, макар да беше отхвърлено от огромното мнозинство членки на ООН при гласуване в Общото събрание. Против гласува и България. Тръмп: САЩ повече няма да търпят несправедливост към Израел Еврейската държава е завладяна от тръмпомания, отбелязва Си Ен Ен. Освен гарата се очаква и други общински проекти в страната да бъдат наречени на 45-ия американски президент. Общинският съветник Арие Кинг от Йерусалим предложи улица „Салахудин“, водеща към Стария град и намираща се предимно в палестинската част на града, да бъде прекръстена „Доналд Тръмп“. Нов парк на Тръмп смята да нарече Давид Евен Цур – кметът на северния град Кириат Ям. Той дори смята да покани патрона на откриването на парка през април 2018 г. В пристанището Ашкелон пък ще нарекат крайбрежното шосе „Декларацията на Тръмп“. Тръмп: САЩ повече няма да търпят несправедливост към Израел", "date": "2017.12.28", "title": "Строят гара „Тръмп“ в Йерусалим"}
{"url": "http://clubz.bg/62302-polqren_stud_skovava_severna_amerika", "text": "Рекордни снеговалежи и вълна полярен студ сковаха Северна Америка. Температурите на места достигнаха рекордните -50 градуса по Целзий. Северна Дакота е известна със студените си зими, днес там термометрите паднаха до -21 градуса. Хората си останаха по домовете масово и като цяло всякакви дейности на открито в град Минът, където бе регистрирана рекордно ниската температура, са ограничени, по информация на БГНЕС.  Бездомник почина от студ на автобусна спирка в град Синсинати, Охайо. Губернаторът на щата Ню Йорк Андрю Куомо предупреди хората да бъдат внимателни по време на студената вълна, която се очаква да продължи до 2 януари. В северната част на щата се очаква температурите да паднат до –40 градуса по Целзий. В Ню Йорк се подготвят за най-студените температури при посрещането на Новата година на \"Таймс Скуеър\". Недалеч от Ниагарския водопад и почти до границата с Канада в град Ери, който е в най-северната част на щата Пенсилвания, само за 48 часа е паднал 1.5 м сняг. Той е бил придружен от силни ледени ветрове. Местните власти обявиха извънредно положение и призоваха хората да не излизат от домовете си. Метеоролозите отчитат, че рекордът от 22 ноември 1956 г. с 51 см сняг, е задминат с много на коледния ден тази година, когато само за 24 часа се натрупа снежна покривка от 86 см. Този декември се оказа най-снежният в историята на Ери. „Екипите за почистване на снега са мобилизирани и са постоянно навън, но просто не могат да смогнат на темпото,с което той се трупа“, каза представител на спасителните служби. Студената температурна вълна е още по-екстремна в Канада, където северната част на Онтарио очаква температури до -50 градуса по Целзий. Според метеоролозите там обаче, извънредно явление са не екстремно ниските температури, а по-скоро площта, на която те се разпростират и продължителността на изключително студеното време. Предупреждения за опасно студено време са направени за провинциите Квебек, Онтарио, Манитоба, Саскачуан и Албърта. Там температурите са паднали и се очаква да продължат да падат много под обичайните за тези места -10, -20 градуса по Целзий. ", "date": "2017.12.28", "title": "Полярен студ сковава Северна Америка"}
{"url": "http://clubz.bg/62303-ministyryt_na_kulturata_sofiq_e_po_chist_grad_ot_viena", "text": "НДК е най-сигурната сграда, в него е инвестиран ролс-ройсът на техниката, твърди шефът му Тази констатация направи министърът на културата Боил Банов, докато показваше пред камерите на бТВ реновирания НДК и коментираше готовността на България да се справи с европредседателството от 1 януари 2018 г.  Виена е сред най-чистите градове в света и №1 по качество на живот За ремонта на НДК и на зала 3 той обясни, че \"такава зала няма в Европа - така оборудвана, с такава визия, с такива възможности, няма\". По думите му направената милионна инвестиция е за десетилетия напред. \"Не са дадени едни пари за едни 6 месеца\", каза още Банов.  На въпрос дали очаква гафове и че сигурно те ще бъдат най-коментирани, министърът отсече: \"Нас гафовете не ни интересуват\". Той даде за пример избраните бюра - \"това е сериозна инвестиция, тези бюра са много тежки поне 300 кг\". \"Над 70 на сто от НДК е ремонтирана. Това, което не е ремонтирано, е реновирано, реставрирано\", обясни още Банов. Министърът коментира и появилите се съмнения около избора на културни събития, които ще съпътстват европредседателството. Според него \"голяма част от събитията не са традиционни както за столицата, така и в страната\". Попитан за едно от предложенията в културната програма по време на европредседателството - килим от рози, той обясни: \"Той се очаква да бъде много ефектен, нещо ключово, да създаде друг облик на тези пространства в рамките на една седмица.\" Банов даде висока оценка и на министърката по европредседателството: \"Лиляна Павлова е изключително ключова за повеждането на европредседателството и мисля, че всички имаме късмет с нея\". Банов обясни, че тепърва днес ще навлезе в дълбочина в документацията около къщата на Рачо Петров на \"Дондуков\". Преди два дни министерството на културата се задейства, за да спре започнало точно по празниците събаряне на рушащата се историческа сграда. Спряно е събарянето на къщата на Рачо Петров (СНИМКИ) Къщата е знакова, но нямам точни данни, би трябвало да влиза в друг паметник, но е изоставена от много години, допълни той. „В случаи като този държавата, в лицето на съответната общината,   Едното е да започне да изгражда тази къща и да я ипотекира за сметка на собствениците, които, ако не могат да си плащат ипотеката всъщност, да се отнеме в полза на общината. Само че това става много сложно, защото някой път собствениците са по 20 – 25 човека и трябва да има подпис на всеки един от тях – процедура, която се жали в съда и става безкрайна. Другото, което може да направи, при обекти, които вече са показали конструктивна невъзможност да съществуват в тази визия, е да ги премахне и да изисква преизграждане в същия вид“, каза Банов. За друг подобен нашумял случай – „Двойната къща“ на бул. „Васил Левски“, той заяви: „Очакваме някакви проекти точно в тази посока и ще процедираме само и единствено в тази посока“. По думите му „няма как да се окаже, че там ще изникне нещо различно“. „Всичко може да се възстанови, всичко трябва да се възстанови и оттук насетне всичко ще се възстановява“, увери министърът. Министърът съобщи и че в началото на новата година приключва подаването на документи в конкурса за директор на Националния исторически музей. Мястото е вакантно след песионирането на Божидар Димитров. \"В рамките на новата година приключва набирането на кандидати, ще го проведем максимално бързо\", каза той. Банов не можа да уточни за колко кандидати става дума. \"Те подават в последния ден, ние сме държавата на последния ден\", обясни министърът. \"НИМ има хубава сграда на Бояна. Личното ми мнение е, че го виждам в рамките на историческия център, но дали е възможно, не мога да кажа\", коментира още той. Виена е сред най-чистите градове в света и №1 по качество на живот Спряно е събарянето на къщата на Рачо Петров (СНИМКИ)", "date": "2017.12.28", "title": "Министърът на културата: София е по-чист град от Виена"}
{"url": "http://clubz.bg/62074-puknatinite_v_upravlqvashtata_koaliciq", "text": "Управляващата коалиция изглежда все по-нестабилна. Висши представители в управлението твърдят, че всичко е спокойно, но все по-ясно се вижда, че това не е точно така. От ГЕРБ заявяват, че с \"Обединени патриоти\" им е далеч по-добре, отколкото с Реформаторския блок в миналия мандат. Напоследък обаче \"патриотите\" започват да изпитват на гърба си същото, което и \"реформаторите\". Пукнатините в коалицията напоследък стават все по-видими, но те съществуват отдавна. Ако се вярва на предварителните заявки на вицепремиера Валери Симеонов, например, днешното заседание на правителството ще бъде драматично. Като най-голям проблем се очерта политиката на правителството по отношение на втория лифт на Банско. Именно днес министрите се очаква да решат какво ще е бъдещето на този проект. На предишно заседание точката бе отложена, което предизвика недоволство у Симеонов. \"Прокопиевци ликуват, мачът е свирен, защо гоним топката\" Няколко дни след това той заяви в прав текст, че Борисов го е подвел и не иска да го вижда. Валери Симеонов vs Бойко Борисов: Не искам да го виждам! Политиката по отношение на природата и свързания с нея туризъм като цяло са причина за неразбирателства. Наскоро парламентът гласува текст, с който отмени новия режим за концесиониране на плажовете, приет по-рано със Закона за концесиите. По този повод Симеонов отново избухна, заявявайки, че ГЕРБ и ДПС са ги \"извъртяли\" Валери Симеонов в нов пристъп на гняв: ГЕРБ и ДПС пак ни извъртяха Казусът с царските имоти също се оказа тема, по която управляващата коалиция не бе на едно мнение. От ГЕРБ очевидно се опитаха да решат този въпрос чрез споразумение със Симеон Сакскобургготски и закон, който да го уреди. \"Патриотите\" обаче заявиха, че са категорични против подобни инициативи. Раздор в управлението заради царските имоти Общественото мнение също бе против отстъпки за Симеон, което принуди ГЕРБ да ревизира намеренията си. Все по-ясно става, че настоящото правителство едва ли ще изкара мандата си. А ако все пак го направи, това ще бъде с цената на огромни компромиси, най-вече от страна на патриотите. Валери Симеонов vs Бойко Борисов: Не искам да го виждам! Валери Симеонов в нов пристъп на гняв: ГЕРБ и ДПС пак ни извъртяха Раздор в управлението заради царските имоти", "date": "2017.12.28", "title": "Пукнатините в управляващата коалиция"}
{"url": "http://clubz.bg/62305-lukarski_nqma_nishto_dramatichno_che_druga_partiq_vliza_na_rakovski_134", "text": "Лидерът на СДС Божидар Лукарски посочи, че няма нищо драматично в това да има и друга партия на емблематичния адрес „Раковски” 134. \"Ние оставаме в тази сграда. Няма нищо драматично, че друга партия влиза в нея. Тя винаги е била държавна собственост. СДС остава на този адрес\", каза Лукарски пред бТВ. Валери Симеонов се нанася на \"Раковски\" 134 Според него СДС добре се разбира с НФСБ, партията, с която ще споделят емблематичната сграда. Той добави, че сините остават в сградата. В момента все още се изчистват процедурите за ремонти и наеми. Има доста фондации, които проявяват интерес да ни плащат наема, обяви той, но отказа подробности и имена. Членовете на СДС са около 17 хил., каза още Лукарски. Реформаторският блок е доста по-разпознаваем от другите десни образувания, твърди още лидерът на СДС. \"Има място за дясно обединение, то ще се случи. Добрата вест е, че този път дясното обединение не е подтиквано от бързи решения като избори\", смята той. Лукарски посочи, че СДС подкрепя втори лифт на Банско, но по законен начин. Според него нито блокиране на пътища, нито протести са решение на казусите в Пирин. „Но къде бях протестиращите, когато се изсичаше гората след пожарите в Кресна”, попита той.", "date": "2017.12.28", "title": "Лукарски: Няма нищо драматично, че друга партия влиза на \"Раковски\" 134"}
{"url": "http://clubz.bg/62301-naj_nezabravimata_instituciq_na_nrb", "text": "Ако мислите, че зрелият социализъм се е крепял единствено на Държавна сигурност, забравяте НовогодишнаТА програма на телевизияТА. Членувам в единствено число, защото от 1975та насам наистина имаше и втори канал, но той предаваше по няколко часа дневно главно научно-популярни предавания, изкуство и фолклор. Така че на практика телевизията беше една и нейният безспорен връх беше новогодишната програма, която впрочем дълги години беше единствената, траеща (за радост на децата!) до след полунощ. Много хора си спомнят и за Коледната програма, но тя имаше други функции. Пускаха някакъв интересен, сиреч не-съветски филм, пускаха портокали по магазините. Целта беше да отклонят вниманието на трудещите се от религията, опиум на народа. Както пускаха агнешко по близкия до Гергьовден Първи май. Мен да питате, това беше повече идеологически внос от СССР, защото у нас особена религиозна отдаденост не се наблюдаваше. Но за всеки случай. Новогодишната програма беше нещо съвсем друго: най-пищното, най-интересното, най-празничното събитие от детството на три соц-поколения. Бързам да уточня: имаше много други пищни събития, като например манифестацията на 9 септември, когато по жълтите павета преминаваха тържествено нещо като балистични ракети, живи картини на мирен труд върху движещи се платформи и щастливи трудещи се, понесли различни символични неща. Тайната на Новогодишната програма беше в това, че криеше един определен опозиционен заряд. Разбира се не говорим за политическа критика. Трансгресивният момент в нея се състоеше в това, че на мястото на официалните ритуали в нощта на 31 декември нахлуваше естрадата; наместо тържествения глас на диктора от новините – забавно конферансие, наместо информация за трудови успехи – хумористични сценки, наместо съветски военен хор – любими поп-изпълнители. Самата култура на естрадата е свързана с размразяването при Хрушчов през 50-те; тя заменя идейно-педагогическата сталинска култура с грубовати смешки, по-близки до народа. Забава заради самата забава, така да се каже. „Естрада“, това е временно издигната сцена, където се правят представления на открито. Геговете носят голяма доза импровизация, което прави възможно цензурата лекичко да се заобикаля с някоя остра реплика или двусмислен жест, които будят смях, но не оставят опасна следа. Естрадата не е особено дълбока, песните се запяват лесно, смешките са на нивото на вица, цари всеобемащ сантиментален кич. Но хората се кефят и това, заедно с панелните хрушчовки и поетапното затваряне на лагерите, дава нова глътка въздух на властта. Самата роля на хумора при диктатурата е двусмислена. Критиката разтоварва напреженията, но не мобилизира за промяна на режима. Тя се насочва елегантно от идеологическата цензура и в последна сметка се оказва част от системата. Можеш примерно да осмееш селскостопанския труженик, който не разбира светофарите в големия град, не можеш обаче да говориш за партийния секретар, който взима печено агне за подкуп. Самите естрадни дейци са верни на системата по разни начини; след 89та се оказа, че някои от любимите безгрижни смешници са били дори сътрудници на ДС. Стабилният режим се крепи не само на идеология, но и на овладяната критика срещу себе си. В този смисъл празничният изблик на веселие в Новогодишната програма се превърна във важен елемент на социализма, наред с досадните партийни тържества и всекидневното изпълнение на петилетните планове. Навръх веселието – реч на Генералния секретар и всенародно Дунавско хоро. Не казвам всичко това с лошо – просто такава е спецификата на популярната култура, не очаквайте от нея революционна промяна на света. Институционализирането на Програмата свързваме с циничния бон-виван Иван Славков, шеф на телевизията от 72ра по силата на височайшия си брак и привлечения от него няколко години по-късно режисьор Хачо Бояджиев (бъдещ академик), който заема курс към откровено телевизионно шоу. Забравете за момент, че официалният ритуален език продължава да е маркс-ленинизмът, че народът е стопанин, а държавата собственик на средствата за производство. Програмата се анонсира месеци по-рано, но не в детайли, което прави съспенса да нараства с приближаването на празника; в пресата се дискутира кой ще бъде поканен, сталински чугунени глави предупреждават за идеологически опасности, а зрителите заливат редакциите с писма, в които пожелават едни или други неща от програмния Дядо Мраз. Най-после идва моментът, зрителите са на опашка пред телевизора - тогава не се празнуваше на площада, повечето семейства си канеха приятели в къщи на, примерно, пуйка и телевизия. И блокбъстърът започва, аудиторията е на макс. Ще кажете – откъде пък това сравнение с частния бизнес, като тук цялата работа си е едно държавно харчене на пари? Ако си представите държавата, като едно голямо предприятие, притежавано от своите несменяеми ръководители, а публиката като едновременно работещи и консумиращи държавния продукт просюмъри, ще разберете че става дума за инвестиция, която предприятието многократно си връща. После месеци наред Програмата се обсъжда в пресата и в приятелски разговори, а мистериозни реплики като „Мамя, мамя, мамка му й прасе“, „Рибу рибо дай“ или пък „Чичо, защо кашляш?“ ще се повтарят с години като споделено знание на националната общност, радостна, че е участвала заедно в медийното тайнство. Най-добрите моменти се излъчват многократно, което е улеснено от фрагментирания характер на естрадната култура - в това тя сякаш е предшественик на дигиталния свят. Не се бяха сетили само да пускат меморабилии – например сувенирна статуетка на абсурдисткото Радичково яйце от 1979 или модел на бутилка от песента на Тодор Колев „Сто кила ракия давам“. От друга страна, самата Новогодишна програма си беше един вид сериал, където същите герои се появяваха отново и отново в леко различни роли – Парцалев, Калоянчев, Емил Димитров, Лили Иванова, Стоянка Мутафова. И ето тук е основната разлика между нашето новогодишно шоу и това, което в същото време ставаше в онзи Запад, с който се сравняваше социализмът (друг стих от новогодишната песен, добила тогава вирусен характер, гласеше: „На Шанел ухаеш, а аз на Ален мак“). Нашето шоу беше институция – единствено и безалтернативно. Участниците в него - вечни като неподвижните звезди на небосклона. Защото в същото това време западните телевизионни канали се размножаваха с нарастваща скорост, а шоу-бизнесът ставаше все по-състезателен пазар. Един влиза в „топ 10“, звучи навсякъде за седмица и хайде, идва другият. Нашите певци не бяха по-добри – просто предприятието „Социалистическа България“ представляваше монопол и тези, които се сдобиваха със званието „народна звезда“ или пък „герой на естрадния труд“, си оставаха там завинаги, понякога дори предизвиквайки биологическите закони. Върхът на кариерата им беше участието в Програмата, онзи най-висок форум, чрез който гарантирано се влизаше във всички сърца, е хайде, поне всички сърца, които имаха телевизори. Какво стана след 90-те? Разпаднаха се каналите, всеки може да превключи, да върне, да свали от интернет каквото си иска. Един ще прекара Нова година само с футболни мачове, другият ще гледа любимия хорър сериал. Пак пускаме Дунавското хоро, ама не е същото. Няма вече годишен апотеоз, няма ги любимите ни вечни звезди – и нищо истински не запомняш, защото ти се предлагат толкова много неща, от по-интересни по-интересни. Оттук носталгията по загубения завинаги център на поп вселената. Брей, колко тържествено беше – особено ако имаш късмет да не ти спре токът.", "date": "2017.12.28", "title": "Най-незабравимата институция на НРБ"}
