{"url": "http://clubz.bg/66395-nebesno_chudo", "text": "Както всяка година на Велика събота благодатният огън и днес слезе в храма \"Възкресение Христово\" в Йерусалим. Той беше запален в параклиса на Божи гроб. Хиляди богомолци се събраха часове преди това, за да отбележат събитието. Огънят пада от небето в ръцете на Йерусалимския патриарх, като и до днес тайнството не е разгадано. За милиони вярващи по целия свят огънят е небесно чудо. \n\t От свещта на патриарха на Ерусалим Теофил Трети вярващите запалиха своите свещи и огънят се разпространи в целия храм. Вярващите приветстваха слизането на Благодатния огън с думите \"Христос Воскресе!\" - \"Воистина Воскресе!\" на различни езици. Благодатният огън идва вБългария от Йерусалим с четири фенера, съобщи Емил Велинов - директор на Дирекцията по вероизповеданията към Министерския съвет. Делегацията до Божи гроб и обратно води Западно-и Средноевропейският митрополит Антоний. Делегацията пътува с правителствения самолет \"Фалкон“.  ", "date": "2018.04.07", "title": "Небесно чудо"}
{"url": "http://clubz.bg/66389-pone_4_jertvi_i_50_raneni_v_germaniq_snimki", "text": "Поне 4 жертви и 50 ранени останаха в Германия, след като бус се вряза в пешеходната зона в Мюнстер, съобщиха световните медии.  Според информация на \"Зюддойче Цайтунг\" и националните радиа NDR и WDR не става дума за терористичен атентат. Техни източници твърдят, че извършителят е германец по произход, на 49 години и с психични проблеми. Домът му в момента се претърсва, полицията е предпазлива, тъй като се опасяват за наличие на експлозиви. Говорителят на мюнстерската полиция Андреас Боде обаче обяви пред БиБиСи, че в момента се проверяват твърдения на очевидци за други извършители, избягали от катастрофиралия бус.  Говорителка на силите на реда първоначално съобщи, че има \"няколко жертви, сред тях и извършителят\". Част от ранените са в критично състояние. Източници на \"Шпигел\" твърдят, че извършителят се е самоубил с пистолет, по-късно това бе потвърдено от властите. Полицията официално е потвърдила за \"поне 20\" ранени, но санитар от местната Спешна помощ каза пред шведската ТВ4 обяви, че пострадалите достигат 50 души. Според \"Ди Велт\" властите не изключват възможността за  , но все още няма потвърждение. По-късно от полицията съобщиха, че са открили \"съмнителен предмет\" в буса, но не поясняват какви.  Властите препоръчват на местните да избягват района - в близост до статуята Кипенкерл в старата част на града. Полицията в града е реагирала бързо, тъй като малко преди инцидента вече е била в готовност за планирано шествие на 1500 кюрди в града. То е било отложено. Към 19.00 ч Министерството на външните работи съобщи, че  при инцидента в Мюнстер. Дипломатите ни в посолството в Берлин и в генералното консулство във Франкфурт са във връзка с властите и са помолили да бъдат информирани веднага в случай, че има пострадали наши сънародници.  Съгласно германското законодателство лични данни на пострадали български граждани може да бъдат предадени на българските власти само при изразена от тях изрична молба. На същия ден - 7 април миналата година бус се вряза в хората в центъра на Стокхолм, Швеция. Петима души бяха убити, 14 - тежко ранени. През 2016 г. камион уби над 75 души в Ница, Франция, в разгара на туристическия сезон. В края на годината пък в Берлин ван се заби в тълпа на Коледния базар и уби 12 души, ранени бяха десетки. ", "date": "2018.04.07", "title": "Поне 4 жертви и 50 ранени в Германия (СНИМКИ)"}
{"url": "http://clubz.bg/66397-yunajted_razvali_praznika_na_siti_ne_mu_pozvoli_da_stane_shampion", "text": "\"Манчестър Сити\" не стана шампион на Англия днес, а беше на 45 минути от това. \"Манчестър Юнайтед\" не му позволи, като направи паметен обрат на терена на големия си градски съперник - 3:2 от 0:2. Така в рамките на няколко дни \"гражданите\" паднаха тежко както от \"Ливърпул\", така и от \"Юнайтед\". Венсан Компани откри в 25-ата минута, а Гюндоган удвои в 30-ата. И \"Сити\" вече се виждаше шампион. След почивката обаче \"Юнайтед\" отговори и набързо охлади домакините с голове на Пол Погба в 53-тата и 55-ата минута. Крис Смолинг направи обрата пълен в 69-ата.  Имаше всичко в този мач, включително спорни съдийски решения.", "date": "2018.04.07", "title": "\"Юнайтед\" развали празника на \"Сити\", не му позволи да стане шампион"}
{"url": "http://clubz.bg/66390-14_mladeji_zaginaha_pri_katastrofa_v_kanada", "text": "Автобус на младежки отбор по хокей се сблъска с камион снощи в Саскачуън, Канада, съобщи СиЕнЕн. 14 от пътниците са убити на място, други 14 са ранени. Хокеистите от отбора \"Хумболд Бронкос\" пътували към Нипауин за полуфиналите в плейофите на местната младежка лига. Те са били на възраст между 16 и 21 години.  Хумболд е малък град - едва 6000 души - но с дългогодишна традиция в хокея. Бронкосите привличат играчи от различни части на Канада, които стоят при приемни семейства по време на хокейния сезон. 11 от 14-те играчи са били от Албърта. Трима от ранените са в критично състояние. Днес съболезнования на семействата изказа и премиерът на Канада Джъстин Трюдо в Туитър:", "date": "2018.04.07", "title": "14 младежи загинаха при катастрофа в Канада"}
{"url": "http://clubz.bg/66393-bronq_na_rysel_krou_ot_filma_gladiator_be_prodadena_za_96_000", "text": "Броня, която Ръсел Кроу носи във филма \"Гладиатор\", бе продадена за 125 000 австралийски долара (96 000 щатски долара) на търг на \"Сотбис\" в Сидни, съобщиха Асошиейтед прес и ДПА. Първоначалната оценка на лота бе между 20 000 и 30 000 австралийски долара. За много от вещите и предметите, предложени за продажба от родения в Нова Зеландия актьор, бяха платени суми, надхвърлящи първоначалните им оценки. Копие на древноримска колесница от същия филм намери купувач за 65 000 австралийски долара, след като първоначалната му оценка бе 10 000 австралийски долара. Носен от Кроу кожен протектор за боксьор във филма \"Късметлията\", в който актьорът е в образа на боксьора тежка категория Джеймс Брадок, бе продаден за 7000 австралийски долара, след като първоначалната му оценка бе 500-600 австралийски долара. Ботуши, които Кроу носи във филма \"Бръснати глави\", пък бяха продадени за 10 000 австралийски долара, след като първоначално бяха оценени между 10 000 и 15 000 австралийски долара. С разпродажбата Кроу целеше окончателно да преодолее проваления си брак с Даниел Спенсър, да се освободи от ненужните спомени и да поеме глътка свеж въздух. Търгът \"Изкуството на развода\" се състоя на 7 април, когато Кроу чества 54-ия си рожден ден. На 7 април 2003 г. той и Даниел Спенсър сключиха брак. ", "date": "2018.04.07", "title": "Броня на Ръсел Кроу от филма \"Гладиатор\" бе продадена за $96 000"}
{"url": "http://clubz.bg/66388-izlizash_ot_vratata_i_namirash_bebe_snimki", "text": "Запознайте се с Горáн. Той е язовец и е имал късмета да бъде намерен на входа на селска къща и пратен на доброволците на фондация \"Дивите животни\", които сега се борят за живота му. Както посочват те, Горáн е твърде малък, за да е извън бърлогата - още дори не пълзи добре. Вероятно е или отнесен от друго животно, или от майката. В момента е дехидратиран, отпуснат, нахапан от бълхи и с ниска температура - на ръба на живота. Не се храни добре, не се изхожда регулярно. Язовците се класифицират като \"вреден дивеч\" и биват редовно избивани от хора с примки. Ловният им сезон е от 1 август до края на февруари. Често загиват и на пътя, когато пресичат, тъй като са нощни животни.  Ако искате да помогнете на Горáн, можете да помогнете финансово на  , които се издържат само от дарения. \n\t", "date": "2018.04.07", "title": "Излизаш от вратата и намираш бебе (СНИМКИ)"}
{"url": "http://clubz.bg/66396-bajern_myunhen_otnovo_e_shampion_s_rekord", "text": "\"Байерн\" (Мюнхен) стана предсрочно шампион в Бундеслигата. Баварците биха с 4:1 \"Аугсбург\" като гости и си осигуриха титлата още в началото на април, малко повече от месец преди края на първенството. Трофеят е под номер 28 за \"Байерн\" в шампионата на Германия. И е шести пореден, което е рекорд. Тимът на Юп Хайнкес, който пое отбора миналата есен на мястото на Карло Анчелоти, се е утремил към требъл - с купата на страната и Шампионската лига. Любопитно е, че \"Байерн\" трябваше да догонва днес на \"Аугсбург\". Домакините поведоха чрез Никлас Зюле в 18-ата минута. Отговорът дойде бързо. Толисо изравни в 32-ата, а в 38-ата Хамес Родригес направи пълен обрат. След почивката \"Байерн\" подпечата успеха и златото с още два гола, дело на Ариен Робен в 62-ата и Сандро Вагнер в 87-ата.", "date": "2018.04.07", "title": "\"Байерн\" (Мюнхен) отново е шампион с рекорд"}
{"url": "http://clubz.bg/66385-dnes_trygva_noshtniqt_transport_v_sofiq", "text": "От тази нощ в София тръгват 4 линии на експерименталния нощен градски транспорт.  14 автобуса ще тръгнат от полунощ и ще се движат до 4 сутринта. Цената на билета е 2 лева, но може да се ползва по всички линии. Те се събират на обща спирка на площад \"Княз Александър I\", където всеки ще може да се прекачва. Всяка от линиите е съобразена така, че да покрива възможно най-гъстонаселените квартали и части от тях. Първата и втората - от \"Люлин\" до \"Младост\" и от \"Обеля\" до \"Студентски град\" - повтарят в голяма степен маршрута на първите две метролинии. Третото трасе - от \"Овча купел\" до кв. \"Левски\" - следва недовършената още трета линия на подземния транспорт. Четвъртата пък покрива пътя между \"Дружба\" и \"Гоце Делчев\" през центъра. Билетите ще се купуват от контрольори - по един ще има във всеки автобус. Целта е да бъдат улеснени работещите през нощта и студентите, които купонясват в центъра на столицата. Експериментът ще продължи до края на годината, а след това ще бъде направена преценка дали услугата ще бъде продължена.", "date": "2018.04.07", "title": "Днес тръгва нощният транспорт в София"}
{"url": "http://clubz.bg/66386-aferata_%E2%80%9Czelmajr%E2%80%9C_razklati_stola_na_yunker", "text": "Сивият кардинал на Европейската комисия. Чудовището от Берлемон*. Брюкселският Распутин. Всички тези определения се отнасят за Мартин Зелмайр – новият генерален секретар на Еврокомисията. И въпреки че постът му предполага основно бюрократична работа, назначението му предизвика скандал в Брюксел. Евродепутати поискаха оставката му, а председателят на ЕК Жан-Клод Юнкер заяви, че ако Зелмайр си тръгне, той си тръгва с него. На всяка пресконференция в Берлемон, независимо по каква тема е, журналисти питат за аферата “Зелмайр“… През февруари на изненадваща пресконференция Юнкер обяви, че колегиумът на комисарите е избрал шефа на кабинета му за генерален секретар на Еврокомисията. Сивият кардинал на Еврокомисията По принцип назначаването на който и да е генерален секретар на ЕК никога не е голямо събитие за медиите извън тези, специализирани в отразяването на работата на ЕС. Висшият административен пост вълнува най-вече евробюрократите или дипломатите от страните членки, които искат да знаят как да прокарат своите интереси в Еврокомисията. Назначението на Зелмайр обаче предизвика буря. И то не само в медиите, а и в евроинституциите. На 21 февруари колегиумът на комисарите се събира, за да вземе решение кого да назначи за заместник-генерален секретар на Еврокомисията. Единственият кандидат е Зелмайр след като единственият му конкурент мистериозно се е оттеглил. Минути след като е утвърден от 28-те комисари за поста, Юнкер информирал колегите си, че тогавашният генерален секретар Александър Италианер се оттегля. Председателят на Еврокомисията заявил, че иска Зелмайр да заеме мястото му. Комисарите са помолени да вземат решение веднага, а минути по-късно близо 1000 журналисти са получили имейли с покана за извънредна пресконференция, пише Жан Катремер в британския в.   като се позовава на един от еврокомисарите, пожелал анонимност. До средата на март обаче тези детайли не са известни. А когато започват да изтичат данни за съмнителното назначение, скандалът обхваща другите евроинституции. Аферата “Зелмайр“ предизвика гнева на евродепутатите, които организираха дебат по темата. Членовете на Европарламента обаче не останаха доволни от чутото. Зам.-председателката на групата на АЛДЕ Софи инт Велд заяви,че нейните съпартийци ще свалят подкрепата си от комисията на Юнкер, ако Селмайер остане на поста си. Бюджетната комисия на Европарламента започна разследване на процедурата по назначаване на Зелмайр за генерален секретар на Еврокомисията. Когато то приключи, евродепутатите ще гласуват резолюция, която да поиска Юнкер да освободи Зелмайр и да се проведе нова процедура. Тя обаче не е обвързваща и е малко вероятно да постигне нещо. Както самият председател на Еврокомисията е казал пред евродепутати от Европейската народна партия (ЕНП) според “Политико“,  Новият генерален секретар на Еврокомисията е близък приятел на Юнкер още преди той да поеме управлението на институцията. Зелмайр ръководи кампанията му, след което е назначен за ръководител на кабинета му. Основната му задача на новия пост ще бъде да подсигури осъществяването на политическите цели на близкия си приятел. Приоритетни области за тандема са миграцията, дигиталният пазар, енергийният съюз и регулациите за защита на личните данни. Германецът е убеден федералист и ще отговаря за връзките между Комисията и другите европейски институции. А още преди скандала към него имаше резерви както от страна на Съвета на Европейския съюз, така и от Европарламента. Правителствата на 27-те не винаги споделят ентусиазма на тандема Юнкер-Зелмайр по ключови инициативи. Желанието за по-тясна интеграция между страните членки съвсем не е споделяно от всички, но е сред приоритетите на германския адвокат, който дори е застъпвал тезата за Съединени европейски щати. Той стои зад различни идеи за засилване на ролята на брюкселската бюрокрация и затова често е обвиняван от дипломати на страните членки, че се опитва да извърши преврат и да промени баланса на силите между различните институции на ЕС. Зелмайр не само налага дисциплина сред администрацията, така че тя плътно да следва политическите приоритети на Юнкер, но и често влиза в конфликти, който излизат извън тесните му задължения. Предишният български еврокомисар  , припомня “Капитал“. Въпреки че публично никога е било ясно за какво точно са били конфликтите между двамата, спекулациите са основно за подхода на преговорите с Великобритания, както и за решението да се наложи квотно разпределение на бежанците във всички страни членки. \"Чудовището\" на Юнкер преследва Великобритания Зелмайер често е обвиняван от британските медии, че се опитва да унижава Великобритания, за да отмъсти за решението на страната да напусне ЕС. Като генерален секретар на ЕК, Зелмайр ще продължи да бъде ключова фигура дори след приключването на мандата на Юнкер догодина. И дори следващият председател на Комисията да реши да го освободи от длъжността му, той най-малкото ще бъде мост между сегашната и бъдещата Еврокомисия с ключовата задача  . \"Чудовището\" на Юнкер преследва Великобритания", "date": "2018.04.07", "title": "Аферата “Зелмайр“ разклати стола на Юнкер"}
{"url": "http://clubz.bg/66384-govorite_li_si_naum_veche_moje_i_s_kompyutyra_video", "text": "Говорите ли си наум, докато четете? Спокойно, почти всички го правим. Нарича се субвокализация - произнасяне на прочетеното в главите ни, помага да сме по-концентрирани и да разбираме по-добре текста. Субвокализацията обаче не става само в главата ни - ларинксът и другите мускули, които отговарят за артикулацията на речта, също са активни. На базата на това учени от Масачузетския институт по технологии (MIT) са разработили специално устройство - AlterEgo, които измерва тези невромускулни сигнали. Засега AlterEgo е голямо и определено не е дискретно, но миниатюризацията му по всяка вероятност е възможна в бъдеще. То разчита сигналите и ги праща в компютър, който използва неврални мрежи, за да ги преведе в думи. А това означава и команди - тоест вътрешният ни глас може да бъде ползван, за да контролираме устройства. В джаджата има и вградени слушалки, но не от стандартния тип, а такива, които предават звук по костите на челюстта и черепа.  Както се вижда на видеото, за момента устройството е тествано с навигация в менюто на смарт-телевизор, записване на покупките и скришно търсене на помощ онлайн при игра на китайски шах - Го. Но потенциалните възможности за употреба на технологията са огромни.", "date": "2018.04.07", "title": "Говорите ли си наум? Вече може и с компютъра (ВИДЕО)"}
{"url": "http://clubz.bg/66387-oleg_deripaska_gubi_pochti_1_mlrd_dolara_sled_novite_sankcii_ot_sasht", "text": "Руският олигарх Олег Дерипаска ще загуби 957 млн. долара от богатството си заради новите санкции на САЩ срещу Русия, изчислиха от сп. \"Форбс\". Той е само един от 7-те приближени до Путин бизнесмени, които попадат под ударите на последната заповед на Тръмп. Тя налага санкции на общо 38 лица и компании, сред които и висши държавни служители, държавни и частни предприятия. 7 руски олигарси с нови санкции от САЩ Дерипаска е собственик на РУСАЛ, вторият производител на алуминий в света, и санкциите могат да засегнат свързани компании в целия свят. Личното му имущество досега възлизаше на 6,7 млрд. долара. И другите предприемачи в списъка губят сериозни суми - Сулейман Каримов е назад с 244 милиона долара заради това, както и Виктор Вескелберг, който е изгубил 41 милиона долара. Състоянието на Игор Ротенберг и на Кирил Шамалов не се е променило. Капиталите на Владимир Богданов и на Андрей Скоч пък са се увеличили съответно с 1 и 8 милиона долара.", "date": "2018.04.07", "title": "Олег Дерипаска губи почти $1 млрд. долара след новите санкции от САЩ"}
{"url": "http://clubz.bg/66343-banket_po_moskovski", "text": "Кметът на Москва Сергей Собянин е предвидил да похарчи за приеми повече пари, отколкото правителството на Русия. Администрацията на столицата удвоява разходите си за кетъринг и напитки – тази година отделените пари са 28 милиона рубли (близо 400 000 евро). Информацията съобщи руското интернет издание Daily Storm, което цитира обществена поръчка за организиране на банкети, изготвена от предприятието за доставки към Финансово-стопанското управление на Москва. Руски издания отбелязват изключителното разточителство – редки деликатеси, скъпи риби, хайвер, необичайни салати. Изискването е конякът да е отлежал между 10 и 25 години, а предвидената цена е по близо 20 евро за 100 грама. Чаша вино е остойностена на десетки евро, шампанското също е специално. Половин тон черен хайвер открит в катафалка в Русия (видео) Всичко това трябва да бъде задължително поднесено в порцелан и кристал, а приборите да са от сребро. В документа не е уточнено колко мероприятия планира да проведе правителството на Москва, но общият брой на гостите е около 2 хиляди. Сметките показват, че за всеки един гост московският кмет ще харчи по 200 евро. Медиите в Москва припомнят, че през 2016 г. договорът за банкетно обслужване е бил на стойност 11,5 милиона рубли. Следващата година той е бил с милион повече, но през 2018 г. сумата вече е два пъти по-голяма. Тази информация идва на фона на влошаващото се жизнено равнище на руснаците и призивите за икономии. Естествено, детайлите от тази обществена поръчка правят впечатление на хората. Задължителни се оказват „ценни риби“ като гореща пушена есетра. На масите също трябва да има зряло авокадо с кедрови ядки, патладжани със зърна от нар и кориандър, тиквички с крема сирене и зеленчуци... Темата с разхищението на публични средства е основна в работата на Фонда за борба с корупцията на Алексей Навални. Миналата година Фондът публикува данни как Министерството на вътрешните работи си купува автомобили на осем пъти по-висока цена от пазарната. Организацията също така разкри намерение на „Роснефт“ да купи салфетки и чаени чаши за почти 5 милиона рубли (70 хиляди евро). След публикацията петролната компания отмени поръчката.", "date": "2018.04.07", "title": "Банкет по московски"}
{"url": "http://clubz.bg/66379-bivshiqt_brazilski_prezident_otkaza_da_se_predade_na_vlastite", "text": "Бившият президент на Бразилия Луис Инасио Лула да Силва отказа да се предаде на властите, след като Върховният съд му наложи 12-годишна присъда за корупция, подкуп и пране на пари, предаде Ройтерс. Бразилските власти бяха дали на Лула краен срок петък 17 часа местно време (23 ч. българско време) да се предаде доброволно, но той остана в сградата на съюза на металурзите в Саo Пауло. Сградата е била заобиколена от хиляди привърженици на бившия президент, които протестирали срещу решението на Върховния съд. Според тях присъдата е била наложена, за да предотврати Лула от участие и евентуална победа на следващите президентски избори, а действията на бразилските власти били „антидемократични“. Президентът на Бразилия обвинен в корупция Не е учудващо, че Лула е потърсил убежище при металурзите в Саo Пауло – същото място бе отправна точна на неговата политическа кариера преди почти 40 години, когато той бе начело на националните протести срещу военното правителство в Бразиля. Той бе президент на Бразилия за два мандата от 2003 г. до 2011 г., като неговите политики през този период засилиха икономическия растеж на страната и намалиха финансовото неравенство. Обвиненията срещу Лула бяха повдигнати миналата година, когато бяха намерени доказателства, срещу бившия президент за приемането на подкуп от фирма по инжринерство, а в замяна на това той е уредил техни договори с държавното петролно дружество „Петролео Бразилиеро“. Според бразилския закон никой подсъдим не може да се кандидатира за обществени длъжности за поне 8 години. Това оставя бразилската левица без популярен кандидат на предстоящите президентски избори през октомври.", "date": "2018.04.07", "title": "Бившият бразилски президент отказа да се предаде на властите "}
{"url": "http://clubz.bg/66380-facebook_zatqga_pravilata_za_politicheska_reklama", "text": "Социалната мрежа Facebook променя правилата си за политически реклами, съобщи изпълнителният директор на компанията Марк Зукърбърг в профила си. Според новите правила всеки, който иска да купи политическа реклама, или такава, свързана с обществени въпроси, е длъжен да потвърди самоличността си. Съответно всеки потребител ще може да види кой е финансирал този тип реклами. Директор на Facebook: Всичко е оправдано в името на растежа  Целта е да се предотврати чуждата намеса в избори, каквато имаше по време на американския вот за президент през 2016 г. от страна на руските \"тролове\". Зукърбърг обяви и че ще подкрепи нов законопроект в американския Сенат, който ще направи правилата за политическа реклама в интернет съотносими с тези по телевизията. Законопроектът, кръстен \"Акта за честни реклами\", е все още на ниво комисия, но е вече подкрепен от представители и на двете партии в САЩ. В следващите месеци екипът на Фейсбук ще започне и процес по идентификация на хората, които ръководят  страници в социалната мрежа с много членове, добави още Зукърбърг. Скандалът расте: данни на 87 млн. фейсбук потребители - при Cambridge Analytica След скандала с Cambridge Analytica социалната мрежа загуби милиарди пазарна капитализация и бързо започна да работи върху поредица от мерки. Последната беше изтриване на 270 профила, свързани с руската Агенция за изследване на интернет, по-извества като \"фабриката за тролове\" на Кремъл. Скандалът расте: данни на 87 млн. фейсбук потребители - при Cambridge Analytica", "date": "2018.04.07", "title": "Facebook затяга правилата за политическа реклама"}
{"url": "http://clubz.bg/66348-nesistemnite_partii", "text": "Несистемните партии най-общо са онези, които се обявяват против статуквото – политическо, икономическо, всякакво. България вече натрупа солидна история с подобни формации. Дори бегъл поглед върху нея обаче показва едно – те рано или късно се превръщат в поддръжници на същото това статукво. „Обединени патриоти” например, които доскоро бяха разединени и има индикации, че пак ще се разделят, бяха отявлено антисистемни формации. Към момента обаче те не просто са част от системата, а и част от властта. И бранят олигархичното статукво у нас най-безсрамно и дори цинично. Опитът на вицепремиера Валери Симеонов да обясни, че концесионерът на Банско иска да строи втори лифт с благотворителна цел, безспорно е едно от най-наглите изказвания на политик в годините на прехода. Всичко бяхме чували, но политици да обясняват, че бизнесмени правят бизнес с благотворителна цел, определено е принос към историята на българския политико-икономически лобизъм. Другият обединен патриот Волен Сидеров пък наскоро обяви Бойко Борисов за „балкански балансьор”. Сидеров очевидно имаше предвид най-вече отношенията с Турция. Преди време обаче една от водещите каузи на „Атака” бе обезщетението на тракийските българи. По този въпрос не се е чуло да има някакъв напредък. Но и Сидеров вече почти не говори по тази тема. Интересно дали на срещата ЕС–Турция, която ще бъде в България, Сидеров ще спази традицията да атакува турската делегация с искания за обезщетения за тракийските българи и извинения за геноцида над всички наши сънародници по време на Османската империя. Преди не пропускаше повод. В момента обаче се задоволява само и единствено с изказвания, че ако е премиер, щял да води друга политика спрямо Турция. „Ние обичаме да се самобичуваме, но всъщност определено не сме на челните позиции, има много по-корумпирани държави“, е една от тезите на Сидеров напоследък. А приемането на антикорупционно законодателство според него се прави заради „натиск отвън”. Останалите партии, които винаги са били „системни”, никога не са се държали толкова грубо към партньорите на България в ЕС и НАТО. Доскоро „несистемният” Сидеров обаче се оказа най-големият защитник на корумпираната ни олигархия срещу натиска отвън тя да не бъде чак толкова корумпирана. Лидерът на „Атака” все пак има и някои критики към правителството. Най-негативното изказване на Сидеров по отношение на управлението бе свързано с това, че правителството прехвърли на областния управител на София-област Илиан Тодоров отговорността за опасен язовир. Изказването на Сидеров бе изключително остро: В крайна сметка всичко утихна и Сидеров гласува както трябва. И тук обаче поведението му бе като типичен системен играч – заплахи към коалиционния партньор, когато има накърнен личен или партиен интерес. Не беше толкова отдавна времето, когато и ГЕРБ бе „антисистемна” партия. А лидерът на партията Бойко Борисов, който преди това бе главен секретар на МВР, си бе спечелил славата на борец срещу мафията и престъпността. „Железният префект на България”. Така го посрещаха по градове, села и паланки превъзбудени граждани. Борисов обещаваше открито управление, възмездие за престъпленията на Тройната коалиция, управлявала преди първия мандат на ГЕРБ, и какво ли още не. Оттогава насетне мина достатъчно време, за да стане ясно, че ГЕРБ е всичко друго, но не и антисистемна партия. Напротив – тя е основен стълб на олигархичното статукво, което пък е основната спирачка по пътя на България за същинска евроинтеграция. ГЕРБ и Борисов не само че не ни овъзмездиха за Тройната коалиция, а напротив – влязоха в нея. Те просто заместиха НДСВ в този формат. Вярно, тази нова тройна коалиция – БСП, ДПС и ГЕРБ – досега не е била формален факт. Неформално обаче тя продължава да си съществува. Това може да се проследи във всяко едно гласуване в парламентарната зала например, когато един или друг закон обслужват т.нар. модел #КОЙ. Борисов обаче се оказа по-хитър от своя ментор Симеон Сакскобургготски. Бившият цар направи официална коалиция с БСП, въпреки изричното предизборно обещание, че това няма да се случи. Това бе и последната му голяма лъжа, която преля чашата на търпението на българския народ и той прати НДСВ на бунището на историята. Между другото, царската партия също започна като антисистемна. Симеон обещаваше почтеност във всичко и т.н. Но всъщност управлението на НДСВ установи евразийското ни олигархично статукво, от което все още не можем да се освободим. Засега Борисов не е правил грешката да се коалира официално с БСП, макар да има подобни залитания. В началото на този мандат той отправи предложение към лидера на БСП Корнелия Нинова да оглави парламента. А на Деница Златева бе предложено да остане вицепремиер. Мотивът – предстоящото европредседателство. Как пък нищо ново не измислиха тези наши политици за всичките тези години! Навремето Тройната коалиция бе сформирана с аналогичен мотив – предстоящото членство в ЕС. Евроинтеграцията винаги е била много удобен претекст за безпринципни коалиции. Европейците, както стана ясно, са лоши само когато ни натискат да станем и ние истинска европейска държава. Този път обаче Нинова и БСП проявиха здрав разум и отказаха. И дори успяха да спечелят няколко пункта рейтинг, като обясниха, че подобни колаборации не са желани не само от избирателите на БСП, но и от тези на ГЕРБ. ГЕРБ обаче продължава да крепи статуквото заедно с ДПС. Много често двете партии гласуват заедно по определени теми, като например т.нар. законопроект за КТБ, внесен лично от Делян Пеевски. С обяснението, че искат да спрат вторичното разграбване на банката, герберите и депесарите променят закони със задна дата. Това е изключително лоша законодателна практика, нямаща нищо общо с върховенството на закона. Кога ли обаче това пусто върховенство на закона е имало някакво значение, особено в епохата на Борисов? Важното е, че тази практика е изключително удобна, за да се обяснява как не друг, а точно ГЕРБ и ДПС са най-загрижени за възстановяването на щетите от КТБ. Крадецът вика: „Дръжте крадеца!” Същевременно никой не търси сметка на отговорните държавни институции какво точно са свършили от фалита на банката насам. По-красноречив пример за политически чадър на олигархичното статукво трудно би могъл да бъде приведен. Има и някои по-малки партии, които са влизали в парламента на гребена на антисистемната вълна, но после са били най-нагли нейни стожери. Съвсем пресен е примерът с Николай Бареков, чиято формация „България без цензура” бе пръв помощник на ГЕРБ, БСП и ДПС срещу съдебната реформа например. В този парламент ролята се играе от „Воля” с лидер Веселин Марешки. Преди изборите той набра популярност като борец срещу монополите с железен аргумент в очите на електората – направи бензиностанции, където бензинът бе по-евтин. Както е известно, на българина колата му е най-милото и хората подкрепиха Марешки. Днес обаче той винаги подкрепя ГЕРБ, ако в парламентарната зала не достигат гласове. В един момент имидж на антисистемен играч придоби и Меглена Кунева. Въпреки миналото си на министър в правителствата на Сакскобургготски и Сергей Станишев тя успя по някаква причина да получи краткотрайна популярност на борец срещу статуквото. Впоследствие обаче именно Кунева застана начело на крилото в Реформаторския блок, което остана във властта по времето на второто правителство на ГЕРБ след провала на съдебната реформа. Кунева и компания не просто задържаха ГЕРБ на власт за още една година. Те за пореден път разцепиха т.нар. автентична десница и до голяма степен предопределиха жалкото насипно състояние, в което се намира към момента. Същинският въпрос обаче е защо Кунева и нейното „Движение България на гражданите“ изобщо бяха допуснати при създаването на Реформаторския блок. Този въпрос все още няма разумен отговор. В момента също се подготвят нови антисистемни формации. Едната е партията на Слави Трифонов, а другата – на Божидар Димитров. Няма как техните действия да бъдат коментирани отсега. Но бъдещите две политически организации получават в наследство много тежко бреме от своите предшественици и ще трябва да употребят много усилия, за да спечелят доверието на електората. Или пък не чак толкова много усилия. През последните години той – при това не само в България, а и в най-утвърдените западни демокрации – се оказа доста податлив на популистки внушения. Така че нищо чудно и занапред да гледаме все същата история – партии, обявили се за антисистемни, които после се превръщат в най-големите крепители на статуквото.", "date": "2018.04.07", "title": "Несистемните партии"}
{"url": "http://clubz.bg/66378-7_ruski_oligarsi_s_novi_sankcii_ot_sasht", "text": "Американското финансово министерство обяви нови санкции срещу руснаци и руски компании снощи. Става дума за 7 олигарси с връзки с президента Путин, 12 техни компании, 17 висши държавни служители и държавната компания Рособоронекспорт. Русия подкрепя държавните фирми със санкция от САЩ Сред санкционираните е Олег Дерипаска, собственик на \"РУСАЛ\", вторият производител на алуминий в света, Кирил Шамалов, зет на Путин, и Сюлейман Керимов, милиардер и депутат, който бе арестуван през ноември в Ница и обвинен в укриване на данъци. Също така: Дерипаска определи решението като \"\"неоснователно, смехотворно и абсурдно\".  Рособоронекспорт пък е руската държавна компания за търговия с оръжия, която има дългогодишни връзки със сирийския режим. Руската реакция засега е обещание да отвърнат със свои санкции.", "date": "2018.04.07", "title": "7 руски олигарси с нови санкции от САЩ"}
{"url": "http://clubz.bg/66335-prokuraturata_proverqva_desetki_firmi_na_vyrbakova", "text": "Депутатите от временната парламентарна комисия за установяване на обстоятелствата около продажбата на активите на ЧЕЗ в България смятат да изпратят искане до главния прокурор да провери всички фирми на Гинка Върбакова - имат ли те някакво касателство по преписки и досъдебни производства. Тази седмица в комисията бе изслушан главният прокурор Сотир Цацаров, който представи резултатите от проверка, направена по запитване от ДАНС за информация в прокуратурата относно Гинка и Славчо Върбакови, както и за \"Инерком България\", чрез която Върбакови смятат да придобият енергодружеството.  Обвинител № 1 представи пред депутатите информация от унифицираната информационна система на прокуратурата, придобита по справка за физическите лица Гинка Върбакова, Славчо Върбаков и юридическото лице \"Инерком\". Тя засяга само двете физически лица и конкретната фирма. Никой не е търсил от прокуратурата данни за други търговски дружества, в които са участвали Върбакови, намекна Цацаров каква трябва да е следващата стъпка на комисията.  Славчо Върбаков  разследван за данъчни измами, но производството е прекратено  Цацаров уточни, че към днешна дата в прокуратурата няма никакви разследвания или проверки срещу Гинка или Славчо Върбакови. Тоест - всички производства, по които името на някой от двамата фигурира в информационната система, са прекратени. За \"Инерком\" няма никакви данни в прокуратурата. Съпругът на Гинка Върбакова - Славчо Върбаков, е бил разследван като част от организирана престъпна група за данъчни измами, но по отношение на него през 2014 г. наблюдаващият прокурор е прекратил производството.  Гинка Върбакова има участие в десетки други фирми, които подлежат на проверка: \"Риал стейтс\", \"Евро бетон\", \"Си Джи Груп\", \"Дивелъп консулт\", \"София ски\", \"Солар къмпани\", \"БГ Енерджи\", \"Контур 7\", \"Сигма тел\", \"Стройбилдинг\" и др.", "date": "2018.04.07", "title": "Прокуратурата проверява десетки фирми на Върбакова"}
{"url": "http://clubz.bg/66375-kitaj_sprq_prodajbata_na_bibliqta_onlajn", "text": "Библията е изтеглена от китайски сайтове за продажби онлайн, предаде Франс прес, като се позова на търговски източници Друг онлайн продавач на книги уточни, че все още може да предлага Стария завет, но не и Новия. Пълни издания на Библията, но на английски, продължават да са в наличност в китайския сайт на Амазон и в сайта Dangdang.com. Забраната изглежда не важи за други свещени текстове като Корана или даоистката книга Дао Дъ Цзин. Всяка продавана в Китай книга трябва да има издателски номер. Библията няма такъв и не може да се продава в държавните книжарници, но обикновено е разпространявана директно от църквите. Тя бе налична и в сайтове като Таобао, които свързват продавачи и купувачи. Според пастор Цзин Мингри от протестантската църква Цион в Пекин новите ограничения са част от \"общо затягане\" на политическата среда в Китай. Властите може би смятат, че разпространението на Библията по неформални канали не е полезно за държавната идеология, предположи той. Китайските власти строго контролират вероизповеданията. По официални данни в страната има 20 милиона протестанти и 6 милиона католици, но се смята, че действителният им брой е двойно по-голям, ако се вземат предвид вярващите, които отказват да посещават контролираните от държавата църкви. Управляващата комунистическа партия изглежда засилва контрола над религиозните дейности въпреки очертаващото се историческо сближаване с Ватикана. Преди три години Пекин и Ватикана възобновиха преговорите по деликатния въпрос за назначаването на епископи, но евентуалното споразумение няма да настъпи скоро, заяви Светият престол миналата седмица, пише БТА.", "date": "2018.04.07", "title": "Китай спря продажбата на Библията онлайн"}
{"url": "http://clubz.bg/66377-metalika_s_video_na_klasikata_leper_messiah", "text": "На 2 април \"Металика\" изнесоха концерт в зала \"O2 Arena\" в столицата на Чехия Прага. Когато Моцарт и \"Металика\" се срещнат По-долу може да гледате онлайн официално концертно видео към една от класическите песни на групата - Leper Messiah (1986), записано по време на събитието. \"Металика\" обяви гигантско турне 2017-2018 (ПЪЛЕН СПИСЪК) До края на този месец остават още няколко дати в централната и западна част на Европа, а през следващия месец квартетът ще посети Скандинавския полуостров, където и ще приключи обиколката на Стария континент за тази година, пише werock.bg. Leper Messiah е шестата песен от албума-фетиш   Класическа продукция на тандема Улрих-Хетфийлд, песента се изправя срещу маниакалния тв-евангелисъм, разпространен в САЩ от 1980-те. Само чуйте повтарящото се   по време на песента... Любопитна подробност е, че самият израз е на Дейвид Боуи и по-точно - на неговото алтер его Ziggy Stardust. \"Металика\" обяви гигантско турне 2017-2018 (ПЪЛЕН СПИСЪК)", "date": "2018.04.07", "title": "\"Металика\" с видео на класиката Leper Messiah"}
{"url": "http://clubz.bg/66326-bylgariq_e_na_sedmo_mqsto_po_politicheski_naznacheniq", "text": "България е на седмо място по политически назначения. Това сочи проучване в 22 страни, публикувано от  . Преди нас са Гърция, Австрия, Румъния, Италия, Унгария и Германия. Най-малко политически назначения има в Дания, Холандия и Великобритания. Авторите на изследването посочват, че в Европа разликите могат да бъдат обяснени както с историческото наследство от комунизма, така и с клиентелисткия манталитет, ширещ се на юг в Европа. И обратно, отношението към бюрокрацията като добре работеща машина, която привлича подготвени хора и съответно политическите назначения са всъщност на хора, които са изявени експерти и професионалисти, е обяснението на високите стойности за Австрия и Германия. Анализът представя  Индекс, съставен от отговорите на 947 експерти, които са попълвали въпросник, базиран на една и съща методология в периода 2006-2014 г. Въпросите покриват 179 области на публичната политика в 22 страни. Всяка област е допълнително разделена на три вида институции – министерства, изпълнителни агенции/комисии и държавни предприятия. Интересна е разбивката по сектори и тълкуването на авторите на доклада. Политическите назначения в обществените медии са логични доколкото политическите партии са винаги фокусирани в стремежа да останат на власт, съответно да имат добър образ и медийна подкрепа. Икономическата политика и здравеопазването са области,  които са по-податливи на корупционен натиск и затова са по-привлекателни  за извличане на конкретни облаги под различна форма за политическите партии. Обратното, финансите, образованието и културата, както и отбраната/полицията имат най-ниска привлекателност – финансовата политика, защото е централна за макроикономическата стабилност и затова са необходими отявлени специалисти, т.е. партиите осъзнават важността ѝ, а образованието и полицията поради силната роля на професионалните групи/организации на учители и полицаи, които са по принцип деполитизирани. Интересно е да се проследи и какви са качествата на хората, които биват избирани и назначавани от партиите на държавна служба. Докато в Западна Европа водещо качество са професионалните качества на кандидатите, то в Източна и Южна Европа превес вземат политическата лоялност и личните връзки. Разликите все пак са малки, което означава, че политическите партии вземат под внимание няколко критерия, когато назначават хора в публичния сектор. Това може и да е добра новина, тъй като шансът за добри професионалисти начело на администрацията е относително висок, но също така това означава, че добрите специалисти нямат шанс, ако не бъдат част от политическия живот, а това по-често не е налице, особено в България.", "date": "2018.04.07", "title": "България е на седмо място по политически назначения"}
{"url": "http://clubz.bg/66376-nasa_gotvi_svryhzvukov_pytnicheski_lajner", "text": "За всички, които все още тъгуват по \"Конкорд\", американската космическа агенция НАСА има добри новини, съобщава Си Ен Ен. Агенцията обяви, че продължава плановете си да бъде направен свръхзвуков самолет, който да преминава звуковата бариера, но тихо. Както е известно при прескачането на звуковия праг се чува оглушител звук.  НАСА сключи договор с компанията \"Локхийд Мартин\" за изграждане на свръхзвуков самолет, който ще струва 247,5 милиона долара. Засега се очаква компанията да усъвършенства, изработи и тества експерименталния самолет - известен като Х-самолет или \"Low-Boom Flight\" - и до края на 2021 г. да го предостави на изследователския център за полети Armstrong на НАСА. НАСА се надява, че експерименталният самолет Х, който преминава звуковата бариера, ще може да бъде разработен и за пътнически полети.  Един от факторите свръхзвуковият \"Конкорд\" да бъде пенсиониран през 2003 година бе и шумът. Сега аероноваторите, които искат да създадат наследник на англо-френския самолет, ще го направят безшумен при преминаване на бариерата. Нашата дългогодишна традиция за решаване на техническите бариери на свръхзвуков полет ни е от полза, допълни Шин. Разбира се, НАСА не е единствената в стремежа си да съживи свръхзвуковите пътнически полети. Японските авиолинии наскоро инвестираха 10 млн. долара в Boom Technologies, като се надяват да пуснат свръхзвукови самолети през следващото десетилетие. А Spike Aerospace смята да тества своя S-512 Supersonic Jet още до края на тази година.", "date": "2018.04.07", "title": "НАСА готви свръхзвуков пътнически лайнер"}
{"url": "http://clubz.bg/66381-chetiri_kartini_izcheznaha_ot_frenskiq_parlament", "text": "Около 430 хил. произведения на изкуството са изложени в сградите на правителствените и общински институции във Франция. По време на годишната инвентаризация, извършена от държавните органи, отговорни за проследяването на изкуството и мебелите във френските обществени сгради, е установено, че четири картини са изчезнали от стените на парламента. Тъй като най-вероятното предположение е, че са откраднати, полицията започва разследване, съобщава „Гардиън“. Липсата на творбите е установена още в края на миналата година, но тъй като полицията не е успяла да открие извършителите, сега картините са пуснати за национално издирване. Четирите платна са били окачени „в парламентарни офиси“ и са част от колекцията на Френския национален фонд за съвременно изкуство. Сред четиримата автори са гръцкият художник Такис и френският творец с хаитянски произход Ерве Телемак. Общо 430 хил. произведения на изкуството, част от държавното наследство на Франция, са разположени в сгради на министерства, посолства, общини и други административни структури, както в страната, така и в други държави. През 2016-а комисията, натоварена със задачата да следи състоянието им, установява, че почти 23 хил. от работите липсват. Сред най-интересните откраднати експонати са фотьойл, изработен от акациево дърво, който изчезва пак от френския парламент; пет гоблена с различни размери, като най-големият е два на шест метра, откраднати от френското посолство в столицата на Гвинея и… двуметрово легло от XIX в., изнесено незабелязано от Версайския дворец. Всички липсващи предмети са включени в списък, качен на интернет-страницата на френското Министерство на културата. Мярката се налага, след като през 2016-а вестник „Либерасион“ обвини френските държавници, че не пазят достатъчно добре националните ценности – тогава бюро на крал Луи XVI беше откраднато от Министерство на образованието и продадено на черния пазар, без дори да бъде обявено за изчезнало.", "date": "2018.04.07", "title": "Четири картини изчезнаха от френския парламент"}
{"url": "http://clubz.bg/66318-ubijcite_na_jivota_pod_vodata", "text": "Облечен в черно и подготвяйки гмуркачите, които вдигат циповете на неопреновите си костюми, Йоргос Сарелакос прилича на участник в гръцка военноморска операция срещу контрабандисти например. Но не е. Сарелакос и другите четирима доброволци-водолази имат предизвикателна мисия - да почистят пластмасовите отпадъци от морското дъно, които задушават живота под водата, разказва \"Катимерини\". Затопляне с още 4.5 градуса - и Амазония почти изчезва В силния дъжд те се борят да се измъкнат от скалите по протежение на брега на юг от Атина, предпочитан от всички, които търсят приятно място за плуване. През януари Европейският съюз стартира голяма кампания за намаляване на пластмасовите отпадъци в 28-те държави-членки. Гърция започна своя 12-годишна програма заради сериозните проблеми: тревожно висока степен на потребление на пластмаси за еднократна употреба, липса на система за управление на отпадъците, до голяма степен пренебрегвана заради проточилата се вече почти десетилетие финансова криза и не на последно място, най-дългата крайбрежна ивица в ЕС - почти двойно по-голяма от тази на Индия. Призив от Джеръми Айрънс: Да спасим водата, която пием, от пластмасата! В рамките на един час Сарелакос и спътниците му, облечени в каучук, вдигат големи купчини боклук от дъното, предимно стари гуми, овързани с въжета. Един любопитен делфин инспектира работата им, преди да се отдалечи към близката ферма за риба. \"Всичко това е смърт за морския живот. Това е проблем, с който повечето хора не са съвсем наясно\", казва Сарелакос. В изследване от 2015 г. изследователи са набелязали пет крайбрежни зони в източното Средиземноморие и са открили, че 60% от откритите морски отпадъци са в Сароническия залив, на границата с гръцката столица (пристанището Пирея). 95 процента от този боклук е пластмаса, голяма част от която е за еднократна употреба - като торби от супермаркети или бутилки от вода и безалкохолни напитки. Galaxy S6: Край на пластмасата ЕС планира да направи всички пластмасови опаковки на пазара рециклируеми до 2030 г. и настоява държавите-членки да използват пластмаси за еднократна употреба, а потребителите - не повече от 40 леки пластмасови торбички годишно до 2025 г. Няколко държави вече са увеличили тази цел: финландците използват средно само четири пластмасови торбички годишно. Но за гърците, свикнали да пият кафе от пластмасови чаши, да използват пластмасови сламки и будки за студени напитки на всеки ъгъл, това е станало част от начина им на живот. Те използват 296 пластмасови торбички годишно, според Европейската комисия, но според местни проучвания броят им е дори по-голям. Гръцките магазини започнаха да таксуват за пластмасови торбички от 1 януари - не особено голяма стъпка за страна, която все още е силно зависима от електроцентрали, захранвани с въглища, и която редовно е глобявана заради големия брой нерегламентирани сметища за боклук. Във Фили, най-голямото депо в страната в покрайнините на Атина, булдозерите непрекъснато преработват планините боклук в хълм. Неспирният поток от камиони за боклук се координира от високоговорител, а влизането им ескортират ята чайки, готови да се нахвърлят на новия боклук. Екологът Йоанна Капсимали е друг доброволец-водолаз. Тя казва, че е невъзможно да се съхранява цялата пластмаса в депото. Части от боклук, включително капачки за бутилки и запалки за цигари, завършват в стомасите на птици и морски същества, които също често се заплитат в пластмасови мрежи. Някои от тях обаче са късметлии, тъй като им оказват помощ във ветеринарната клиника на Мария Ганоти в Атина. Директорът на гръцката асоциация за грижа за дивата природа наскоро е оказала помощ на ранена чайка. \"Имаме случаи, при които животните са умрели, а при аутопсията откриваме пластмасови изделия в стомаха, обикновено парчета от синтетично въже, което са сбъркали с червей или малка змия\", казва Ганоти. \"Ако животното погълне голямо парче пластмаса, то не се смила, а заема място в стомаха и в някакъв момент то ще умре от глад\". Според екоактивистите, повечето гърци не са наясно с проблема с пластмасите в страната, тъй като качеството на водите за къпане остава високо в повечето части на страната и по-голямата част от замърсяването не се вижда. Но посетете гръцка брегова линия, която не се използва от плувци, и тази картина може бързо да се промени. Природозащитниците твърдят, че блатата северно от Атина са застрашени от три бедствия: пластмаси, които морето изважда на брега, торове, използвани от местните земеделски стопанства, и отпадъци от близките фабрики, които съдържат фероникел. Всички тези набези в малката защитена природна местност застрашават близо 200 вида птици, които се намират там, включително ястреби, чапли и зеленоглави диви патици. На тричасова акция на доброволци и общински работници малка ивица на брега на блатото беше почистена от пластмаси - включително 3476 пластмасови бутилки и 549 пластмасови торби. Испанският доброволец Фран Варгас също се присъедини към екипа, копаейки в пясъка с ръце, за да извади заровени пластмасови торбички. Почти всичко, което намери, беше пластмаса за еднократна употреба. Призив от Джеръми Айрънс: Да спасим водата, която пием, от пластмасата! Galaxy S6: Край на пластмасата", "date": "2018.04.07", "title": "Убийците на живота под водата"}
{"url": "http://clubz.bg/66382-levi_desni_shte_vyrvim_nakyde", "text": "Международното положение било много сложно. Щото вътрешното ни е много просто, нали? Младите политолози спорят дали сега светът е в състояние на „студена война“ или „горещ мир“, но по-дълго живелите сме наясно. Студена война има тогава, когато всички изявления, заявления, наставления и други политически забавления започват с констатации за усложненото международното положение. Но студена война в условията на многопартийна система не сме живели. Интересно е след еднаквия увод за сложното международно положение какво различно казват различните партии. Нищо различно не казват. Пак в едно и също нещо се вричат и то е: „Ние ще ви угодим!“ И не става дума само за съществуващи вече партии, а и за бъдещи. По какво зрителят може да се ориентира, че все пак Слави Трифонов е на крачка от влизане в политиката с двата крака? Започна ли да ни занимава в шоуто си с усложненото международно положение? Започна. Старае ли се да угоди на онова, което мнозинството мисли…, не, не е точна думата мисли, чувства е по-вярна. Старае се. Изгражда ли си образ на демократ с историческа признателност към Русия? Изгражда. Точно това правят и парламентарните партии. Даже не се стараят да го формулират по различни начини. Шаблонната конструкция е: „Ние сме членове на Европейския съюз, но…“ Каквото и да следва след „но“, смисълът му е: Ние ще се съобразим, ние ще ви угодим. Нека го кажем по най-простия, ясния и категоричния начин: Нищо значимо не може да се случи на един народ, ако партиите се надпреварват да му угаждат, за да бъдат предпочетени от него. И на самите партии нищо добро не може да им се случи, освен да се спазаряват една с друга в името на оставането във властта,  както и да се поздравяват, че са станали на един и същ акъл. В последния мониторингов доклад на страната ни беше препоръчано силно лидерство. Във времето след доклада лидерството стана още по-слабо, но затова пък по-обширно. Сега имаме много и еднакво слаби лидери, които каканижат едно и също нещо. Лидерството е задаване на посоката, у нас обаче избора на посока винаги е било като сключване на застраховка. Винаги с Германия, никога против Русия. Ляв мигач, десен завой. Ние сме членове на Европейския съюз и НАТО, но… Докато всяка от парламентарните партии се бори за любовта на целия народ, извънпарламентарните броят десетки и стотни от процента. В името на математиката ДСБ и „Да, България“ решиха да направят за предстоящите избори онова, което трябваше да направят за отминалите – обединяват се. На езика на математиката означава, че са минус едни избори в представите си. Десните не се обединиха на миналите избори, когато всички техни хора им казваха да го направят. Правят го сега, когато всички потенциално техни хора са убедени, че не трябва да го правят. Защо в такъв случай го правят? Много просто – за да прескочат бариерата за влизане в парламента. А защо не трябва да го правят? Защото не ги обединява нищо друго, освен стремежът за парламентарно присъствие. Е, може би и общата им ненавист към онези в парламента сега. Но това не е основа, върху която може да се гради, както вече се видя от Реформаторския блок. Лидерите на ДСБ Атанас Атанасов – Радан Кънев – Иван Костов очертават физиономията на ДСБ – за едни незаменима, за други противна, но все пак физиономия. Това е партия със самочувствие и история. Възприема се от хората като наследник на онова синьо СДС повече, отколкото сегашното чудновато СДС. В нормална политическа обстановка ДСБ би била бутикова консервативна партия, която повече разчита на интелектуалната, отколкото на количествената страна на членовете си. На нея харизматичен лидер не й трябва, но и чак толкова нехаризматичен като Атанас Атанасов също. Тази партия не се вписа в Реформаторския блок, защото нейната етична система се оказа различна от на останалите. Този риск стои пред всеки бъдещ партньор на ДСБ. Но първо да изясним това с етичните системи с един пример. Представете си град, обсаден от многобройна и тежко въоръжена войска. Предварително е ясно, че защитниците на града трудно биха победили превъзхождащия ги противник. Но командващият отбраната решава: ще се бием, ще се бием до последна капка кръв, защото нашата мисия е да защитаваме този град, докато има и един жив от нас. Това е висшата ценност в неговата етична система.  При същата ситуация в друг град обаче командващият казва: Те така или иначе ще ни победят, ще нахлуят в града, ще рушат и ще убиват и мирни жители, за да спасим града и хората, по-добре е да ги пуснем и да ги поканим да влязат с мир. Това пък е висшата ценност в неговата етична система. Ние обикновено си представяме политиците единствено като заслепени от алчност за присъствие във властта, но в реформаторския блок имаше и хора, които наистина се вслушаха в своята представа за полезност, която им казваше, че ако са извън правителството със сигурност няма да могат да направят нищо, но ако останат в правителството може би все пак могат да свършат някаква работа. И работа не свършиха, и бяха наказани с отпращане в изгнание. Христо Иванов обаче напусна поста си на правосъден министър.  И с това се вписа в етиката на ДСБ. По тази причина сега ДСБ и партията на Христо Иванов „Да, България“ поеха общ курс към „Нова република“. Какво обаче свързва тези две партии, освен фактът, че проявиха „геройството“ да станат от трапезата на правителството на Бойко Борисов? Ако ни е сравнително ясна физиономията на ДСБ, какво е лицето на „Да, България“? Според страничната ми представа тази партия привлече хора, които вече не са в състояние да преодолеят отвращението си към досега съществувалите десни партии при гласуване. Десни, наричани така по инерция от времето, когато лявото беше олицетворение на комунизъм. Само че днес по света лявото е синоним на социална чувствителност. Хора, на които им липсва социална чувствителност, не се отказват толкова лесно от вече съществуващите десни партии, те са оформили и поддържат някакви кръгчета по различни допирателни с властта. Така че „Да, България“ можеше да разчита само на най-непредставените хора у нас. Профилът им е: по-скоро градски, но и селски жители,  интелигенция и наемни работници, образовани и учащи хора, за които духовното осъществяване е над първоначалното натрупване на капитали, за които здравеопазването и образованието са приоритет, хора за които човешката солидарност е висша ценност. Такива хора не са десни избиратели. Но и нямат нищо, нищо общо със заелата лявото пространство БСП. Защо „Да, България“ се посвени да им каже, че е лява партия в партньорство с традиционно левите „Зелени“ и привляклата в себе си защитници на ЛГБТ правата партия „ДЕОС“, което също е лява ценност? Защо вместо това „Да, България“ предпочете да се държи като неправителствена организация, наблюдаваща работата на главния прокурор? Защо си избра лидер, който е възможно най-далеч от пламенните оратори на левите партии? И защо след всичко това продължаваме да си мислим, че е лява? Най-вероятно защото това беше електоратът, който се опита да се припознае в нея. И най-вече –  защо днес „Да, България“ е в комбинация с ДСБ? Може би защото при толкова много сбъркани неща, не е проблем да се сбърка още едно. Но то няма да донесе сума от процентите на двете партии. По-скоро е възможно да отнеме. Грешката при едни избори не винаги може да се поправи на следващи. А иначе международното положение наистина е сложно. Но ако заради него се държим като племена, които не могат да се разберат дали от изток или от запад да си поканят колонизатор, ако парламентарните партии се надпреварват да угаждат на всички племена едновременно, а извънпарламентарните си мешат племената, ще си останем територия. Просто лесна за превземане територия в сложно международно положение.", "date": "2018.04.07", "title": "Леви-десни, ще вървим... накъде?"}
{"url": "http://clubz.bg/66374-sobstvenikyt_na_lui_vyuiton_e_naj_bogatiqt_evropeec", "text": "Президентът на компанията  със състояние от   е най-богатият човек в Европа, изпреварвайки испанеца Амасио Ортега, основателя на групата Индитекст (Inditex), сред чиито марки са Зара (на испански Сара) и Масимо Дюти. Това съобщи агенция Блумбърг, цитирана от БТА. По данни на агенцията Арно е излязъл и на четвърто място в списъка на най-богатите хора на планетата. Трите първи места в рейтинга на американската агенция заемат американци -   Техните състояния са съответно  Бернар Арно е роден на 5 март 1949 година в Рубе, Франция. Женен е за Елен Мерсие. Първата му съпруга Ан Дюаврен почива през 1990 година. Има четири деца. Милиардерът притежава невероятна палитра от марки в луксозния и модния бранш. Негови са брандовете Dior, Guerlain, DKNY, Sephora, Fendi, Marc Jacobs, Dom Pérignon, Veuve Clicquot Ponsardin, Krug, Champagne Mercier, Ruinart, S.A. du Château d’Yquem, Jas Hennessy & Co, Belvedere Vodka, Benefit, Domaine Chandon California Inc, Bodegas Chandon S.A., Cloudy Bay Vineyards LTD, Cape Mentelle Vineyards Ltd, Louis Vuitton Malletier, Loewe, Céline,  KENZO S.A., Givenchy S.A., Emilio Pucci SRL,  Parfums Christian Dior, Parfums Givenchy, Benefit Cosmetics LLC, Fresh Inc., Acqua di Parma,  TAG Heuer SA, Zenith International SA, HUBLOT SA, Dior Watches. На пето място след Арно сега е Ортега с богатство от 70,2 млрд. долара.  Преди месец американското списание \"Форбс\" обяви своята класация на най-заможните хора в света. Според нея шефът на гиганта в онлайн търговията Амазон Джеф Безос е начело със 112 млрд. долара, а Арно е най-богатият европеец със състоянието от 72 милиарда долара. Предишният лидер Бил Гейтс, основателя на Майкрософт, е слязъл в класацията на \"Форбс\" на второ място с 90 млрд. долара. Трети е инвеститорът Уорън Бъфет с 84 млрд. долара.  Пети остава основателят на Фейсбук (Facebook) Марк Зукърбърг със 71 млрд. долара.  Значителни загуби през 2017 г. е понесъл американският президент Доналд Тръмп, който е слязъл от 544-то до 766-то място в класацията със своите 3,1 млрд. долара.  Най-богатият руснак вече е Владимир Лисин, който контролира руския стоманодобивен концерн НЛМК. Той измества газовия магнат Леонид Михелсон. Според \"Форбс\" 2208 доларови милиардери са имали общо 9,1 трлн. долара - с 18 процента повече от миналата година. В класацията на американското списание за първи път влизоха 259 души, като това е първата година, когато тя включва и граждани на Унгария и Зимбабве. Най-много са гражданите на САЩ (585 души) и Китай (373 души).   ", "date": "2018.04.07", "title": "Собственикът на \"Луи Вюитон\" е най-богатият европеец"}
