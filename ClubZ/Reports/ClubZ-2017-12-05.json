{"url": "http://clubz.bg/61496-chetvyrtoklasnicite_ni_se_spravqt_poveche_ot_dobre_s_cheteneto_i_razbiraneto", "text": "Българските четвъртокласници се справят доста добре с четенето. С това се похвалиха от образователното министерство при представянето на резултатите от международното изследване PIRLS. То се провежда на всеки пет години, през 2016 г. са участвали 50 държави и още 11 сравнителни участници - региони или отделни градове в някои страни. За България изследването е проведено през април 2016 г. В него са участвали 4281 ученици в четвърти клас на средна възраст 10,8 години, както и 214 начални учители, 4242 родители, включени са 153 училища. Тестът, с който трябва да се справят учениците, е бил 40 мин. Нямало е текстове от български автори, текстовете са били внимателно подбрани, за да са максимално лишени от внушения извън информативността, уточниха от МОН. Средният резултат за участничките в изследването за четене е 500 точки. Българското постижение е 552 точки, т. е. доста над средното. На фона на обичайните резултати от PISA и други международни изследвания, които отреждат доста задни позиции на \"постиженията\" на българските ученици (вече не в началното образование, трябва да се отбележи), това е приятно разнообразие. Първото място е за Русия тази година с 581 точки, следвана от Сингапур. Резултатите на България са по-добри от тези на учениците от държави като САЩ, Италия, Холандия, Германия. Това е най-доброто представяне на страната ни от 2001 г. насам, откогато се прави изследването. През 2011 г. резултатът ни е бил най-нисък, сега имаме повишение от 20 точки спрямо 2011 г. Запазва се тенденцията момичетата да имат по-високи резултати от момчетата - и в нашата страна, и въобще.  Средният резултат в изследването е 19 точки в полза на момичетата, в България е 15 точки, т. е. малко по-добре се представяме от гледна точка на полов дисбаланс. Друг индикатор, който се изследва в проучването е равнището на учениците - напреднало, високо, средно, ниско. 95 на сто от учениците в България постигат добро равнище. Останалите 5 на сто въобще не се справят, те са на ниското равнище - те би трябвало да ни безпокоят, отчитат от МОН. За сравнение в Русия и Сингапур имат постижения от 97-98% на най-ниското ниво. \n\tСредното за всички страни е 96%. За успеха на четвъртокласниците особен важен фактор се оказва средата вкъщи. Децата, които са с много възможности, имат над 100 книги вкъщи, между 25 и 50 детски книги, връзка с интернет, собствена стая, образованието на поне един от родителите е висше. Тези ученици са 15 на сто през 2016 г. Спрямо 2011 г. има ръст от 4 на сто в тази група. Това е факторът, който оказва най-голямо влияние върху резултатите на учениците, отчитат авторите на изследването. Средният процент на тази група ученици във всички страни участнички обаче е по-висок, отколкото в България - 20 на сто. Сред другите важни фактори са ранното ограмотавяне в семейството, ранното предучилищно образование. Повече от половината от децата имат положително отношение към четенето, сочат още данните.", "date": "2017.12.05", "title": "Четвъртокласниците ни се справят повече от добре с четенето и разбирането"}
{"url": "http://clubz.bg/61488-veche_se_znae_koq_e_firmata_pojelala_obshtinska_banka", "text": " е единствената компания, която е подала оферта за покупка на 3,880,388 броя безналични акции, представляващи 67,646407 % от капитала на “Общинска банка\" АД. Днес Софийската общинска агенция за приватизация и инвестиции отвори офертата за продажбата на дела на София в трезора. Процедурата по приватизация тръгна през есента.  Фирмата, която е закупила конкурсната документация и информационния меморандум е регистрирана в Лихтенщайн и е 100% собственост на  На 4 декември, когато изтекоха сроковете, интерес за купуването на дяла на Столичната община в \"Общинска банка\" бяха заявили една българска и две чужди компании. Само \"Новито опортюнитис\" обаче е решила да продължи да участва.  Продава се: Общинска банка за 45,6 млн. лв. Общината продава 67,64% от дяловете си в трезора чрез Столичната общинска агенция за приватизация и инвестиции. До новия опит за приватизация се стигна, след като общинският съветник от групата на Реформаторския блок в София Трайчо Трайков предложи старт на процедура, а мнозинството м местния парламент одобри идеята. Около самото внасяне на доклад по темата от Трайков имаше напрежение - лидерът на СДС Божидар Лукарски обяви, че това не е минало през знанието и одобрението на останалите съветници от десницата.  Трайчо Трайков: Сега е моментът за приватизация на \"Общинска банка\" Цената, на която общината се надява да продаде дела си в \"Общинска банка\", е най-малко 45,65 млн. лева (23,34 млн. евро). Изискванията към кандидат-собствениците на банката включват това да са стратегически или финансови инвеститори – банкови или кредитни институции с пълен банков лиценз, с присъден кредитен рейтинг не е по-нисък от \"BB-\" (по скалата на S&P) или еквивалентен. Финансовите инвеститори трябва да има опит и репутация в управлението на фондове, финансови активи и/или акционерни или дялови участия в други дружества. Към датата на подаване на офертата трябва да разполагат минимум 20 млн. евро капитал. Към края на август според данни на БНБ \"Общинска банка\" е 15-та по големина в страната по активи от 27 банки в България. е регистрирана на 28 юли 2017 г. Случайно или не - това е точно седмица, след като Столичният общински съвет приема доклада за старт на процедура за приватизация на \"Общинска банка\". Компанията собственик  обаче съществува от 2007 г. Според   фирмата е специализирана в създаването на инвестиционни фондове за своите клиенти. Кои са те обаче - няма такава информация. В борда на кандидат-купувача на банката е компанията-собственик и Томас Мартин Ян (Thomas Martin Jahn). Според информацията, достъпна в сайта  (регистър на компании в Лихтейнщайн и Швейцария - б.р.) мъжът е австриец и е участвал в управлението на друга компания - FRÜH & PARTNER VERMÖGENSVERWALTUNG AG. Според нейния  предметът на дейност е управление на състояние, инвестиционни съвети, финансово планиране.  Трайчо Трайков: Сега е моментът за приватизация на \"Общинска банка\"", "date": "2017.12.05", "title": "Вече се знае коя е фирмата, пожелала  \"Общинска банка\""}
{"url": "http://clubz.bg/61506-korneliq_ninova_iskah_liderska_sreshta_za_prehoda_vsichki_izcheznaha", "text": "Когато БСП предложи лидерска среща за прехода – всички изчезнаха \"яко дим\". Това заяви лидерката на БСП Корнелия Нинова. Лидерът на ДПС Мустафа Карадайъ заявил, че е в чужбина. За пореден път тя коментира приватизацията на \"Техноимпекс\", за която е критикувана от ГЕРБ: ГЕРБ: Корнелия Нинова реабилитира приватизацията Преди дни от управляващата партия цитираха писмо на главния прокурор Сотир Цацаров, че не са извършвани проверки за придобиване на акции от \"Техноимпекс\" от страна на Нинова. Лидерът на БСП побаче оказа документи, че такива проверки е имало. Тя показа документи, които по нейни думи доказват, че няма престъпление при приватизацията на \"Техноимпекс\". И показа писмо от главния прокурор Сотир Цацаров, в което се казва, че няма длъжностно престъпления за сключена неизгодна сделка. Тя коментира и причините, поради които е уволнена като зам.-министър през 2007 г. И цитира заповедта за освобождаването си.", "date": "2017.12.05", "title": "Корнелия Нинова: Исках лидерска среща за прехода. Всички изчезнаха"}
{"url": "http://clubz.bg/61505-evropa_protiv_trymp_i_za_erusalim", "text": "Европа отбеляза днес поредната си точка на несъгласие със САЩ - Ерусалим. Докато американският президент Доналд Тръмп се готви да признае града на цар Давид за столица на Израел, върховната представителка на европейската дипломация Федерика Могерини призова въпросът да се реши с преговори, предаде Франс прес. Изявлението си тя направи след разговор с американския държавен секретар Рекс Тилърсън, който участва в неформална среща с 28-те европейски външни министри в Брюксел. Статутът на Ерусалим е един от главните спорни въпроси в израело-палестинския конфликт. В понеделник Тръмп забави решение да премести посолството на САЩ в Израел в Ерусалим от Тел Авив, след като получи предупреждения за остра реакция от арабския свят.  Самият Тръмп разговаря днес по телефона с палестинския президент Махмуд Абас, предаде Ройтерс. Засега обаче няма подробности за съдържанието на разговора.", "date": "2017.12.05", "title": "Европа против Тръмп и за Ерусалим"}
{"url": "http://clubz.bg/61511-gerb_korneliq_ninova_reabilitira_privatizaciqta", "text": "Лидерката на БСП Корнелия Нинова реабилитира приватизацията. Това заяви депутата от ГЕРБ Тома Биков. Така той отговори от името на своята партия на изявленията на Нинова по-рано днес. Корнелия Нинова: Исках лидерска среща за прехода. Всички изчезнаха Той припомни, че от БС в продължение на дестилетия са твърдяли, че приватизацията е криминална. Според шефа на правната комисия Данаил Кирилов документите, които Нинова показа за проверки на приватизацията на \"Техноимпекс\", не са достатъчно свидетелство за това колко и какви проверки са били осъществени. По отношение на поканата за лидерска среща от страна на БСП за прехода, Кирилов коментира следното: И поясни, че Цветанов е на посещение в САЩ, което е нямало как да бъде отменено.", "date": "2017.12.05", "title": "ГЕРБ: Корнелия Нинова реабилитира приватизацията"}
{"url": "http://clubz.bg/61507-shema_bolnica_v_bolnicata_iztochva_pari_proverqvat_se_40_klasora_dogovori", "text": "Министерството на здравеопазването и прокуратурата проверяват 40 класьора с договори между болници с държавна и общинска собственост и частни лечебни заведения. Вече е събрана цялата документация от общо 195 лечебни заведения в страната, а преди коледните празници се очаква оценка на всеки от договорите. \"Съмнителните\" ще бъдат изпратени в прокуратурата.  Това съобщиха на съвместен брифинг в здравното ведомство министър Кирил Ананиев, главният прокурор Сотир Цацаров и министърът на вътрешните работи Валентин Радев.  Става въпрос най-често за взаимодействие между държавни и общински и частни болници по силата на чл. 9, ал. 6 от Закона за лечебните заведения. Текстът позволява на болници са сключват договори и да предоставят терен за работа на частни такива, когато дейността не се дублира. Идеята е ако дадена болница, примерно, няма кардиологично отделение или не може да поддържа такова, защото не отговаря на критериите за акредицатия, да сключи договор с частна болница, която да извършва дейността на нейна територия.  С това обаче се злоупотребява, подозират Цацаров и Ананиев, на тази тема има и обвинения заради случая с Военномедицинската академия отпреви години и клиниката по дерматология, а в момента вече има две повдигнати обвинения заради подобни договори - на изпълнителни директори на болниците във Враца и в Ловеч, обясни Цацаров. Промяната в закона обаче е в ръцете и правомощията на Народното събрание, подчерта изрично обвинител № 1. Цацаров даде пример с две болници - тази във Враца, в която имаше и протести, и тази в Ловеч, тъй като там проверките вече са направени.  В първия случай нарушения са открити по няколко направления. През 2010 г. врачанската болница сключва 5-годишен договор с частната болница \"Медика кор\" за взаимно предоставяне на услуги за инвазивна кардиология. През 2016 г. договорът е удължен. Според данни още на предишния министър на здравеопазването проф. Николай Петров обаче от преведени от НЗОК 14 895 792 лв., държавната болница е получила ремонт и физически и морално остаряла апаратура на стойност 1 750 000 лв. Друг договор за наем от 2009 г. е бил сключен с \"Вива медика\" ООД и е установено, че става дума за дублиращи дейности с тези на държавното заведение. Наемът, на който държавната болница дава за ползване болничната си аптека на частната пък е ... 50 лв. на година, съобщи още Цацаров. В клиниката по съдова хирургия също е засечено нарушение - заради напуснал лекар и риск звеното да спре да функционира, болницата във Враца сключва договор с лекар от Шумен. Установено е обаче, че той не е стъпвал никога там, а работи частната практика. Впъреки това му е преведена сума за заплати в размер на 33 000 лв. Установено е още, че е бил закупен компютърен томограф за 782 970 лв. без ДДС, но пазарната цена е с 379 091 лв. по-ниска.  Болницата в Ловеч пък е имала договор с частна болница \"Кардио лайф\" в периода 2008-2014 г. В резултат към държавната болница по клинични пътеки са преведени 1 388 079 лв. , а към частната - 13 061 438.  Според главния прокурор това е един от основните канали за източване на НЗОК. Здравният министър обяви, че е готов и доклад за финансовото състояние на всички държавни и общински болници в страната, както и с план за оздравяване и преструктуриране. Той обаче ще бъде публичен след одобряването му от Министерския съвет. В доклад на проф. Петров от юни т.г. имаше извод, че 9 болници са в критично състояние и има реални рискове от фалити.  Към личните си мнения, освен това за необходимостта болниците да имат право на договори с частни болници, Цацаров прибави и казуса дали лечебните заведения трябва да бъдат третирани като всички останали търговски дружества.", "date": "2017.12.05", "title": "Схема \"Болница в болницата\" източва пари. Проверяват се 40 класьора договори"}
{"url": "http://clubz.bg/61499-valeri_simeonov_pishe_do_ekolozite_za_bansko", "text": "Концесионерът на ски зоната в Банско не е офшорка, съоръженията му не излизат извън определената за целта територия, няма друг вариант за разрешаване на проблема с опашките за лифта освен строителството на нов по ново трасе. Това са част от от отговорите на \"Юлен\" АД, които   е препратил до представителите на четири екосдружения, участници в кръглата маса по темата \"Банско\" на 20 ноември. Има или няма план за 300 км ски писти в Банско? Еколозите Тома Белев, Петко Ковачев, Андрей Ковачев и Катерина Раковска поставиха редица въпроси, свързани с концесията в ски курорта и бъдещите планове за строителството на нова \"кабинка\", за възможността да се увеличи капацитета на настоящата, за изсичането на дървета и пр. питания, които отдавна витаят около \"Юлен\". Тогава Симеонов пое ангажимент, че ще се отговори на въпросите им и го е направил с писмото. Иначе също тогава, на съвместен брифинг с екоминистър Нено Димов, Симеонов даде заявка, че държавата ще даде зелена светлина за строителството на ново съоражение и разширяване на ски зоната, без да се вземат предвид алтернативните варианти. Ето какво питат еколозите и какво им отговарят концесионерът и вицепремиерът: пише \"Юлен\" и изброява, без да споменава връзките с акционерите-офшорки \"Маренго трейдинг\" и Т.А.К Сървисис\", че: дружеството е юридическо лице, вписано в търговския регистър и оперира и си плаща данъците на българска територия. От момента на неговото учредяване \"Юлен\" не е разпределяло дивидент, тъй като изплаща инвестицията и реинвестира в инфраструктура. Инвестициите му надвишават 4 пъти заложените в концесионния договор, пише още вицепремиерът. От отговора става ясно още, че вложените от концесионера инвестиции все още не са изплатени. Тук \"Юлен\" отговаря, че всички съоражения са разположени на концесионната територия и за тях се плаща възнаграждение.  пак отвръща Симеонов и посочва, че ДНСК е правила повече от 10 проверки по сигнали на природозащитни организации. Все пак посочва, че по отношение на обектите по частичното изменение на териториално-устройствения план от 2004 г., е била извършена цялостна екооценка, но не и на някои от обектите. \"Това не ги прави незаконни\", отбелязва вицепремиерът.  Отговорът е, че концесионерът има \"изключителни права да осъществява цялата стопанска, инвестиционна и търговска дейност\" в ски зоната. \"Той има пълното право да отказва услугите на територията на ски зоната. Въпреки това не използва тези свои права и позволява на представители на местния бизнес да извършват търговска дейност\", допълва Валери Симеонов. И отчита, че през изминалия сезон в Банско са работили 325-ма ски учители, 198 от които са на \"Юлен\". \"Т.е., въпреки възможността да запази само за себе си услугите, концесионерът е допуснал над 40% от тях да се извършват от външни ски училища\". Нено Димов: Колите на Банско замърсяват повече от нов лифт Относно дискриминацията спряммо транспортните фирми отговорът е, че проверки на ДАИ са установили, че се таксуват хора за превоз, които обаче вече са платили ски картите си и им се полага безплатен превоз. Тук Симеонов отговаря, че мярката се прилага от няколко сезона насам, но това не спомага за разрешаване на проблема. Допълва, че туристите ходели в Банско за почивка и \"релаксация\" и в ранните часове на деня закусвали, следователно туристопотокът се струпвал на лифта между 8:30 и 10:30 ч. В допълнение, по-голямата част от дейностите по пистите, в т. ч. оглед за опасни участъци, маркировка и пр. трябвало да се извършват в светлата част на деня. По отношение на алтернативния транспорт, Симеонов обяснява, че той също не е екологичен и може да се ползва само при кризисни ситуации. \"Юлен\" и сега предлагала 15 безплатни автобуса за такива кризисни моменти. \"Производителността на сегашния лифт от 2000 души на час може да се постигне със 133 микробуса с 15 места\", отбелязва вицепремиерът. Масовото извозване с автобуси щяло да доведе до хаос по планинския път, замърсяване и разочарование сред туристите, в т.ч. \"негативен прецедент от световен мащаб\". Що се отнася до организацията на качване - Симеонов посочва, че сега желаещите да се качат групово изчаквали празна кабина, а тези поединично - били настанявани на наличните празни места. Така се повишавала запълваемостта на кабинките. Според Валери Симеонов - не, защото за да се разреши проблемът, то трябва да разполагаме с лифт с капацитет 5000 души на час. Според производителя на настоящия лифт Dopplemayer капацитетът му може да се увеличи до 2800 души на час, което според еколозите не е никак малко, 40%. Ако се цели по-голям капацитет, трябва да бъде построен нов лифт на същото място, отбелязва Симеонов - с нови фундаменти и нови станции. Очакваното време за демонтаж и поставяне било 2 години. Докато обаче траят строителните дейности, ски зоната ще бъде затворена и \"репутационните щети ще са необратими\". Вицепремиерът е отчел и вероятните обжалвания по процедурите от екозащитниците, следователно периодът се покачвал на минимум 4 години. Отделно, преустрояването на сегашната кабинка просто щяла да премести струпването на хора на Бъндеришка поляна.  \"Не. Това ще изисква двойно по-широко трасе\", категоричен е Симеонов. И допълва, че нормативните проблеми ще са същите като при построяването на втори лифт, както и: докато трае строителството ще се породят същите проблеми като тези при преустройството на наличния. С делеби бикви е подчертано и, че Тук вицепремиерът обяснява, че ще има компенсаторни мерки. \"\"Юлен\" АД сами ще предложат засаждане на три пъти повече дървета (почти 10 000), отколкото ще бъдат премахнати при   изграждане на втори кабинков лифт\". Ако работата по отрязването се свършела професионално, нямало опасност от наводнения. Отговор: Не по-голям от 14 метра, а дължината ще е приблизителна на тази на сегашния лифт - около 6000 метра. \"Точното трасе ще стане ясно, едва когато се изработят конкретните проекти\". Над 800 в активния зимен сезон и около 150 през останалата част на годината. Отделно работата около лифта спомагала за работата в целия регион. Тук отговорът е, че това е най-екологичният транспорт; туристите ще са разпределени равномерно в ски зоната; при повреда на единия лифт, другият ще работи;  , слагат удивителна на последното от кабинета на Симеонов. Нено Димов: Колите на Банско замърсяват повече от нов лифт", "date": "2017.12.05", "title": "Валери Симеонов пише до еколозите за \"Банско\""}
{"url": "http://clubz.bg/61510-es_prie_cheren_spisyk_na_danychnite_ubejishta", "text": "Финансовите министри на страните членки на Европейския съюз приеха   на данъчните убежища, съобщава Ройтерс. Той включва  , обяви френският министър Бруно льо Мер, цитиран от агенцията. Още 47 юрисдикции са включени в т.нар. сив списък на страни, които не отговарят на изискванията, но предприемат законодателни мерки за постигане на съответствие. В сивия списък влизат Хонг Конг, Оман, Катар, Турция, Сълбия, Босна и Херцеговина, Черна Гора, Швейцария, Бермудските и Каймановите острови и други. За тях се предвиждат санкции, включително лишаване от европейско финансиране, но не и от европейската помощ за развитие, заяви заместник-председателят на Европейската комисия Валдис Домбровскис. Предивжда се още въвеждане на мониторинг. По-голяма част от мерките зависят от държавите членки и националните власти рашават какви санкции да наложат. Брюксел иска европейски черен списък на данъчните убежища до 5 декември Приемането на черния списък беше ускорено от разкритията на \"Досиетата Парадайз\", които изваждат на бял свят схеми за избягване на данъци от известни лица от шоубизнеса, политици и държавни служители. Специална комисия на Европейския парламент по предишната такава серия - \"Досиетата Панама\", работи по списъка от февруари. Територии на Британия и Британската общност също са данъчни убежища, но не са включени в черния списък - например Британските Вирджински острови, о. Джърси, о. Ман и Бахамите. Това предизвика забавяне на приемането на списъка, защото трябва да има задължително единодушие между страните членки. Друга причина за забавяне е фактът, че макар да са морално и политически укорими, схемите за инвестиции в такива юрисдикции са законни. Незаконно е укриването на доходи, което понякога ги предшества. ЕС готви черен списък на данъчните убежища заради „Досиетата Парадайз“ ЕС готви черен списък на данъчните убежища заради „Досиетата Парадайз“", "date": "2017.12.05", "title": "ЕС прие черен списък на данъчните убежища"}
{"url": "http://clubz.bg/61512-rumen_ovcharov_aec_belene_ni_trqbva_za_da_si_zarejdame_elektromobilite", "text": "Така бившият енергиен министър Румен Овчаров аргументира пред бТВ нуждата от АЕЦ \"Белене\". Той припомни, че още по времето на първото правителство а Бойко Борисов е имало доклад от HSBC, който е бил дори по-позитивен от доклада на БАН. Трайчо Трайков: Ще трябва да въведем данък \"Белене\" Според него централата е била спярна по \"чисто политическо решение на чуждо правителство\". Овчаров поясни, че става дума за САЩ и припомни, че пред 2-3 седмици американският посланик Ерик Рубин е заявил, че проектът е лош. Според него цената за АЕЦ \"Белене\" не е 10 млрд. лв., а и някои разходи вече са платени. Овчаров припомни, че според доклада на HSBC недостигът на електроенергия в региона ще бъде над 40 хил. мегавата. Според него за да се строи централата трябва да има политически консенсус и ясен обществен контрол, за да не се допусне източване на средства. Овчаров коментира и намеренията за ревизия на приватизацията. Според него Иван Костов като премиер не е имал друг избор, освен да приватизира, защото в противен случай е щял да изпадне в положението на Жан Виденов. Той обясни, че крахът на държавата при Видено се е дължал на това, че са му били спрени траншовете по споразумения с международни институции именно защото той е отказал да приватизира. Според него БСП е истинска опозиция, а Корнелия Нинова е успяла да напипа слабите места на Бойко Борисов Според него обаче на БСП все още й липсва визия за бъдещето.", "date": "2017.12.05", "title": "Румен Овчаров: АЕЦ \"Белене\" ни трябва, за да си зареждаме електромобилите"}
{"url": "http://clubz.bg/61517-rusiq_aut_ot_zimnite_olimpijski_igri", "text": "Русия няма право да участва на зимните олимпийски игри в Пьончанг (Южна Корея) в началото на следващата година (2-25 февруари), съобщи Международният олимпийски комитет (МОК) след заседание в централата в Лозана. Флагът на страната няма да бъде развят по време на събитието. Забранено е присъствието и на официални лица от Москва. Няма да се свири и химнът на Русия. Руски спортисти, но само тези, които докажат, че никога досега не са хващани с допинг, имат право да участват, ала под флага на МОК, а не на руския. Ако спечелят медали и точки, те няма да се броят на Русия, а на самите състезатели. Заявката на всеки един руски състезател ще бъде разглеждана отделно и щателно от МОК. Не е ясно обаче дали страната ще се съгласи с това и дали ще позволи на спортистите да пътуват за Корея. Възможно е да се стигне до бойкот. Мярката е заради многобройните нарушения на руснаци по време на зимната олимпиада в Сочи през 2014 г. През тази и миналата година доклади уличиха десетки спортисти на Сборная в употреба на допинг. Доказано беше, че положителните проби на руснаците са подменяни. Обвинението към Русия е, че всичко това е станало не само със знанието на правителството, а с протекции и финансиране от Кремъл. Отнет бе лицензът на антидопинговата лаборатория в Москва. В резултат бяха дисквалифицирани близо 30 руски спортисти, отнети бяха медали, титли и т.н. МОК планира и нови награждавания, но не е ясно кога ще се случи това, тъй като състезателите на Сборная обжалват. Решението за забраната бе обявено тази вечер лично от президента на МОК Томас Бах. Той съобщи и гигантска глоба за Руския олимпийски комитет - 15 милиона долара. Санкцията е по-тежка и от тази на летните игри в Рио де Жанейро през 2016 г., когато бяха допуснати определени състезатели - отново с чисти допинг досиета. Не е изключено Русия да обжалва забраната пред Арбитражния спортен съд (КАС). В Лозана присъства делегация на страната, начело с президента на Руския олимпийски комитет Александър Жуков. Пратениците на Москва бяха изслушани от специална комисия. Тя не уважи апела им Сборная да бъде допусната до олимпиадата. Любопитно е, че бе дадена думата на Григорий Радченков, химик и бивш шеф на Руската антидопингова агенция, и на Виталий Степанов, бивш служител на агенцията. Двамата вече свидетелстваха многократно и имат огромен дял за разкритията срещу руските спортисти в последните години, довели не само до фарса след Сочи, а и до изваждането на Сборная от Международната федерация по лека атлетика.", "date": "2017.12.05", "title": "Русия - аут от зимните олимпийски игри"}
{"url": "http://clubz.bg/61500-facebook_se_srina_po_cql_svqt", "text": "Потребители в целия свят имат проблеми със социалната мрежа Facebook днес, съобщи TrustedReviews. Проблемите са започнали около обяд днес, когато блокира чат-програмата към социалната мрежа - Facebook Messenger. Хиляди докладват, че не могат да изпращат или получават съобщения, въпреки че чатът ги представя \"на линия\". Facebook предлага нов Messenger - за деца В началото няма проблем със самата социална мрежа, но в последните два часа зачестяват и сигналите за проблеми с целия сайт facebook.com. Хората на Зукърбърг не са коментирали проблема до момента.", "date": "2017.12.05", "title": "Facebook се срина по цял свят"}
{"url": "http://clubz.bg/61489-prozrachniqt_nomer_na_ninova_i_borisov", "text": "В началото два цитата, които си заслужава да бъдат препрочитани като блестящи образци на ораторското „изкуство“ и политическия „дебат“ в днешна България: Така спорят един с друг лидерите на управляващата и на главната опозиционна партия. Да се анализират тези цитати е донякъде обидно, но все пак... Първо, премиерът няма за какво да се извинява на „народа ни“, тъй като в казаното от него няма никакво сравнение. А само изневиделица изникнала в потока на съзнанието му алюзия за легендарния „лъвски скок“, дал името на Васил Левски. Това, разбира се, не прави кой знае колко остроумен опита на премиера да отклони критиките за оградата по границата с Турция. От друга страна, твърдението в отвореното писмо на опозиционната лидерка, че Борисов бил сравнил Левски с нелегалните мигранти и така бил „поругал“ националната светиня, освен че не е вярно, звучи направо расистки (все едно мигрантите не са хора). Както се казва в такива случаи, ако можеше да чуе, Левски би се обърнал в гроба. Напоследък шампиони в тази надпревара са именно споменатите двама партийни лидери (разбира се, следвайки примера им, техните съпартийци също не си поплюват). Почти всеки ден те намират някакъв повод да си „вдигат топката“ един на друг, за да може после да си разменят (понякога директно, понякога завоалирано и безадресно) страховити обвинения и кръвни обиди: „корумпирани“, „приватизатори“, „крадци“, „мутри в политическото ръководство на държавата“, „гадни завистници“, „наркотрафиканти“, „купувачи на гласове“, „страхливци“, „наглеци“, „вредители, които рушат държавността“, „конспиратори, които взривяват влакове, линии, мандри\"... Както се оказа тези дни, двамата даже вече се и съдят взаимно, та сега населението месеци наред ще следи и тази сага: единият се обидил от думите \"крадецът вика дръжте крадеца\", другата - от определението \"госпожа Лъжа\" и от твърдението, че е \"върл активист на СДС\". Сигурно много от тези обвинения и квалификации са измислица, „фалшиви новини“ или просто празни приказки (като двата цитата по-горе). В други може и да се крие някаква истина, която обаче е недоказуема. А и да може да бъде доказана, няма кой да го направи. Така или иначе -  лъжа или не, няма абсолютно никакво значение. Защото всичко това са изкуствени драми, от които никога нищо не произтича. А и не това е целта. И по-важното - така и едните, и другите се опитват да прикрият общата си отговорност и фактическото си партньорство в бездействието и безсилието пред най-важните проблеми на българското общество. И най-вече общото си мълчание, единодушието и съучастието си по най-големия от тези проблеми - завладяването на държавата и нейните институции от една всесилна олигархична групировка със свое политическо и съдебно крило. Групировка, която постепенно подкопава основните стълбове на демокрацията и ги подменя със собствените си интереси и желания. Номерът със словесната имитация на непримирима политическа война е толкова прозрачен, че на него могат да се хванат само най-недовиждащите. Но поразяващият му ефект е далеч по-широк. Защото той носи със себе си отвращение и безразличие за едни, опошляване и опростачване за други. Това е отровна среда, в която ориентирите, перспективата и смисълът изчезват. Но пък е единствената среда, в която подобни партии и политици могат да виреят и да възпроизвеждат властта си. Впрочем, да не пропуснем да отбележим, че с постоянната театрална размяна на фиктивни словесни удари същата игра играят и други две партии - подгласниците в лагерите на управляващите и на т.нар. опозиция. Ирационалните страхове и страсти са тяхната хранителна среда.", "date": "2017.12.05", "title": "Прозрачният номер на Нинова и Борисов"}
{"url": "http://clubz.bg/61502-rojters_upravlqvashtata_partiq_v_polsha_moje_da_svali_premierkata", "text": "Управляващата партия \"Право и справедливост\" (ПиС) може да замени министър-председателката на Полша Беата Шидло с финансовия министър Матеуш Моравецки, съобщава Ройтерс като се позовава на анонимни източници от партията. Шидло, която е а премиерския пост от две години, публикува съобщение в социалната мрежа туитър след заседание на PiS снощи, което звучи като сбогуване, коментират местни медии: Слухове за предстоящите рокади в кабинета се носят от дни, някои смятат, че самият Ярослав Качински може да седне на премиерския стол, но потвърждение за това все още няма. Моравецки, който е и вицепремиер, е приближен до лидера на ПиС Ярослав Качински, докато Беата Шидло започва да губи доверието му, коментират местни политически наблюдатели. Финансовият министър е хвален за растежа на полската икономика през двете години на управление на \"Право и справедливост\" и е смятан за един от най-компетентните членове на правителството. Критиците му обаче казват, че прогресът се дължи до голяма степен на фискалната дисциплина на предишното центристко правителство и на растежа в цяла Европа. Моравецки е бивш международен банкер и ръководи операциите на испанската банка \"Сантандер\" в Полша преди \"Право и справедливост\" да вземе властта. С Моравецки начело на министерството на финансите и на развитието, правителството предприе стъпки за възвръщане на контрола на Полша върху банковия сектор.", "date": "2017.12.05", "title": "Ройтерс: Управляващата партия в Полша може да свали премиерката "}
{"url": "http://clubz.bg/61498-madrid_ottegli_zapovedta_za_arest_na_puchdemon", "text": "Испанският Върховен съд обяви, че е оттеглил международната заповед за арест на сваления каталунски премиер Карлес Пучдемон, предаде Ройтерс. Магистратите смятат, че Пучдемон и четирима от бившите му министри, които заедно с него се намират в Белгия, са показали готовност да се завърнат в Испания и да участват в регионалните избори в Каталуня на 21 декември. Днес започна кампанията. Предсрочните избори бяха свикани от централното правителство в Мадрид, за да бъде разрешена кризата във връзка със стремежа към независимост на най-богатия испански регион. Испанският съд издаде европейска заповед за арест на Пучдемон Мадрид се надява партиите, подкрепящи оставането в Испания, да спечелят вота. А подкрепящите независимостта смятат изборите за плебисцит за отцепване. Засега не е ясно дали Пучдемон ще се завърне незабавно в Испания, където вероятно ще бъде арестуван. Разследването срещу него ще отнеме месеци. Петимата уволнени политици заминаха за Белгия след едностранното обявяване на независимост от парламента в Барселона на 27 октомври. Испанските съдилища смятат стъпката за незаконна. Сепаратистите в Каталуня губят мнозинство Карлес Пучдемон е обвинен в противодържавна дейност, бунт, злоупотреба с обществени средства, неподчинение и нелоялност. Заповедта за арест срещу него бе издадена на 3 ноември във връзка с тези обвинения. Адвокатите на Пучдемон твърдят, че престъпленията, за които той и министрите му се обвиняват, не са наказуеми от белгийското законодателство. Очакваше се белгийски съдия, гледащ искането за екстрадиране, да се произнесе на 14 декември. Случаят може да се проточи месеци, тъй като решенията на белгийския съд могат да бъдат обжалвани пред по-висши съдилища. Сепаратистите в Каталуня губят мнозинство", "date": "2017.12.05", "title": "Мадрид оттегли заповедта за арест на Пучдемон"}
{"url": "http://clubz.bg/61493-simpatizanti_izmyknaha_saakashvili_ot_policiqta_v_kiev_video", "text": "Украйна арестува днес бившия грузински президент и доскорошен губернатор на Одеска област Михаил Саакашвили, предаде Ройтерс. Той бе арестуван по подозрения в подпомагане на престъпна организация. В момента Саакашвили е лидер на Движението на новите сили (ДНС).     Арестът предизвика сблъсъци между негови симпатизанти и полицията, която използва сълзотворен газ. Украйна блокира влак, не пуска Саакашвили обратно Маскирани командоси измъкнаха Саакашвили от апартамент в Киев, докато привържениците му протестираха на улицата. Те обградиха полицейската кола и издигнаха барикади от гуми, дървета и камъни. По-късно симпатизантите на бившия грузински президент потрошиха полицейската кола и го измъкнаха отвътре. Това е поредният епизод в продължаващата борба между украинските власти и Саакашвили, който бе поканен от Порошенко да стане регионален губернатор, след като протестите през 2014 г. свалиха проруския прездент Виктор Янукович. Порошенко обаче бързо се скара със съратника си. По-рано Саакашвили се обърна към последователите си от покрива на дома, в който бе арестуван. Той обвини Порошенко, че е предател и крадец, и се опита отново да се обърне към хората, докато го отвеждаха със син микробус. По-късно украинският главен прокурор Юрий Луценко заяви, че Сакашвили получил за дейността си 500 000 долара от издирвания и укриващ се в Русия бизнесмен Сергей Курченко. С парите трябвало да бъде организиран \"Михо-майдан\", т.е. оглавен от Саакашвили бунт срещу украинската власт. Грузинският политик е наричан умалително Михо. Бившият грузински президент може да бъде вкаран в затвора за 5 години, ако бъде признат за виновен. Според Луценко обвинението е достатъчно тежко, за да бъде той поставен под домашен арест с електронна гривна на ръката. От прокуратурата в Грузия заявиха, ме не са информирани за днешните събития от украинските им колеги. Тбилиси издирва 49-годишния експрезидент по криминални обвинения, които той смята за политически мотивирани. Михаил Саакашвили се завърна в Украйна през септември, макар Киев да му бе отнел гражданството и имаше опасност да бъде екстрадиран в родината си. Порошенко искал да се отърве от конкуренцията на Саакашвили Той иска да свали Петро Порошенко и да го замени с друг, по-млад политик. Привържениците на Саакашвили разпънаха палатки пред парламента и започнаха редовни протести след завръщането му. Саакашвили бе назначен за губернатор на Одеска област през 2015 г. заради реформите, които извърши в родината си. Той обаче се скара с Порошенко, като го обвини в корупция. От украинското президентство пък твърдят, че грузинският политик се опитва да отклони вниманието от собствените си провали като ръководител. Привържениците на Саакашвили го смятат за безстрашен борец срещу корупцията. Критиците казват, че той не се различава особено от бурната си реторика. Михаил Саакашвили дойде на власт в родната си Грузия по мирен път след прозападен бунт през 2003 г., известен като Революццията на розите. Управлението му бе белязано от критики, че той монополизира властта и упражнява натиск върху съдебната система. Той бе президент по време на катастрофалната петдневна война срещу Русия през 2008 г., която според критиците му е резултат на негови грешни сметки. Тогава от Грузия с руска помощ бяха откъснати Абхазия и Южна Осетия. Порошенко искал да се отърве от конкуренцията на Саакашвили", "date": "2017.12.05", "title": "Симпатизанти измъкнаха Саакашвили от полицията в Киев (ВИДЕО)"}
{"url": "http://clubz.bg/61495-lesno_e_da_izvadish_radev_ot_samoleta", "text": "Премиер, който едно време се изтъпанчваше на всевъзможни „ювелирни“ полицейски акции и свикваше оперативни щабове на МВР в дома си. И президент, който сега ще вдига самолета пред Макрон (да ме прощавате за асоциацията). Единият - нещо като върховен пъдар на нацията, другият - \"мъжкар\", който ще ни покаже какво се прави със самолет... Или ако перифразираме една стара сентенция: лесно е да извадиш Радев от самолета, трудно е да извадиш самолета от Радев. Или пък полицая от Бойко Борисов... Най-лесно е, дето се вика – ако си искал да си останеш летец, да си останал. Ще кажете: и Меркел се снима с бира на всеки Октоберфест. Разбира се, че се снима... Но никой не обсъжда пиенето на бира на Меркел, защото има политики и изключително важни за съдбата на Германия (пък и на по-цивилизованата половина от света) нейни  те битуват  в пространството, което дефинираме най-общо като  Докато при нас – извинявам се, - ама някак все остава усещането, че липси и дефицити на личен капацитет и така чаканите от нацията важни стъпки и политики биват заменяни с... шикалки.  И за да не сме голословни:  над Париж. Пречупено през почти едногодишното му стоене на \"Дондуков\" 2, за това време той можеше... - Да почете малко и другия път да не избира точно Полша за място, откъдето да призове за сваляне на санкциите срещу Русия. - Да артикулира ясно отношение по „кримския“ въпрос – трябва ли Русия да го освободи (което официално е позицията на българската държава и съюзниците й), или ще си останем с фразата му, че „там се вее руски флаг“. - Да махне втръсналото и на бабите \"европейско\" дърдорене за Шенген, което показва политически вакуум. То е адресирано изключително към оскъдно и изкривено информираната публика отсам Калотина. Но май никой \"отвъд\" не го слуша сериозно. - Да помисли, предлага и участва в други области на ЕС - за бъдещата архитектура на съюза, на еврото, по общата отбрана и бюджета, зарязвайки традиционните ни и  искания:  . Ние да искаме същите кинти - макар че икономическите условия са се променили драматично, но нашият принос към общия проект съвсем да не е равностоен. - Да каже какво стана с обещанието му да даде СЕТА на българския Конституционен съд? Дори няма да се заяждаме с факта: редно ли е държавен глава да прави безплатна реклама на един от изтребителите, докато правителството преговаря с други производители на бойни самолети? Радев възнамерява да лети на \"Рафал\", френски изтребител пето поколение, потенциален конкурент на \"Юрофайтър\". Подобни поведенчески модели може и да изглеждат атрактивни. Но това не е сегашната ви работа, господа.", "date": "2017.12.05", "title": "Лесно е да извадиш Радев от самолета..."}
{"url": "http://clubz.bg/61503-leo_mesi_otkazal_100_miliona_evro_ot_manchestyr_siti", "text": "Лионел Меси е отказал бонус от 100 милиона долара, за да подпише с \"Манчестър Сити\" идното лято, твърди в. \"Марка\". Наскоро аржентинецът поднови контракта си с \"Барселона\", но това се забави няколко месеца, което е окуражило английския клуб да опита да го привлече. Край на сагата - Меси преподписа с \"Барса\" за баснословни пари С екипа на \"Манчестър Сити\" Лео е можел да изкарва по 50 млн. евро на сезон. \"Гражданите\" са разчитали да го вземат като свободен агент и да не плащат трансферна сума. Любопитно е, че по силата на новия си договор с \"Барселона\" Меси грабна 80 млн. само, за да го сключи. А годишната му заплата възлиза на около 40 млн. Споразумението изтича през юни 2021 г. Дотогава откупната цена на футболиста е 700 милиона евро.", "date": "2017.12.05", "title": "Лео Меси отказал 100 милиона евро от \"Манчестър Сити\""}
{"url": "http://clubz.bg/61492-djihadisti_izobrazeni_kato_mychenici_v_berlin", "text": "Арт инсталация в Берлин, посветена на „мъчениците“, предизвика гняв с включването на един от джихадистите, участвали в парижките атаки, заедно с Мартин Лутер Кинг и Сократ, а от френското посолство нарекоха изложението „изключително шокиращо“. Така нареченият „Музей на мъчениците“, създаден от датски художествен колектив, показва портретите на 20 личности от историята, „умрели заради своите убеждения“, придружени от кратки биографии. Убийците от Париж готови да умрат като мъченици (обновена+снимки) Изложбата включва образа на френския джихадист Исмаел Омар Мостефай, един от тримата въоръжени самоубийци, които през 2015 г. убиха 90 души в Париж. До неговия портрет е поставен билет за зала „Батаклан“. Иконата на борбата за граждански права в САЩ Мартин Лутер Кинг и гръцкият философ Сократ споделят обща стена с Мохамед Ата – пилота, който разби пътнически самолет в една от кулите на Световния търговски център в Ню Йорк на 11 септември 2001 г. Едноседмичната инсталация на артгрупата, наречена „Другото око на тигъра“, е била открита в миналата сряда в центъра за изкуства „Кунстквартир Бетаниен“ (Kunstquartier Bethanien) и предизвика вълни на гняв в германски и френски медии и в социалните мрежи. От френското посолство в Берлин излязоха с изявление, че са „смаяни“ от „дълбоко шокиращото“ решение в изложбата да бъдат включени терористи. От артгрупата защитиха експозицията си, заявявайки, че осъждат всякакъв вид насилие или тероризъм и просто обръщат внимание на използването на термина „мъченик“. Берлинските власти се дистанцираха от проекта, заявявайки, че не го „подкрепят“ и не са осигурили никаква финансова помощ. По-ранната версия на „Музея на мъчениците“ в Копенхаген през 2016 г. също предизвика противоречия, след като недоволни граждани подадоха полицейско оплакване, обвиняващо художниците в „насърчаване на тероризма“.", "date": "2017.12.05", "title": "Джихадисти изобразени като мъченици в Берлин"}
{"url": "http://clubz.bg/61513-borisov_nqmal_dostyp_do_profila_si_vyv_facebook", "text": "Премиерът Бойко Борисов няма достъп и не пише в своята лична страница в социалната мрежа Фейсбук. Това съобщи днес един от ПР-ите на министър-председателя Никола Николов по време на делото между Борисов и депутатката от БСП Елена Йончева в Софийския районен съд, съобщи Дарик Нюз. Йончева съди премиера за клевета и иска обезщетение от 20 000 лв. заради негова реплика от предизборната кампания. Според нея той е заявил, че държавата е била принудена да й заплати милиони, което по нейни думи не е вярно.  Защитата на Борисов: Елена Йончева е получила 690 хил. лв. от БНТ Адвокатите на Йончева твърдят още, че във Фейсбук страницата на Борисов се е появило негово изказване за Йончева. Затова те поискали да бъде разпитан отговорникът за страницата на премиера Николов. Той обяснил, че Борисов ежедневно получава брифинги за какво се публикува и какви съобщения получава, но всъщност само Николов качва материали на нея. Били разпитани още четирима свидетели по делото - Иван Гарелов, Къдринка Къдринова, д-р Емил Райнов и Виза Недялкова, които потвърдиха, че настоящата депутатка е професионалист в работата си като журналист, не е получавала крупни суми за своите филми, и че е изпитала \"омерзение и отчаяние\" и се е \"затворила в себе си\" заради изказването на Борисов. Защитата на Борисов в лицето на адвокат Марин Марковски поиска на следващото заседание да бъдат призовани двама свидетели от разузнаването и заседанието да се води на закрити врати заради опасност от изтичане на секретна информация. Марковски твърди, че премиерът не е казал това, за което го съди Йончева, но че то е истина. Съдът обаче отказал искането за нови свидетели. Назначена е и техническа експертиза на диск със запис от изказването на Борисов.", "date": "2017.12.05", "title": "Борисов нямал достъп до профила си във Facebook"}
{"url": "http://clubz.bg/61514-v_chetvyrtyk_dostypyt_do_ndk_ogranichen", "text": "Международно политическо събитие ще затвори НДК за обикновени посетители в четвъртък, 7 декември, от 8 ч. сутринта до 15 ч. следобед, съобщават от Двореца. Заради мерките за сигурност между посочените часове няма да се допускат граждани, които не участват в проявата. В този часови диапазон касите на Билетния център и Литературният клуб „Перото” няма да работят. Политическото събитие обаче няма да попречи на културните прояви на територията на НДК след 16 ч. Зрителите с билети могат да посетят прожекцията-концерт La La Land в зала 1 от 20 ч., представянето на книгата „Уроците на Сатурн” в „Перото” от 19 ч., представлението „Повече не, или така нареченият Бернхард” в ДНК от 19,30 ч., прожекцията на „Дъвка за балончета” от 19,30 ч. и на „Да живее България” в кино „Люмиер Лидл” от 18,15 ч. НДК уведомяват своите гости и посетители, че мерките за сигурност ще са подобни и в дните, в които ще се провеждат събития на най-високо ниво от календара на Българското председателство. През останалото време достъпът до основната сграда на НДК ще е свободен, но гостите и посетителите ще преминават през проверки за сигурност при влизане в сградата, включително в Театър „Азарян“, ДНК и Литературен клуб „Перото”. На 8 и 9 декември централният вход на сградата няма да бъде достъпен за посетители, в сградата ще се влиза през вход А4. От НДК поднасят извиненията си за неудобството и разчитат на разбиране.", "date": "2017.12.05", "title": "В четвъртък достъпът до НДК ограничен"}
{"url": "http://clubz.bg/61497-plashtame_dds_onlajn_na_edno_gishe_pri_onlajn_tyrgoviq_v_es", "text": "Държавите членки днес се споразумяха  при трансграничните онлайн продажби в Европейския съюз. Опростените правила вече действат в онлайн търговията със софтуеър и според официалната статистика са спестили €500 милиона на бизнеса, т.е. средно по €41 000 на фирма. Министрите на финансите в ЕС днес се споразумяха върху създаването на единен портал за плащане на ДДС при трансграничните продажби по интернет. Това означава, че във всяка страна ще има един сайт, свързан с данъчната ѝ администрация, в който онлайн търговците ще подават всеки три месеца декларация за дъжимия ДДС върху продажбите им в други страни на съюза. Данъкът ще се събира от властите на съответната страна и те ще прехвърлят постъпленията в страната на крайната продажба. Сега всеки онлайн търговец в Европа трябва да се регистрира поотделно във всяка държава членка на ЕС, където има проажби. Според комисията средните годишни разходи за това са €8 000 на бизнес. Освен това в съществуваща система има вратички за избягване на на данъка, от което общите загуби за бюджетите Комисията изчислява за около €5 млрд. в годината. Бизнес, който има годишен оборот под €10 000, ще може да плаща ДДС по законите на собствената си страна, предвиждат новите правила. Складовете за внос от страни извън ЕС ще бъдат задължени да се регистрират в системата, защото след 2021 г. всички стоки, които потребителите в ЕС купуват онлайн от търговци извън съюза, ще се облагат с ДДС. Отпада досегашното освобождаване от ДДС на малки колетни пратки със стойност под €22. Държавите преценяват, че то поставя в неравностойно положение европейските търговци, които дължат данъка от първия цент от продажбите си. Освен това е масова практика стоките в такива пратки (150 милиона годишно), често мобилни телефони или таблети, да се обявяват с изкуствено понижени цени, за да бъде избегнат ДДС. ", "date": "2017.12.05", "title": "Плащаме ДДС онлайн на едно гише при онлайн търговия в ЕС"}
{"url": "http://clubz.bg/61494-ekolozi_shte_sydqt_agenciq_na_es_zaradi_sporen_herbicid", "text": "Две екологични организации ще съдят агенции на Европейския съюз и Германия заради подновения лиценз на спорния химикал глифозат, активна съставка в хербицида “Раундъп”, съобщи EU Observer.  и   смятат, че институциите, отговорни за екологичната оценка на химикала, са нарушили правилата за \"независимо, обективно и прозрачно изследване\". Те са използвали материали, предоставени специално за изследването от производителя на хербицида - американската корпорация “Монсанто”. Това буди подозрения, че компанията е изпратила манипулирани проби, твърдят еколозите.  и германският  са двете институции, които се занимават с екологичната оценка на глифозата. Еколозите са внесли жалби в прокуратурата във Виена и в берлинската и предвиждат такива действия в Италия и във Франция. Очаква се делата да се точат дълго, защото жалбите са срещу местна и европейска институция и ще трябва да минат през различни съдилища. Организациите коментират пред Ройтерс, че очакват да стигнат до Съда на ЕС в Люксембург. Спорен US хербицид получи още пет години лиценз в ЕС Миналата седмица комитет, в който всяка от 28-те държави на ЕС е представена от по един експерт, реши да поднови лиценза на химикала за следващите пет години. Решението беше взето с 18 на 9 гласа и 1 “въздържал се”, а  . Според доклад на Световната здравна организация глифозатът може да предизвиква рак, докато според европейските агенции той не е вреден. Природозащитната организация „Грийнпийс“ е събрала 1,3 милиона подписа под петиция за забрана на глифозата в ЕС.", "date": "2017.12.05", "title": "Еколози ще съдят агенция на ЕС заради спорен хербицид"}
{"url": "http://clubz.bg/61516-koleda_idva_sofiqnci_snimki", "text": "30 000 лампички и гирлянди, с обща дължина 2500 метра, върху 10 метра елха ще радват столичани тази Коледа. Вдигнаха 30- метрова елха в Ирак в знак на солидарност към християните Тази вечер с обратно броене от 10 тя грейна на площад \"България\" пред НДК.  Коледното дърво бе представено в кратка празнична програма, на която домакини бяха кметицата на София Йорданка Фандъкова и заместникът й д-р Тодор Чобанов.  ", "date": "2017.12.05", "title": "Коледа идва, софиянци! (СНИМКИ)"}
{"url": "http://clubz.bg/61501-rumynskiqt_kral_mihaj_pochina_na_96_g", "text": "Бившият румънски крал Михай I е починал на 96 години в резиденцията си в Швейцария, предаде БГНЕС. След неговата смърт последният жив държавен глава от епохата на Втората световна война остава Симеон Сакскобургготски - цар на България от 1943 до 1946 г. Михай е починал днес рано следобед. С него в последния му час е била малката му дъщеря Мария. През последната година и половина бившият крал беше тежко болен. Наследничката на румънската корона принцеса Маргарета ще направи обръщение тази вечер. Ковчегът с тленните останки на Михай ще бъде поставен в почетната зала на замъка \"Пелеш\" в румънския град Синая, а след това за два дни – в тронната зала на кралския дворец в Букурещ. Опелото ще бъде в патриаршеската църква в румънската столица. Бившият крал ще бъде погребан в град Куртя де Арджеш. Румънският президент Клаус Йоханис е бил информиран за кончината на Михай по време на срещата му с посланиците на страните от ЕС в Букурещ. По негова молба паметта му е била почетена с минута мълчание. Михай I е роден на 25 октомври 1921 г. През 1925 г. бащата му Карол II се отказва от престолонаследничеството и така 4-годишният Михай става наследник на дядо си Фердинанд. След смъртта на последния през 1927 г. малкият крал се възкачва на престола с регенти. Първият период на царуването му продължава до 1930 г. Тогава политици, недоволни от регентството, канят Карол II да се завърне в страната. Карол се възкачва на престола и остава на него 10 години. През 1940 г. маршал Йон Антонеску извършва преврат, с който сваля Карол от трона. Тогава 19-годишният Михай отново се възкачва на престола, но няма никаква реална власт. Румъния се включва във Втората световна война на страната на Оста. В първите години от войната страната успява да окупира населената с българи Бесарабия (анексирана преди това от СССР) и части от населената с унгарци Трансилвания. Макар войната да върви успешно в първите години, в периода 1943 - 1944 Румъния изпада в криза поради огромния износ на петрол за нацистка Германия и хиперинфлацията на леята. Кралят, който е против режима на Антонеску, се обединява с опозиционните партии на комунисти, царанисти и либерали. На 23 август 1944 г., след нахлуването на съветската армия в Румъния, опозицията сваля Антонеску от власт. Министър-председател става Константин Санетеску. Постепенно страната попада под влиянието на СССР, като е установено правителство на комунисти. Строят се преобразува в социалистически, макар конституционно Румъния да остава монархия. В този период държавата е характеризирана като \"социалистическа монархия\", а Михай е наречен \"кралят комсомолец\". На 6 юли 1945 г. монархът е награден с Ордена на Победата от съветското правителство, ставайки най-младият негов кавалер и единственият жив до днес. В края на 1947 г. правителството на Петру Гроза принуждава Михай да абдикира в полза на обявената Народна република. Кралят се установява в Швейцария, където става летец и работи в авиокомпания. През 1992 г., три години след падането на комунизма, румънското правителство разрешава на Михай да се върне в страната за великденските празници. Завърналият се крал привлича огромни тълпи от хора, според някои надхвърлящи 1 милион души. Популярността му обезпокоява президента Йон Илиеску, който забранява влизането на Михай в Румъния през следващите пет години. През 1997 г., след като Илиеску е победен на изборите предишната година, правителството възстановява румънското гражданство на Михай и отново му разрешава да пребивава в страната. Михай е прапраправнук на британската кралица Виктория и трети братовчед на кралица Елизабет II. Женен е за Анна Бурбон-Пармска, от която има 5 дъщери.", "date": "2017.12.05", "title": "Румънският крал Михай почина на 96 г."}
