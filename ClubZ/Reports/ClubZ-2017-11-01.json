{"url": "http://clubz.bg/60188-bratovchedi_zetove_kumove_a_drugite_nashi_hora", "text": "Най-сетне опозиция, журналисти и гражданско общество напипаха слабото място на ГЕРБ: оплитането на роднинство и власт. В някои случаи като този с уличения министър на здравеопазването, реакцията е мигновена и достойна оставка. В други като този с г-н Добрев, издигнал свои хора в Хасково, се развихри една психодрама, в чийто край парламентарната група отказа да го пусне. Трети просто остават извън интереса на медиите - твърде малко хора се заинтересуваха например от това, че Божидар Димитров, сам издигнат за музеен директор без конкурс, назначи зет си. Едно обаче можем да кажем със сигурност: сериалът ще продължи. Защо всъщност роднинската тема е така чувствителна? Роднинството е най-разбираемият художествен образ на злоупотребата с власт. Под „наши хора\" разбираме деца, зетьове, племенници (думата за връзкарство „непотизъм“ идва от латинското nepotem, племенник). Говорим за страна, която десетилетия наред опитва да се модернизира, тоест - да изравни гражданите пред закона, като обезсили племенните, местнически, родови връзки. Комунизмът уж се бореше срещу тях, но те непрестанно избиваха отдолу. А най-тежкия идеологически удар режимът си нанесе сам, когато допусна до върха децата на Живков, Чаушеску или Ким Ир Сен. И ето, че днес травмите от недоведената докрай модернизация отново е на дневен ред: всички сме равни, но някои са по-равни (по Оруел). Около темата се завъртяха любопитни дебати. Г-н Добрев се оправдаваше, че няма откъде да намериш кадърни не-роднини в едно Хасково, където неговото поколение били 200 човека. Други обявиха роднините за жертви, защото какво да правят едни талантливи братовчеди в подобна малка държава. Да не се ли явяват на конкурси при своите чичовци? Ами къде другаде да търсят работа? Проф. Петров пък наблегна в защитата си на чистата форма: законът бил спазен, нямало престъпление, имало най-много укоримо деяние. Оставката му значи не била признание за вина, а морален жест. Когато стигнем до моралните неща, аз лично губя интерес и прещраквам канала, защото очаквам да ми говорят не за лично достойнство, а как да прекратим подобни явления. Ето как законодателят определя понятието за свързани лица при евентуален конфликт на интереси: Звучи архаично, нали? Забранява ти се да работиш с братовчеда (когото не си виждал от години), но спокойно можеш да назначиш приятел, с когото пиеш всяка вечер. Не бива да даваш обществена поръчка на зет си, можеш обаче да я предоставиш на любовницата, при положение, че не живееш „фактически“ (а само сексуално) с нея. Не казвам това, за да обезсиля критиките към сегашната власт, а напротив - за да ги разширя. Няма съмнение, че е престъпление да облагодетелстваш лице, с което имате общо домакинство (жена ти, детето ти) или което ще ти върне част от припечеленото. Това, разбира се, трябва да се докаже от съответното разследване, а не от етнолози и специалисти по родствените отношения. Подозрението към роднините е, че между тях има интимна връзка на доверие: по-лесно е да се разберете с учинайката как да заобиколите закона, отколкото със случаен кандидат за обществена поръчка. Но не е ли същото със съученика, с члена на ловно-рибарската дружинка, със съселянина? Подобно доверие си имат хора от престъпния свят, които знаят компрометиращи неща един за друг. Или пък мигрантите, маргинализирани в чуждата страна. Ако помислим за всички тези видове връзки, ще си дадем сметка, че роднинството определено е сериозен повод за подозрение и проверки, но съвсем не е единственият. Впрочем, най-лошото, което доведе дългото управление на ГЕРБ, е връщането на партийността в разпределението на властта. Връщане, защото и този момент го помним добре от времето на социализма. Нашият човек трябва да е верен на партията, да повтаря дисциплинирано едни идеологически дивотии, да бъде беззаветно верен, да изпълнява задачите, та дори и когато става дума за подаване на оставка. Как го държат - с подписана предварително оставка, с компрометиращи обстоятелства, с обещания за минаване на друга работа - не знам. Може би партийността се преплита с роднинство, може би с ловна дружинка, левскарство, общо присвоени средства. Но връзката съвсем не отстъпва по сила на братовчедството или кумството. При политическите назначения така и трябва да бъде - назначават се именно партийни. Бедата е, че този принцип се е разпрострял из цялото общество: от магистралите до администрациите, от санирането до културата. Може да не си ничий шурей, но маршируваш ли в строя, няма как да те махнат, ако ще да си най-големият некадърник. Но ако изневиделица се появи някой кадърен шурей, веднага ще го разобличат дружно. А на мен партиецът ми се вижда по-опасен от роднината. Казвам го като човек, прекарал половината си живот при стария режим. На всички вече е омръзнало да дрънкаме за прозрачност и публичност при назначенията. И си мисля, че по-сериозният въпрос е разделянето (отново!) на партия от държава. Може би тук трябва да измислим структурни решения за самоограничение на властта: определени позиции да бъдат отстъпвани на непартийни кадри например. Експерти, комисии, рецензенти - това трябва да са независими хора. Другото следва да е обществен скандал. За бизнеса да не говорим, нелепо е да съществуват фирми на едните и фирми на другите. Може пък след задаващия се край на еврофондовете най-сетне да навлязат истински (не офшорни) чужди инвеститори и така поне този проблем да започне да се решава от само себе си.", "date": "2017.11.01", "title": "Братовчеди, зетьове, кумове. А другите \"наши хора\"?"}
{"url": "http://clubz.bg/60218-grigor_ne_prosti_na_francuzin_na_starta_v_parij", "text": "Григор Димитров преодоля представителя на домакините Ришар Гаске - 6:4, 6:4, във втория кръг на турнира от серията \"Мастърс 1000\" в Париж. Българинът за първи път в кариерата си достига толкова високо в надпреварата на твърди кортове във френската столица. В четвъртък той ще спори с \"машината за асове\" Джон Иснър (САЩ). Днес първата ни ракета се представи доста солидно срещу съперник, балансът му срещу който вече е 3:4. Димитров е спечелил последните три срещи между двамата. Хасковлията и Гаске разменяха сервис геймовете си без особени проблеми до 5:4 в полза на българина. Тогава той нанесе решителен удар, като се възползва още от първия брейкпойнт, който бе с цената на спечелване на сета - 6:4 и 1:0. Втория сет бе почти пълно копие на първия. При 3:2 Димитров пропусна да пробие Гаске в гейм, който продължи над 10 минути, а първата ни ракета изтърва цели 4 брейк пойнта. При 5:4 обаче Григор отново беше безпощаден и затвори мача след ново 6:4. Сега наред Джон Иснър, който е финалист от миналата година. Американецът има едно силно оръжение, но когато то върви, може да отчае всеки един съперник - сервисът. Резултатът между Димитров и Иснър дотук е 1:1. Гришо би високия янки на полуфинал в Синсинати, след което взе титлата. Днес стана ясно, че в понеделник Григор Димитров ще е на рекордното за него 6-о място в световната ранглиста. Никога досега той не е бил толкова високо - най-доброто му постижение е осмата позиция. Димитров ще изпревари Новак Джокович и Анди Мъри, които губят много точки, тъй като не играят в Париж. При добро представяне във френската столица и на финалите на ATP в Лондон, най-добрият ни тенисист в историята може да посрещне Нова година дори под №5.", "date": "2017.11.01", "title": "Григор не прости на французин на старта в Париж"}
{"url": "http://clubz.bg/60197-predstoi_ni_da_nauchim_izkustvoto_na_ocelqvaneto", "text": "Нискотехнологичните атентати ще се увеличават и въпросът е как обществата се научават да живеят в един такъв свят. Да не допуснеш терористите да разрушат нормалния живот в града е едно от най-важните неща, които можеш да направиш. Това коментира пред бТВ политологът Иван Кръстев по повод и последния атентат в Ню Йорк. Той е в България, за да представи книгата си \"След Европа\".  В Ню Йорк след 11 септември няма нито един голям атентат и това е нещо, с което САЩ изключително много се гордеят, отбеляза политологът. Според Иван Кръстев атентатът от вторник в Ню Йорк има и пряко отражение върху Тръмп.  29-годишен от Узбекистан уби 8 души при атентат в Ню Йорк (ВИДЕО) Големият плюс е, че в света на големите данни борбата с тероризма изглежда по напълно различен начин от това, което ние си представяме, коментира още политологът. Според едно изследване най-трудни за неутрализиране са такъв тип  , които не са ясно и лесно свързани с голяма група, така че няма как да разберете за тях. Според него изключително важно е как обществата успяват да реагират. Смисълът на тези терористични актове е не да убиеш трима или четирима души, а да се опиташ да вселиш тотален страх в обществото – хората да спрат да ходят на ресторанти, да ги е страх да излизат на улицата, напомни Кръстев.  \"Например не случайно в Лондон обществото се съвзема много бързо след такива терористични атаки, защото през 70-те и 80-те години градът има огромен опит с Ирландската терористична организация\", даде пример политологът. Направен е модел, според който хора, които извършват такива атентати, 3 или 4 часа преди това масово в интернет гледат видеа, които да ги вдъхновят за това, което извършват, обясни Иван Кръстев.  По думите на Иван Кръстев светът се променя не само защото се появява повече тероризъм, а защото  . Държавата вече иска да знае всичко за всеки във всеки един момент, заяви Иван Кръстев. Част от логиката на хората, които се занимават с антитерористична дейност, е да се опитат да оставят тези хора максимално дълго време на свобода с надеждата, че ще ги заведат до други и по този начин ще бъдат разкрити цели терористични мрежи, но в същото време, в периода, в който те са свободни, много спокойно могат да извършат някой от тези терористични актове, обясни политологът вътрешното противоречие. \"И тероризмът, и всичко друго, което се случва накара европейците да си представят бъдещето по различен начин. Свикнали сме да си представяме бъдещето като настоящето, но след 10 години. Не е точно така и то по много причини. Дори и чисто демографски\", смята Кръстев. И даде някои примери. След 20 години едва 7 на сто от хората в света ще живеят в Европа. През 2050 г. Русия, която сега изглежда огромна като държава, ще бъде 15-а в света, докато в Нигерия ще живеят около 400 млн. души. \"Този свят се променя демографски. Променя се и поради факта, че хората много по-лесно пътуват, заради климатични промени. Защото определени места стават негодни за живеене. Затова си мисля, че това, което тероризмът направи, е да накара европейците да разберат, че всяка една от нашите малки държави няма особен шанс сама по себе си, нито да запази начина си на живот в този толкова голям свят\", каза анализаторът. Според него две неща се случват в Европа. От една страна отделните държави си дават сметка, че не могат сами. А от друга страна Европейският съюз е създаден за друга ситуация и за времето на Студената война през 20 век и той ще трябва да се промени, защото \"не може светът да се променя, а ти да не се промянаш\". Въпросът е как ще става това и дали няма да предизвика процеси на дезинтеграция, отбеляза Кръстев. Иван Кръстев: Следващите 10-15 дни ще са критични за бъдещето на ЕС Друг фактор в съвременния свят са технологичните промени. Темпото, с което се случват промените, е много голямо. \"Все едно е пусната центрофугата на пералнята\", онагледи случващото се той. Според изследване на английското правителство 43 на сто от всички работни места ще бъдат автоматизирани през следващите 20 години. И не става дума за ниско платени работни места, а за професии, все повече ще има медицински операции, извършвани от роботи или правни услуги, извършвани от компютърни програми. \"Как давате на детето си представа какво да учи в социален свят, в който всичко се променя толкова бързо\", попита Кръстев. В тази ситуация на демографски, климатични и технологични промени какво се случва с бежанците или мигрантите - един от големите проблеми на Европа. 80 на сто от бежанците в света са бежанци - и то от една африканска държава в друга, отбеляза Кръстев. \"Ако вие живеете в бедна лошо управлявана африканска страна, по-лесна е да смените страната си отколкото правителството\", обясни анализаторът.  \"Как Европа ще реагира на този проблем?\" От друга страна старият континент изостава технологично от Азия. Т.е. Европа е изправена пред различни, но много сериозни предизвикателства. Кръстев обясни и защо според него източноевропейците реагират толкова остро на мигрантите, при положението, че големият процент от бежанци и мигранти отиде в Запазна Европа и то основно в Германия и Швеция?  Иван Кръстев: Миграцията е новата революция Част от страховете в тези страни, които се потвърдиха и на изборите в Германия, са не толкова заради хората, които идват, а защото много хора си тръгват от твоята държава\", е обяснението на политолога.  „Места като Източна Германия дадоха по-висок процент подкрепа за антибежански партии отколкото места като Бавария, където са приети повечето от бежанците”, даде конкретен пример той.Проблемът с второто поколение бежанци е ключов проблем. Почти всички основни фигури в радикални ислямски организации са второ или трето поколение мигранти. За техните родители Европа е място, което им е дало спасение. Техните деца обаче започват да гледат на себе си като на второ поколение европейци, и са гневни на начина, по който европейците се държат с тях”, каза още политологът Иван Кръстев. Европа, проектът, е създаден в съвсем различна среда. \"Една от причините да напиша тази книга е, че ние се държим с ЕС като с природа - като с планина, която си стои на мястото и нищо не може да ѝ се случи. Знаем колко крехък е всеки политически проект. Предстои ни да научим изкуството на оцеляването\", обясни той. По думите му Каталуня – създава реален проблем в Европа, доколкото европейските страни започват да се притесняват, че този сепаратизъм, който не е характерен само за Испания, може да отиде и в други страни. Какво става с Каталуня - 7 въпроса и 7 отговора \"Но той показва нещо много по-просто – всички тези, които си вярват, че разпадането на Европа, е само връщане към националните държави, не са разбрали най-простото нещо: Ако ЕС се разпадне, ще се разпадне Испания, ще се разпадне и Белгия, ще се разпаднат и други страни, които до голяма степен в момента запазват териториалната си цялост благодарение на съществуването на ЕС.\", смята Кръстев. Иван Кръстев: Следващите 10-15 дни ще са критични за бъдещето на ЕС Иван Кръстев: Миграцията е новата революция Какво става с Каталуня - 7 въпроса и 7 отговора", "date": "2017.11.01", "title": "\"Предстои ни да научим изкуството на оцеляването\""}
{"url": "http://clubz.bg/60199-lilqna_pavlova_radvam_se_che_bsp_spodelq_nashite_prioriteti", "text": "-Работата на опозицията е да иска властта и да критикува. За риториката им, която изглежда Ви е впечатлила, сигурно имат вътрешни причини. Не е моя работа да ги коментирам. А относно формулираните техни т.нар. „контраприоритети“, то те почти едно към едно съвпадат с тези, одобрени от правителството още в началото на лятото. Обнадеждена съм, че ако продължава в същия дух, БСП може постепенно да се превърне в национално отговорна опозиция - като демократичните опозиции в другите европейски демокрации. Затова се старая и ще се старая да не се поддавам на изкушението на политическата конфронтация. Продължавам да се придържам към разбирането на ГЕРБ и на правителството, че председателството е национална и надпартийна кауза, по която ще търсим съгласие с всички политически сили. - Четете и ще се убедите. Правителството поставя като приоритети европейското бъдеще на Западните Балкани и устойчивия интегриран подход към Дунавския и Черноморския регион. БСП говори за \"европейската перспектива пред Западните Балкани и Черно море и Дунав – регион на сигурност и сътрудничество\". Ние поставяме в центъра на приоритетите ни съхраняването на кохезионната политика и средствата за нея в многогодишния бюджет на ЕС след 2020 г. БСП - също. Оставям споровете за \"родителските права\" върху тези приоритети на онези, които страдат от политически комплекси. За нас тези приоритети са национални и ще бъдем последователни в тази ни позиция. Не бива и да забравяме, че председателстващата страна не определя приоритетите си еднолично, а в координация с предшестващата и идващата държава председателка на Съвета на ЕС в рамките на т.нар. \"трио\". В нашия случай то включва Естония и Австрия. Приоритетите, над които работи триото, трябва да отразяват дългосрочните цели на ЕС.  - Дебатът и работата по тези теми не е спирал никога. Къде пише, че само БСП са за това? Много добре е, че целите ни съвпадат. Трябва обаче да внимаваме с желателното мислене и с популизма. Никоя от досегашните многогодишни финансови рамки на ЕС (седемгодишните му бюджети - б.р.) не е еднаква с предишната. И финансирането на никоя от политиките не е с точно същия размер и условия. Съюзът адаптира финансите си към променящата се Европа и променящия се свят. Чист популизъм е да искаш ЕС да ти дава толкова пари, колкото в миналото при непроменени условия, когато толкова неща в него и около него са се променили. Европейският бюджет ще бъде намален с около 15 милиарда евро годишно след 2020 г., когато Великобритания се очаква да напусне ЕС. Той ще има допълнителни разходи за управление на миграцията, охрана на границите, отбрана, изследвания, развитие и иновации. Всяко семейство знае от собствен опит, че ако приходите в бюджета ти намаляват, а разходите се увеличават, не можеш да запазиш размера и принципите на финансирането. Това е реалност, която засяга не само нашата страна, а всички в ЕС. Един от важните въпроси, по който той ще започне дискусия по време на нашето председателство е именно за бъдещата многогодишна финансова рамка и кохезионната политика след 2020 г. Подчертавам, че за да бъде тя приета, трябва единодушие на държавите членки. И че интересите на нетните платци и нетните получатели на евросредства, сред които е и България, меко казано, не винаги съвпадат. Левицата няма монопол и върху развитието на социалния стълб на Европа. Радвам се обаче, че можем да работим заедно с нея за него. Налага се да припомня, че идеята ЕС да има социален рейтинг \"тройно А\" тръгна от европейската изборна кампания на Европейската народна партия, към която принадлежи ГЕРБ.  Що се отнася до Шенген и еврозоната, искам да направя едно важно уточнение. Не можем да поставяме наши национални цели и интереси като приоритети на председателството. Това не е позволено на никоя страна членка. Не бива да създаваме у хората фалшивото очакване, че от председателството могат да се извлекат едностранни изгоди. Държавата председателка трябва да бъде \"честен посредник\" между различните национални позиции и интереси в Съвета на ЕС. Това правят всички председателства, това ще прави и България. Отделен въпрос е, че стратегическият национален интерес на България е ЕС да бъде единен, по-силен, по-солидарен. Като председатели на неговия Съвет можем да допринесем за това - като формираме дневния ред, като посредничим за компромиси. За тази мисия се готвим и получихме висока текуща оценка от службите на Европейската комисия. По-конкретно, по време на нашето председателство ще се обсъждат фундаментални въпроси за бъдещата институционална архитектура на ЕС и на еврозоната. Този дебат не бива да води до Европа, разделена на ядро и периферия, а всички 27 страни членки трябва да се движим в пакет. Радвам се, че опозицията споделя нашите виждания. Това прави позицията ни по-силна. - Европа трябва вече да е научила, че серията кризи, през които премина, започнаха от области, които тя и светът бяха оставили на заден план или бяха забравени. Като държава съседна на Западните Балкани, ние не можем да допуснем те да се превърнат в забравена криза на Европа, с която ЕС да се заеме, едва когато тя отново се изостри. Индикациите, че такъв риск съществува са достатъчно. Не бива да чакаме някоя искра да предизвика пожар, който после Европа да гаси на безсънни извънредни срещи. Инвестицията в европейската перспектива на Западните Балкани е инвестиция в мира и стабилността на нашия континент и гаранция, че на него няма да има сиви полета, където да се настанят сили, обратни на всичко, което са Европа и свободният свят.  Затова европейската перспектива на Западните Балкани не е само български национален, а европейски интерес. Тя е залогът, че държавите от този регион ще правят реформи, че ще развиват регионалното сътрудничество и добросъседството. Европейският дом ще бъде незавършен, докато пред прага му стоят страни от този континент.  България има и историческите връзки, и експертното познание за региона, който може да предложи на европейската политика към него. Убедени сме в европейската добавена стойност на по-високата инфраструктурна свързаност на Западните Балкани, на възможността на техните граждани да ползват европейски предимства като например безвизовия режим за пътуване или международните разговори без роуминг такси.  Този български приоритет няма специфичен политически адресат във въпросните страни. Той е отправен към обикновените хора в тях, мнозинството от които искат европейско бъдеще. Не виждам каква по-привлекателна перспектива им предлага някой друг. На Балканите и до ден днешен се срещат много интереси. България иска да използва председателството си, за да бъде говорителка на европейския интерес. Искаме съседите ни да ни запомнят с това, а не с излинелите клишета на историята.  Когато завърши първото българско председателство на ЕС, следващото ще бъде чак след 14 години - през 2031 г. Румъния, която сега е наред да председателства ЕС през 2019 г., ще има втория си шанс през 2033 г. Кой дотогава би поставил балканската тема на масата на ЕС при всичко, с което Европа е заета? Кой ако не ние? - Опасявам се, че впечатлението Ви е погрешно. Още през септември започнахме серия от дискусии за приоритетите на председателството, за съдържателната му страна. Вече два месеца нашият екип и отрасловите министерства обсъждат програмата на председателството ни с работодатели, синдикати, браншови организации, с неправителствения сектор, с гражданството. В петък ще бъдем на такива дискусии в Хисаря и в Стара Загора. Доколко тази проблематика присъства в медиите, не бих се наела да съдя. Те са свободни да избират съдържанието си. Моето впечатление е, че разговор за Европа у нас има и  ще се чува все по-силно. Този месец ще обобщим идеите и предложенията от дискусиите, а през декември ще приемем окончателния вариант на програмата на българското председателство и неговите приоритети.", "date": "2017.11.01", "title": "Лиляна Павлова: Радвам се, че БСП споделя нашите приоритети"}
{"url": "http://clubz.bg/60202-rusiq_otkaza_da_predade_zapodozrqn_za_prevrat_na_cherna_gora", "text": "Гражданинът на Черна гора Анание Никич, заподозрян за опит за преврат и тероризъм, няма да бъде върнат в родината си. Това решение обяви днес руската прокуратура, съобщи РИА Новости. Никич бе постоянен преводач на опозиционния Демократичен фронт в Черна гора. Той е сред заподозрените за планиране на атентати по време на парламентарните избори в страната миналия октомври. Те смятали да завземат сградата на парламента след обявяването на изборните резултати и да обявят победа за една от партиите. Имало е план да бъде убит и премиерът на страната. Официално: Русия стои зад опита за преврат в Черна гора Никич е в Русия от април тази година, когато бе задържан в Ростовската област. Вчера обаче местните власти му дадоха убежище като бежанец. Именно поради тази причина Руската федерация отказва да одобри екстрадицията му. Делото срещу превратаджиите вече започна в Подгорица. Русия заплаши Черна гора заради НАТО Отношенията между двете държави рязко се влошиха след влизането на Черна гора в НАТО. Тогава Русия в прав текст заплаши черногорци, че ще си понесат последствия за \"враждебния акт\". Русия заплаши Черна гора заради НАТО", "date": "2017.11.01", "title": "Русия отказа да предаде заподозрян за преврат на Черна гора"}
{"url": "http://clubz.bg/60193-patriot_sreshtu_patriota_zaradi_byudjeta_stenograma", "text": "Двамата представители на \"Обединени патриоти\" в Министерския съвет - вицепремиерите Валери Симеонов и Красимир Каракачанов, са завързали интересна полемика в понеделник, става ясно от публикуваната стенограма от правителственото заседание.  Кабинетът по изключение се събра в първия работен ден от седмицата, за да приеме Бюджет 2018 г. Основни части от заседанието са преамбюлът на Горанов, с който защитава бюджета, както и последвалите пристъпи на спонтанен възторг от него - изразени най-вече от Цецка Цачева, образователния министър Красимир Вълчев, земеделския Румен Порожанов и културния Боил Банов. Валери Симеонов обаче се намесва с апел - не може ли доходите да са по-високи, като напомня, че те са изключително ниски в държавния сектор, \"особено на тези звена, които трябва да упражняват контрол\", т.е. - проверяващите. Той критикува още, че не вижда \"някакви сериозни мерки по отношение на демографията\"   стипендии на студенти по специалности, които са необходими за икономиката и др. За всички изредени напомня, че те са ги заложили в програмата си за управление. Ами откъде ще дойдат парите? От колегата му Каракачанов, ето откъде: След което директно нарича покупките \"играчки\": До края на изказванто си още два пъти повтаря, че е...   След като очаквано го \"опрасква\" Владислав Горанов, се включва и съпредседателят му в ОП Красимир Каракачанов: Борисов посочва разговора да продължи правосъдната министърка Цецка Цачева, която първо поздравява Горанов за бюджета... Точка 1 \n\tПроект на Решение за одобряване проект на Закон за държавния бюджет на Република България за 2018 г. БОЙКО БОРИСОВ: Горанов! ВЛАДИСЛАВ ГОРАНОВ: Уважаеми господин министър-председател, уважаеми госпожи и господа министри, колеги, актуализираната средносрочна прогноза за периода 2018-2020 година представя дългосрочните икономически перспективи и основните допускания в правителствените фискални цели и приоритети, като акцентира на основните параметри на бюджетната рамка за следващата година. \n\tВключена е, съгласно изискванията и съгласно Закона за публичните финанси, съпоставка на макроикономическата прогноза на Министерството на финансите с тази на Европейската комисия, както и съпоставка на прогнозата на Министерството на финансите с прогнозата на Европейската комисия по отношение на показателите на сектор „Държавно управление“. Макроикономическата прогноза, използвана при разработването на актуализираната средносрочна бюджетна прогноза се базира на допусканията за основни показатели на външната среда на Европейската комисия, Световната банка, Международния валутен фонд, Министерството на финансите на Република България и актуални данни към края на месец септември 2017 година. \n\tПродължаващите положителни очаквания за икономическото развитие на страната, в това число и на оценката за номиналния размер на брутния вътрешен продукт, залегнали в есенната макроикономическа прогноза, са отчетени при подготовката на актуализираната прогноза за 2018-2020 година. Реалният растеж на брутния вътрешен продукт се очаква да се запази на относително стабилни нива от 3,9 на сто на година през прогнозния период. Вътрешното търсене ще остане водещо за повишението на БВП по линия както на потреблението, така и на инвестициите. В същото време растежът на крайното потребление ще се забави към края на прогнозния период поради по-ограниченото нарастване на публичното потребление, от една страна, и ограничаването на положителната динамика на пазара на труда в резултат от неблагоприятните демографски тенденции в страната. По отношение на пазара на труда очакваме през 2018 година нивото на безработицата да продължи да се понижава и да достигне 6,2 на сто, а равнището на безработица ще продължи плавно да намалява и през останалите години, като през 2020 година се очаква да достигне 5,6 на сто от работната сила. Коефициентът на икономическата активност „15+“ се очаква да нарасне с по-бавен темп спрямо предходната година поради постепенното свиване на потенциала на свободния трудов резерв, който би могъл да задоволи търсенето на труд. В същото време, пенсионната реформа и структурните реформи на пазара на труда се очаква да допринесат за нарастване на участието на населението в работната сила. По отношение на инфлацията се очаква средно годишно повишение на хармонизирания индекс на потребителските цени през 2018 година да бъде около 1,4 на сто, а инфлацията в края на годината да достигне 1,6 на сто. По-високите стойности ще се дължат на продължаване на поскъпването при потребителските цени на храните и горивата, както и на засилване на базисната инфлация под влияние на по-високото вътрешно търсене. Принос има и планираното увеличение на акцизните ставки върху цигарите, който се оценява като 0,1 на сто в края на 2018 година. Средногодишно повишение на хармонизирания индекс на потребителските цени се очаква да се ускори до 1,7 през 2019 година и 1,8 през 2010 година при допускане за по-високи международни цени на петрола и неенергийните суровини и нарастване на вътрешното търсене. Фискалните цели са следните: Предвижда се да се запазят целите на дефицита по консолидираната фискална програма, заложени в пролетната средносрочна бюджетна прогноза за периода 2018-2020 година, като дефицитът съответно е планиран по години, както следва: 1 на сто за 2018 година, 0,5 на сто от БВП и нула, балансиран бюджет, за 2020 година. През прогнозния период при приходите се наблюдава тенденция за номинален ръст за всяка от годините, включително за 2018 година, спрямо очакваното изпълнение за 2017 година, което се дължи както на увеличението на номиналния размер на брутния вътрешен продукт, така и на засилените мерки за повишаване на събираемостта на данъчно осигурителните приходи и очакваните по-високи размери на приходите от помощи и дарения от чужбина, разбирайте съфинансирането от европейските фондове. При разходите през прогнозния период се наблюдават тенденции, подобни на тези при приходите, като, разбира се, с оглед постигане на балансиран бюджет темповете на увеличение на разходите с малко са по-бавни от темповете на увеличение на приходите. В тази връзка и политиката по финансиране може да се характеризира със следното: Продължаващата фискална консолидация, тоест намаляването на дефицита и прогнозата за постигане на балансиран бюджет през 2020 година, са предпоставка за намаляване на необходимостта от дългово финансиране на бюджета и се очаква постепенен спад на съотношението на държавния дълг към прогнозния брутен вътрешен продукт, което да достигне ниво от 20 на сто към края на периода. За периода 2018-2020 година нивото на консолидирания дълг на сектор „Държавно управление“ се очаква да се движи в диапазона от 24 до 20, като прогнозните стойности на консолидирания дълг значително са под максимално допустимата референтна стойност на Маастрихтските критерии за конвергенция от 60%, което ще гарантира изпълнението на Маастрихтските критерии по този показател. \n\tМога да премина по секторите, но колегите имаха възможност да участват активно в дебата между Министерството на финансите и отделните секторни министерства, така че ще го спестя, за да дам възможност на колегите да коментират отделните сектори и да представят данните. Мога само да обобщя, че предвидимостта и стабилността, която нашето управление дава, връща доверието в потребителите и гарантира както ръст на потребление, така и ръст на доходите, което е една добра новина фона на рисковете, които външната среда крие за следващите няколко години. Има достатъчно буфери предвидени в бюджета, така че той да е изпълним и, според мен, гарантира до голяма степен изпълнението на функциите на държавата в следващата година специално и в тригодишния период. Основните приоритети, заложени в програмата на правителството 2017-2021 година, са намерили място в бюджета за 2018 година и в следващите години от прогнозния период, така че предлагам на колегите, ако нямат друго виждане, да го подкрепим и да го предложим на Народното събрание за дебат. БОЙКО БОРИСОВ: Валери Симеонов! ВАЛЕРИ СИМЕОНОВ: Аз за съжаление ще започна с несъгласие с някои точки. Смятам, че, въпреки че като цяло бюджетът е добре съставен, макропоказателите са също много добри, но все пак аз мисля, че могат да се извършат определени промени в него, които биха подпомогнали като цяло развитието на страната и не на последно място – и условията на възнаграждение, най-вече на работещите в държавния сектор, като предпоставка за извършване на реални промени, такива, каквито ние сме си заложили в програмата. Имам предвид това, че заплатите в държавния сектор са изключително ниски, особено на тези звена, които трябва да упражняват контрол, които извършват не особено привлекателни дейности, свързани със социалното обслужване и т. н. – проверки, налагане на актове, наказателни постановления и т.н. На практика, хора с по 460 лева заплати, вече с 510 лева, ще бъдат от догодина, проверяват и трябва да направят актове на фирми-нарушители със стотици хиляди обороти само за едно денонощие. Ние трябва отнякъде да осигурим за тези хора средства. Същото се отнася и за социалните работници и за тези, които работят в етнически квартали, за санитарки и за тези, които са подложени на ежедневни рискове, които ние виждаме, укоряваме, но практически на тези хора ние не им подаваме ръка, което означава, че държавата няма особено сериозен интерес, поне така излиза, да извършва промени в посока по-висока събираемост, контрол и решаване на етнически проблеми. Ако държавата го иска, тя трябва да плати за това. Също така не виждам някакви сериозни мерки по отношение на демографията, която сме заложили също като приоритет на коалиционното правителство и в тази връзка очаквах да има някакви данъчни облекчения за младите семейства с до 3 деца – модели, които са приложени в доста европейски страни. Конкретния пример, на който последно се натъкнах, това е в Унгария, например, при три деца данък общ доход практически става нула. Аз не мисля, че това много ще ощети бюджета, може би е въпрос на едни прецизни сметки. Но с оглед на намаляващата раждаемост, съвсем естествено е държавата също да стимулира, ако желае да има ръст в прираста. Също така може да се помисли и за някои стипендии на студенти в България и в чужбина по специалности, не тотално, а по специалности, които са необходими за нашата икономика. Не на последно място, ще поставя въпроса чисто политически за приоритетите на коалиция „Обединени патриоти“ като част от сегашното коалиционно управление, които знаете, че поставихме акцент върху пенсиите. Има повишение на пенсиите, ръстът за 2018 година също е добър, но, все пак, аз мисля, че можеше и там нещо да се направи и да се задели. Естествен е въпросът на всеки един от вас откъде ще дойдат парите? При този бюджет аз виждам резерви, които могат да бъдат пренасочени. Така, например, аз апелирам да не се подкрепя бюджетът на Министерството на отбраната в тази му част, в която заделяме едни 230 милиона годишно за закупуване на нови самолети. Наясно съм с изискванията като членове на НАТО, че трябва да развиваме и авиация, но мисля, че можем да си позволим това да започне в един малко по-късен етап, още повече, че в момента, както виждаме, и да вземем нови самолети няма кой да ги кара. Така че, към настоящия момент специално аз лично, господин Борисов, се чувствам леко неразположен да гласувам точно това перо. Днес съм неразположен и няма да го гласувам това перо за бюджета на отбраната. Тези пари могат да бъдат насочени към тези дейности, които изброих. Извинявайте, но да купуваме нови военни играчки, при положение че там има много сериозни проблеми в екипа на хората, които ще управляват тези нови самолети и въобще никаква гаранция няма, че някой ще се качи на тези самолети, по-добре да не правим тези излишни рискове, защото са прекалено скъпи. Нещо подобно е и въпросът с фрегатите, въпрос, който също би трябвало, според мен, да бъде по-сериозно обсъден – дали са нужни тези големи разходи, защото самолети и фрегати са още 400 милиона, а в това време хората, които са по места, тук гледам моите колеги, които ден след ден, съвещание след съвещание се оплакват, че като се започне от борсите и се мине през социалните работници и медицински сестри, и какви ли още не, всъщност се гърчат около нивото на минимална работна заплата, контролират и ще внасят приходи. Нали така, господин Горанов? Даже аз се учудвам, че вие не поискахте повишение, например, на заплатите на митничарите, които са основният фактор за увеличаване на приходите, защото, подложени на сериозни изкушения, тези хора все пак трябва държавата да е зад тях, включително и финансово. Така разсъждавам аз и в тази връзка приключвам – предвижда ли се все пак някаква актуализация към някакъв момент при положително развитие на показателите на бюджета? Това е, което искам да кажа. За днес съм неразположен, но като цяло ще подкрепя бюджета. Въпреки че съм неразположен, като цяло ще го подкрепя, защото е добър и защото дава много сериозни перспективи за развитието най-вече на икономиката. Благодаря. ВЛАДИСЛАВ ГОРАНОВ: Ако ми позволите, господин премиер. До някаква степен проблемът, поставен от господин Симеонов във връзка с контролните звена в системата на Министерството на труда и социалната политика и в системата на Министерството на финансите, е решен. До някаква степен, тъй като за системите на Министерството на финансите е предвидено 5% увеличение за Националната агенция за приходите и за „Митниците“, даже за Националната агенция за приходите е предвидено (и ви моля да го подкрепите) и укрепване на персонала като числен състав – във връзка с функциите на фискален контрол са предвидени допълнително 200 щатни бройки за Националната агенция за приходите. Предполагам, че министър Петков може да докладва увеличението на възнагражденията в Министерството на труда и социалната политика, но и там има предвидено увеличение – както по отношение на Агенцията за социално подпомагане, така и по отношение на другите звена. БИСЕР ПЕТКОВ: Ако ми позволите, господин премиер, да уточня това, което министър Горанов каза. Всъщност, в проекта на държавния бюджет, в частта „Разходи за помощи, обезщетения и ведомствени разходи“, на Министерството на труда и социалната политика и второстепенните разпоредители са предвидени 9 милиона 400 хиляди лева и повече разходи за персонал, което ще позволи увеличение на работните заплати до 10%, като приоритетно смятаме да го насочим към Агенцията за социално подпомагане, където нивата на заплащане са най-ниски. Разбира се, тук в интерес на истината трябва да кажа, че има искания, има и петиции, които са до Вас и до финансовия министър, и до мен за по-сериозни увеличения от социални работници, но това е към момента заложеното в проекта на бюджета – до 10% увеличение на средствата за работна заплата във второстепенните разпоредители, тоест за социални работници, трудови инспектори и трудови посредници. \n\tБлагодаря. БОЙКО БОРИСОВ: Красимир Каракачанов! КРАСИМИР КАРАКАЧАНОВ: Уважаеми господин премиер, уважаеми колеги, разбрах, че колегата Симеонов е неразположен и вероятно това е причината да не може да се запознае с темата за отбраната или поне да прочете какво пише в Програмата за управление. Няма как да говорим за това, че има едни разходи, които били за отрязване от Министерството на отбраната, защото проектът за модернизация на въоръжените сили е един проект, който, за съжаление, е бавен прекалено дълго. От миналата година, с гласуването още на бюджета през 2016 година, са предвидени необходимите средства и те са планирани. Ако ние сега спрем тези проекти за модернизация, означава, че следващите пет-шест години няма да извършим нищо в тази посока. Не само по отношение на това, че и от Европейския съюз, и от НАТО има изискване по отношение на отбраната и разходите, които трябва да се направят – 2 на сто от брутния вътрешен продукт, а и поради факта, че състоянието на въоръжените сили е такова, че проекти за модернизация не могат да се отлагат. Те трябва да се развиват, разбира се, по начин, по който това се прави ясно, прозрачно, с контрол върху всеки лев, който се изразходва. Но те не могат да бъдат спирани и от тази гледна точка искам да благодаря за разположението на министъра на финансите и разбирането, което прояви за 100 милиона лева за увеличение на заплатите на военнослужещите, които не са увеличавани от 2013 година. \n\tБлагодаря. БОЙКО БОРИСОВ: Цачева! ЦЕЦКА ЦАЧЕВА: Уважаеми господин премиер, колеги, преди всичко искам да благодаря на Министерството на финансите, на финансовия министър господин Горанов, че по време на междуведомственото съгласуване бяха предвидени средства в размер на 5% и за служителите от ГД „Охрана“, като по този начин те се изравняват с увеличението на възнагражденията за служителите от ГД „Изпълнение на наказанията“. Остава обаче нерешен още един проблем. В чл. 62 в проекта на закона е казано кои са служителите, за които важи базата за определяне размера на основно месечно възнаграждение за най-ниската длъжност. Тук са предвидени в този член и служителите, най-образно казано, надзирателите в затворите. От 1 април 2017 година служебният министър на вътрешните работи е издал заповед базата в МВР да е 190 лева. В затворите базата си остава 95 лева и няма възможност, поради липса на средства, да бъде изравнена и спазен законът, тъй като те са по един и същ ред. В този смисъл ми е апелът – да се преосмисли, ако трябва след внасянето в пленарна зала, но трябва да бъде спазен законът и да бъде еднакво спрямо служителите в МВР и служителите от ГД „Изпълнение на наказанията“. ВЛАДИСЛАВ ГОРАНОВ: Това, което коментира госпожа Цачева, е едно от допълнителните възнаграждения, предвидени в Закона за МВР. Това, което тя каза, всъщност е, че това допълнително възнаграждение в МВР, което е за изпълнение на специфични функции, е определено в размер на една втора от 380, сиреч 190 лева, а в Министерството на правосъдието за звеното ГД „Изпълнение на наказанията“ е определено в размер на 95 лева. Няма нормативно изискване да са еднакви. Тук се търси аналогия и изравняване, но ако трябва да сме коректни, никъде законодателството не предвижда и не налага тези размери да са еднакви. Решението е въпрос на целесъобразност. Моите притеснения са, че в един момент ще се стигне до това, че основният акцент в следващия бюджет ще се даде върху звената от системата на отбрана и сигурност, които също са важни, но в края на краищата са само една част от системите, които правят държавата функционална. За мен, още в предизборната програма сме дали ясен акцент в това какви са идентифицираните проблеми и потребности на обществото и със сигурност, освен отбрана и сигурност, трябва да дадем акцент и върху другите системи. Увеличението от 5% в никакъв случай не е някакво колосално, но то трябва да бъде съпоставено с това, че през последните години в държавата нивото на инфлация е било през по-голямата част от периода отрицателна. Тоест, реалните доходи на хората са се увеличавали през целия период. Да, темповете в реалния сектор са по-високи, отколкото темповете в бюджетния, но в края на краищата това, което постъпва повече от реалния сектор в бюджета не може да отива само за заплати. Има и много други задачи, които стоят пред държавата и свързани както със социалната, така и с инженерната инфраструктура. Дали сме тази година и значителен нюанс по отношение на доходите. Над 730 милиона повече за разходи за персонал, над половин милиард лева повече за пенсии, в областта на социалното подпомагане. Защото се спомена и темата за демография, тук отново мога да реферирам към министър Петков, за да цитира колко допълнителни разходи за социални помощи са предвидени и каква нова политика по отношение на подпомагането на семейства, отглеждащи деца, е предложено както по отношение на индивидуалния размер на помощта, така и по отношение на разширяването на нейния обхват.  \n\tСигурно има аргументи и напрежение във всяка една от системите, в края на краищата трябва да намерим някакъв баланс. Отвън бихме получили упрек, че при такова добро развитие на икономиката не трябва да се допускат дефицит и трупане на дълг или харчене на резерви, защото при ръст от 4% с какъв аргумент стоим на дефицит, а не се вместим в това да харчим колкото изкарваме. Има и такъв аргумент. Аз, за да мога да включа в бюджета и да ви го предложа, съм си позволил да запазя предварително анонсираните нива на дефицит и ако дойде по-добро изпълнение, дай, Боже, следващата година то ще отиде в намаляване на дефицита. Но няма аргумент, с който до безкрай да харчим за сметка на бъдещето и, разбира се, бюджетните системи и хората, които работят вътре, няма възможност да получат същите темпове на нарастване, които се получават в реалния сектор. Единствените, които растат изпреварващо, това са в системата на средното образование и мисля, че никой няма да оспори необходимостта от ускорено и изпреварващо инвестиране в средното образование. Иначе предполагам, че всеки един колега, стоящ на масата, може да претендира за допълнителни разходи за персонал, защото няма да крия, че възприятието на част от управленците е, че ако вдигнат заплатите са добри управленци и често през годините, през които съм наблюдавал съставянето и изпълнението на бюджета, съм се сблъсквал с тази рефлексия. Да, когато имаме възможност, ще увеличаваме заплатите, но не е задължително, че ако увеличим заплатите ще получим по-добро обслужване на хората или по-добро качество на администрацията. БОЙКО БОРИСОВ: Заповядайте, господин Ревалски! ЮЛИАН РЕВАЛСКИ: Благодаря, господин премиер! \n\tУважаеми господин премиер, уважаеми господа министри, ако ми позволите кратък коментар за бюджета за Българската академия на науките и за наука. \n\tПрез тази година ние получаваме едно увеличение, което е малко под 5 милиона лева, което по същество е сметнато да покрие разликата с увеличаващата се минимална работна заплата и докторантските стипендии. Същевременно, искам да отбележа, че имаше между публикуването на проекта и днешното заседание заседание на Съвета на настоятелите, на който присъстваха и представителите на Министерския съвет и Съветът на настоятелите се обедини около едно старо решение, още от миналата година, че минималната бюджетна субсидия, която е необходима за Българската академия на науките, е 98 милиона лева. Както виждате, получава се един недостиг в последните години, понеже само се додава за минималната работна заплата, който не е малък почти 15 милиона лева. Ние се съобразихме, ръководството, с това решение на Съвета на настоятелите. \n\tВъпросът е, че ако тази разлика остане от следващата година на минимална работна заплата, говоря за начална, разбира се, средна минимална работна заплата ще бъдат и асистентите, които са около 480 души, а главните асистенти, които, както знаете, освен, че са магистри имат и докторска степен, ще бъдат не далеч, те са 800 души. Става въпрос горе-долу за половината персонал в Българската академия на науките, който очакваме да замени този, който трупа години. Разбираме, че Министерството на финансите и Министерството на образованието и науката са предвидили една сума, доколкото съм запознат – около 65 милиона лева за наука, по програми, която да бъде раздавана, да се определят програми и да бъде раздавана на проектен принцип. Там има един резерв. Но бих искал да отбележа няколко неща, които ме правят скептик, че може да се подобри състоянието в Българската академия на науките. \n\tПърво, това е за всички учени и ние сме горе-долу не повече от една четвърт от учените в България. \n\tВторо. Обикновено научните програми по света, но те и в България не могат да бъдат различни, нямат голяма съществена част предвидена за заплащане на труд. Повечето са свързани с инфраструктура, мобилност и други дейности. \n\tТрето. Обикновено (и това е нормално) програмното финансиране е ориентирано към приоритети и естествено е през този период да има приоритети, свързани с иновации, с нови технологии и в този смисъл част от учените в Българската академия на науките ще бъдат успешни. Но същевременно, не малка част, които развиват фундамента на тези технологии – имам предвид физика, химия, биология и математика, няма да могат да кандидатстват. Освен това, ние имаме съществена част от социални науки и хуманитарни науки, които доста често също са извън този тип програми. Така че, аз съм притеснен, че въпреки, че ще има – и отново подчертавам, ние го подкрепяме, че ще има такава програма отделно, предполагам, в централизирания бюджет, която е свързана с научни програми, съм обезпокоен от това, че няма да можем да балансираме достатъчно, все пак, заплащането в БАН и това, както сами разбирате ще породи напрежение. Когато много квалифицирани хора са близко до минималната работна заплата, това поражда напрежение. \n\tНие не сме, също така, сменяли в последните години и началните заплати на най-квалифицирания състав.  \n\tПросто, ако може да се помисли евентуално за възможни други начини за финансиране и допълване на бюджетната субсидия на БАН. \n\tБлагодаря ви. БОЙКО БОРИСОВ: Вълчев! КРАСИМИР ВЪЛЧЕВ: Уважаеми господин премиер, уважаеми колеги, за следващата година предвиденият ръст на разходи за образование и наука е над половин милиард. Такъв ръст не е имало в последните десетилетия, особено за училищно образование. За наука може би е съпоставим с последния голям ръст, който имаме от преди десет години. \n\tПо отношение на образованието акцентът, както каза министър Горанов, е най-вече върху предучилищното и училищното образование и самото предизвикателство, което имаме в системата – да я осигурим в дългосрочен план с добри мотивирани преподаватели. Имаме проблем с осигуряването на системата с преподаватели. Разликата между учителите и останалите професии е, че ако имаме добри учители, утре ще имаме и база за всички останали професии. Разбира се, че при общ недостиг на пазара на труда всички професии са важни и всички сектори ще изпитат недостиг, но ако по-добрите ученици стават учители, утре всички ученици ще имат по-добри образователни резултати и това е акцентът още от правителствената програма, който е поставен. \n\tЗначително е увеличението и на средствата за наука. Номинално могат да се видят над 120 милиона, реално е близо 80 милиона лева. Основната част от тях са заделени за програмно финансиране и за финансиране на обектите от Националната пътна карта. В Националната пътна карта са обектите, които имат обща европейска разпознаваемост, които са включени в паневропейските научни мрежи, а националните програми ще бъдат програмирани в съответствие с принципите на партньорство между научните организации и висшите училища и концентрация на средствата. \n\tВодим постоянни разговори с БАН и факт е, че освен проблемът с обема на средствата и с нивото на заплащане, ние имаме проблем и с това да обосновем пред обществото обществената възвращаемост на вложените средства, респективно на увеличените средства за научни изследвания. Това, което ще предложим на всички министри заедно с Българската академия на науките, е една диаграма какво прави всеки един институт на БАН и съответно ще помолим всички да предложат дейности. БОЙКО БОРИСОВ: Добре, предлагам следното. Нашите политически опоненти ни атакуват главно за това, че харчим с този бюджет много повече, над 730 милиона повече. Другите искат да харчим още повече. Не съм убеден, че би трябвало да създаваме напрежение при положение, че половин милиард отива за образование, номинално 120 милиона повече за наука и научни изследвания, и да не можете да седнете с ръководството на БАН да направите така, че, от една страна, да им ползваме потенциала и да усвоят тези пари, защото това са десетки милиони, и да се направи връзката с икономиката, и с иновациите, и с всичко, за което говорите. Седнете, говорете и намерете начин. При положение, че има 120 милиона за наука повече, половин милиард повече за заплати, плюс 650 милиона за модернизация, саниране и реконструкция на училища и университети, ще отиде над милиард и кусур за една година – нечувано в образованието досега, и някъде да излезе изказване, че е недостатъчно или ще има напрежение, просто е грехота! \n\tВъв всяка сфера сме се постарали с 5%, 10% да се вдигнат доходите, да се даде повече и за артисти, и за култура, и за инфраструктура, и за образование, и за отбрана.  \n\tРазбира се, тук и Валери е прав за сферата на отбраната и аз съм убеден и знам, че министър Каракачанов работи по темата. Нашите военни като отиват в НАТО не отиват само да им мине командировката, а трябва да говорят за реални учения или реално какво би трябвало и как най-ефективно да заложим пари там, където ще са най-нужни. Прав е Валери Симеонов, ще вкараме огромни пари, ама това ли ще е най-важното? Аз ще се съглася с експертизата, но искам да я видя. Да ви я представим на вас, защото става въпрос за много пари. \n\tЕто сега, преди малко, бяха тук група европейски депутати от всички парламентарни сили и говорихме за кохезията и какво правим да нашето председателство по кохезионната политика. Но това може абсолютно да се пренесе в сферата на отбраната, общата европейска сигурност. Ама не само на думи, защото кохезията се вижда. Има ли метро? Има. Има ли магистрала до Бургас? Има. Има ли „Марица“? Има. Същото да видим в общата европейска отбрана. Трябва ли всяка една държава да купува поотделно самолети, танкове, артилерия, ракети и всичко останало? Ако нашата отбранителна стратегия на НАТО е актуализирана – има ли нови предизвикателства по границите ни, Европа как мисли да се защитава като цяло? \n\tТака че, постарали сме се – над 730 милиона са в повече. Като прибавим и програмите, които бяха във Фонд „Земеделие“, в земеделието, огромни пари, които отиват по инфраструктура допълнително, това, което отиде в регионалното министерство по саниране на училище, детски градини и площадки… \n\tИзведнъж се оказва, че усещането е все едно сме в очакване на голямото харчене – и още, и още, и още, и още! Да, но ние за първи път тази година нямахме да плащаме за „Белене“, нямаше да плащаме за американските централи, нямаше за „КТБ“ да се плаща. Нашите политически опоненти бързо забравиха, че ние две години събирахме и давахме огромни пари – 6 милиарда 700 милиона! Представете си върху това днес, което даваме, и виждате, в колко сфери се помага – и в отбраната за заплати, и в МВР за заплати. Догодина ще имаме повече пари, аз съм убеден, ще увеличим с повече. Конкурентоспособността нараства във всяка една сфера. \n\tМежду другото, Дончев, не е лошо, тъй като и доста изказвания чух по тази тема, вече да им разясниш – инвестициите в момента в България никак не са по-малко. Те са в заводи и в разширения на заводи. И периодите с инвестиции, за които ни говорят, това са инвестициите в какво – в двете централи, „Мариците“?! Много „хубава“ инвестиция, ама после ни се връзва на електромера. Инвестиции в ЕРП-тата, с които още не можем да се оправим. Инвестиции във „ВЕИ“ сектора, където огромни пари изтекоха докато отрегулираме енергията. Такива инвестиции, на мен специално, не ми харесват. \n\tЗа радост, сега инвестициите са в реални заводи – производство, износ и нови работни места, и затова безработицата слезе на тези нива. Един „ВЕИ“ сектор, един соларен парк и един ветропарк има един пазач или двама. Това е работната ръка, ама милиарди ни струва.  \n\tТака че, трябва да сме много стегнати. Мисля, че ако някакви корекции в парламента се направят – вече не мога да се меся на парламента, но сме се постарали във всички сектори да удовлетворим желанията и събрано заедно това прави огромни пари. Догодина ще е по-добре. Догодина сигурно ще раздадем над това, защото ще ги изкараме тези пари. Ако беше Дянков тук, щяхме да сме на нула дефицит и тези 730 милиона нямаше да се дадат. Гарантирам ви, понеже сме минали и през това стискане на коланите. Сега решихме малко да се даде повече, но те са необходими. Защото, пенсиите бяха ли ниски? Бяха. Трябваше да се дадат. Не са заделяни пари за заплати на военните – 100 милиона, за МВР – шестдесет и няколко. За образованието говорих, затова не го казвам. \n\tБоил Банов си мълчи, което е много добър знак. \n\tБОИЛ БАНОВ: Какво да кажа, господин премиер, аз съм очарован от министъра на финансите. \n\tБОЙКО БОРИСОВ: Като знам, че поне десет пъти ме попита за артистите и за театрите. Там поне удовлетворихме ли исканията? \n\tБОИЛ БАНОВ: Очарован съм от министъра на финансите, който изключително компетентно… С него могат да се разискват всички въпроси за култура и много логични неща прави. Това, което най-много ме радва е, че той подкрепя неща, в които вижда посока на развитие. \n\tБОЙКО БОРИСОВ: Аз те подкрепям. \n\tПорожанов! \n\tРУМЕН ПОРОЖАНОВ: Искам да поздравя колегите от Министерството на финансите за много добре аналитично изведената макрорамка, която Горанов каза от колко институции, включително от екипа на министерството, е направена и, разбира се, за така добре структурирания бюджет с ясни параметри, с ясни приоритети. Разбира се, не на всеки от нас са удовлетворени всички искания, но точно тук искам да обърна внимание, че за това бюджетът е инструмент и всеки от нас трябва да го мениджира, да го мениджира така, че нещо, когато не ни достига, да видим какво можем да направим в структурен, разбира се, и в нормативен план, за да си свършим работата. \n\tОще веднъж искам да поздравя колегите от Министерството на финансите. БОЙКО БОРИСОВ: Добре, приемаме точка 1.", "date": "2017.11.01", "title": "Патриот срещу патриота - заради бюджета (СТЕНОГРАМА)"}
{"url": "http://clubz.bg/60196-kak_se_pravi_nauka_bez_pari_snimki", "text": "За поредна година учените от Българската академия на науката излязоха на протест в Деня на народните будители. Стотици се събраха пред сградата на БАН в центъра на София. Научните работници искат по-високи заплати и повече пари за дейността си. Според тях държавата налага \"геноцид над българската наука\". Учените се разходиха по жълтите павета пред БАН и до Народното събрание, което скоро ще гласува бюджета за следващата година. В него са предвидени 128 млн. лева повече за наука.  МОН призна: Може да загубим 70 млн. лева европари за наука Научната дейност обаче е заплашена от загуба на 70 млн. евро пари от ЕС, след като Брюксел замрази програмите заради много нарушения. Правителството обеща вдигане на заплатите на всички догодина, както и повишаване на минималното възнаграждение. Но поради спецификата на академията, това може да не засегне научните специалисти, както се разбира от един от плакатите на протеста - \"Минималната заплата в България – 460 лв., стипендия на докторант в БАН – 450 лв.\" След протеста учените ще връчат в Народното събрание декларация с искане парите за наука да достигнат 1% от БВП.", "date": "2017.11.01", "title": "\"Как се прави наука без пари?\" (СНИМКИ)"}
{"url": "http://clubz.bg/60195-zam_ministyr_nenkov_nqma_da_ostana_pri_drug_zdraven_ministyr", "text": "Все още не е имало официален разговор със зам.-министъра на здравеопазването Мирослав Ненков за поста на проф. Николай Петров. Това заяви той в ефира на Дарик Радио днес. Повод за въпроса са публикации, че той е най-вероятният наследник на поста.  В момента Ненков замества Петров, който подаде в оставка и излезе в отпуск. По процедура оставката му трябва да бъде гласувана в парламента, правителството да предложи нов министър и назначението му да бъде потвърдено от депутатите, припомни зам.-министърът. Здравният министър Николай Петров подаде оставка Ако назначат друг за министър обаче, той заяви, че ще подаде оставка: Ненков коментира разследването на бТВ, довело до оставката на Петров, като отбеляза, че откакто новият екип е в министерството, има \"няколко такива значителни разкрития на журналисти, които всичките бяха с едномесечна давност.\" И отбеляза, че сумата от 1,7 млн. лева за обществената поръчка, спечелена от зетя на Петров Явор Цонев, е преувеличена: И отбеляза, че в репортажа не се отбелязва колко пари е спестил министър Петров от лоши обществени поръчки. И добави, че първата обществена поръчка е реализирана от предишния ръководител на ВМА. Шефът на здравната комисия в парламента Даниела Дариткова, чието име също бе спрягано за нов здравен министър заяви, че с нея не е говорено по тази тема. Та каза още, че нейната сила е в парламента, но допълни, че донякъде е логично името й да се спряга. Според Дариткова трябва да се търси устойчиво решение. Попитана дали министър трябва да стане Мирслав Ненков тя отговори, че това е въпрос към премиера. Дариткова каза, че съжалява за оставката на проф. Николай Петров. Според нея българската здравна система е загубила от тази оставка. Тя допълни, че политизирането в здравеопазването е вредно и трябва да се търси надпартиен консенсус.", "date": "2017.11.01", "title": "Зам.-министър Ненков: Няма да остана при друг здравен министър"}
{"url": "http://clubz.bg/60206-cvetanov_obshtestvoto_ne_priema_bsp_i_dps_kato_alternativa", "text": "Не смятам, че българското общество днес е готово да приеме като алтернатива БСП и ДПС. Така зам.-шефът на ГЕРБ Цветан Цветанов коментира идеята за вот на недоверие на социалистите. ДПС бави БСП и не казва ще подкрепи ли вота на недоверие Той заяви, че все още няма предложено име за нов министър на здравеопазването. ТИ добави, че подалият оставка проф. Николай Петров е доказан професионалист и досега не е чувал никой да каже лоша дума за него. Според него случилото се с проф. Петров може да се приема като сценарий, заложен по време на служебния кабинет, защото от тогава датира одитния доклад.", "date": "2017.11.01", "title": "Цветанов: Обществото не приема БСП и ДПС като алтернатива"}
{"url": "http://clubz.bg/60204-da_nqma_cigani_turci_i_evrei_ako_shte_idvat_da_e_za_den_dva_trejlyr", "text": "Това е разбирането за идеалния свят на един от младежите, които обхваща филмът на Адела Пеева \"Да живее България\". Друг казва многозначително: Лентата фокусира вниманието на обществото към възраждането на екстремния национализъм у нас. В продължение на три години е проследено развитието на няколко младежи от София, Стара Загора и Пловдив с подчертано патриотично чувство, които определят себе си като патриоти и по-често като националисти. Водени от патриотични чувства и желание да утвърдят собствената си идентичност, тези млади хора прекрачват тънката граница между патриотизма и откровения национализъм, пише БГНЕС. Безразличието или нескритата подкрепа на „възрастните“ ги лишават от коректив, а това означава, че в България днес расте поколение, склонно към шовинизъм и агресивен национализъм. Всички те смятат, че бъдещето им принадлежи. Въпросът е обаче: какво бъдеще да очакваме ние? И още: Къде е границата между патриотизма и национализма? Кога и как започва осъзнаването в патриотизъм и как – в национализъм? Кой спомага за това осъзнаване: учители, родители, приятели, културни дейци, местното управление? Сценарист и режисьор на \"Да живее България\" е Адела Пеева. Лентата е копродукция с БНТ и се осъществява с подкрепата на \"Националния филмов център\" и Програма \"Култура\" на Столичната община. Премиерата на \"Да живее България\" ще се състои от 20.30 часа на 24 ноември, петък, в Кино „Люмиер Lidl”. Следващите прожекции ще бъдат на: 27 ноември, 18:15 ч. - кино „G8”; 28 ноември, 18:30 ч. - кино „Одеон”; 29 ноември, 18:30 ч. - кино „Euro Cinema”; 30 ноември, 19:00 ч. - Дом на киното. На 16 декември \"Да живее България\" може да бъде видян и в театър \"Максим Горки\".  Ето и трейлър на филма:      ", "date": "2017.11.01", "title": "\"Да няма цигани, турци и евреи. Ако ще идват, да е за ден-два!\" (ТРЕЙЛЪР)"}
{"url": "http://clubz.bg/60201-anton_todorov_moje_da_vzeme_6000_lv_ot_delo_sreshtu_tasko_ermenkov", "text": "Бившият депутат от ГЕРБ Антон Тодоров е осъдил на първа инстанция депутата от БСП Таско Ерменков по гражданско дело за \"причинени неимуществени вреди\". Тодоров заведе дело срещу социалиста за това, че от парламентарната трибуна го е нарекъл \"политически травестит\" и е казал, че негови роднини били \"престъпници и осъждани\". Делото е гледано от 125-и състав на Първо гражданско отделение на Софийския районен съд. В системата на съда самото решение още не е публикувано. Това е първата инстанция по делото и решението подлежи на обжалване. Според информация на Клуб Z магистратите са оценили неимуществените вреди, понесени от Тодоров заради думите на Ерменков, на 6000 лв., плюс разноски по делото на стойност 640 лв. Искът на Тодоров е по Закона за задълженията и договорите, където в чл. 45 пише, че  Бившият депутат от ГЕРБ явно е предпочел да заведе гражданско дело срещу Ерменков, а не наказателно дело от частен характер за обида или клевета, например, които са по Наказателния кодекс. Във въпросното заседание на Народното събрание, в което Ерменков изрича думите, заради които Тодоров го съди, самият депутат от ГЕРБ започва разправията, показва  Денят е петък, а Тодоров се качва на трибуната в отговор от името на ГЕРБ на декларация от ПГ на левицата, проченета от Корнелия Нинова. В изказването си бившият вече депутат от ГЕРБ нарича БСП \"небългарска партия\" и се обръща към лявата част на залата с думите \"клахте българите, както и турчин не ги е клал\". Тъй като водещата заседанието Цвета Караянчева не прекъсва съпартиеца си, Таско Ерменков се качва на трибуната, за да й направи забележка по начина на водене. Тогава изрича думите, които са засегнали Тодоров, макар да не го споменава по име. Пълния текст на стенограмата можете да видите Антон Тодоров подаде оставка като депутат и тя беше приета, след като отправи реплики към водещия по Нова тв Виктор Николаев, възприети като опит за натиск и заплаха. Това бе и един от мотивите за протеста в защита на журналистиката и свободата на словото, заедно с реплики на вицепремиера Валери Симеонов, изречени в същия ден в същото студио. Малко след като ГЕРБ се разграничиха от поведението на избраника си, от ефир бе свалено и предаването на Тодоров по \"Канал 3\".", "date": "2017.11.01", "title": "Антон Тодоров може да вземе 6000 лв. от дело срещу Таско Ерменков"}
{"url": "http://clubz.bg/60200-turski_korab_potyna_v_cherno_more_ima_jertvi", "text": "Товарен кораб е потънал близо до Истанбул тази сутрин. Търсенето в района все още продължава, съобщи турската информационна агенция Dogan. 79-метровият кораб \"Билал бал\" плавал под турски флаг. Той е тръгнал от пристанище Гемлик на Мраморно море, което е в провинция Бурса, на 27 октомври. Трябвало е да стигне до Хераклея Понтийска на турския бряг на Черно море с товар от метална пудра.  Корабът изчезнал от радара след като е минал Босфора, вече покрай Шиле на брега на Черно море. Морето е извадило на брега части от оборудването и спасителната лодка. Турската брегова охрана е изпратила катери на предполагаемото място на потъване. Екипажът на потъналия кораб се е състоял от общо от 13 души, всичките са граждани на Турция. Четири тела вече са открити. Премиерът на Турция Бинали Йълдъръм каза, че се надява спасителните екипи да да открият останалите членове на екипажа невредими. Корабът \"Билал бал\" е построен през 1974 г., собственост е компанията DEMSA.", "date": "2017.11.01", "title": "Турски кораб потъна в Черно море. Има жертви"}
{"url": "http://clubz.bg/60208-syurpriz_georgi_kolev_se_vryshta_kato_sydiq_vyv_vas", "text": "След изтичането на мандата му сегашният председател на Върховния административен съд (ВАС) Георги Колев се връща в системата като редови съдия от ВАС. Това съобщи \"Де факто\", като се позовава на изявление на самия Колев. Той ще подаде молба до ВСС да бъде назначен за съдия в ръководения преди това от него съд. Любимка на Цацаров и дясната ръка на Георги Колев сред предложенията на ГЕРБ за ВСС Мандатът на Георги Колев начело на ВАС изтича на 22 ноември, а на 23 октомври президентът Румен Радев подписа указа за назначаването на неговия приемник Георги Чолаков на отговорния пост. Въпросният указ е и точка първа в дневния ред на пленума на ВСС утре. Какво точно ще решават кадровиците по темата засега е загадка. Напук на президента: Чолаков назначен за зам.-председател на ВАС Междувременно оставка като зам.-председател на ВАС е подала и единствената в момента титулярна заместничка Румяна Монова. Колев обаче има поводи да е в отлично настроение за \"наследството\" си: другият досегашен заместник Боян Магдалинчев вече е член на ВСС, че и негов представляващ. Новият председател Чолаков пък временно бе назначен за зам.на мястото на Магдалинчев, докато се очакваше развръзката с неподписания от Румен Радев първи указ. Георги Колев: Президентът има право на коментар, а ние - да изберем шеф на ВАС Изненадата идва, че Колев е заявявал неколкократно неформално пред репортерите, които отразяват ВСС, че след постигане на такъв връх в системата - един от \"тримата големи\", няма какво да прави повече като редови съдия. Може би е премислил заради благоприятното \"раздаване на картите\". Ще стане интересно, ако за назначаването на Колев ВСС се принуди да открие поредния „нов“ щат, този път във Върховния административен съд, припомня обаче \"Де факто\". Магистратската кариера на началниците е очертана в Закона за съдебната власт, като чл. 169, ал. 5 от ЗСВ гласи: Колев отиде начело на ВАС от председател на Софийския градски съд. Имайки предвид, че „председател“ не е магистратска длъжност, като съдия от СГС той е бил на по-ниско ниво от това на ВАС и трябва да бъде възстановен на „върховна“ длъжност. Правилото, впрочем, важи и за останалите двама от „тримата“ големи.  Така главният прокурор Сотир Цацаров, който преди това бе начело на окръжния съд в Пловдив, след изтичането на мандата му няма да се върне там, а ще е прокурор от ВКП, ако пътьом не набележи други кариера. При Лозан Панов ще е въпрос на  ако го пожелае – той оглави ВКС, бидейки съдия от другия върховен съд ВАС. Напук на президента: Чолаков назначен за зам.-председател на ВАС Георги Колев: Президентът има право на коментар, а ние - да изберем шеф на ВАС", "date": "2017.11.01", "title": "Сюрприз: Георги Колев се връща като съдия във ВАС"}
{"url": "http://clubz.bg/60210-dystin_hofman_obvinen_che_seksualno_e_tormozil_17_godishna", "text": "Дъстин Хофман беше обвинен за сексуален тормоз спрямо 17-годишно момиче. Това се е случило през 1985 г. Писателката Анна Греъм Хънтър обвини 80-годишния емблематичен актьор, че по време на снимките на тв филма \"Смъртта на търговския пътник\" я сграбчил и ѝ направил неприлично предложение за секс с него, съобщава \"Гардиън\". Тя детайлно разказва за начина, по който се е отнасял към нея Хофман през петте седмица, които тя е била на снимките в дневник, който изпраща на сестра си по това време. Тя твърди, че тогава се обърнала към свой шеф, който ѝ казал \"да пожертва\" някои от ценностите си в името на продукцията. Хофман отговори на публикацията с извинение.  Разкритията на Хънтър са част от по-голямата история за сексуалния тормоз, която тръгна от обвиненията към продуцента Харви Уайнстийн, след това към режисьора Джеймс Тобак и актьора Кевин Спейси. Днес шест жени обвиниха режисьорът Брет Ратнър в сексуално насилие, сред тях са Наташа Хенстридж и Оливия Мун.", "date": "2017.11.01", "title": "Дъстин Хофман обвинен, че сексуално е тормозил 17-годишна"}
{"url": "http://clubz.bg/60198-dps_vs_patrioti_idioti_enicharka", "text": "За пореден път представители на ДПС и \"Обединени патриоти\" си размениха остри реплики в пленарната зала на парламента. Повод за това станаха промените в Закона за гражданската регистрация, внесени от ДПС. С тях се предлагаше да се заличат от гражданските регистри насилствено наложените български имена на турците, по време на т. нар. Възродителен процес през 80-те години. Промените бяха отхвърлени, но предизвикаха разгорещени дебати. Пръв думата взе депутатът от \"Обединени патриоти\" Павел Шопов. Той заяви, че събитията по времето на Възродителния процес трябва да се разглеждат в контекста на терористичните актове, които тогава са били извършвани от различни турски организации. С тези думи депутатът от ДПС Велислава Кръстева репликира Шопов. Изказването на Кръстева провокира и проф. Станислав Станилов, депутат от \"патриотите\". Основният аргумент на ДПС е, че и досега български граждани, на които насилствено са били наложени други имена, трябва да ги декларират пред администрацията. Противниците на промените пък смятат, че ако се заличат всички български имена, възприети по време на т.нар. Възродителен процес, ще се навреди на хора, които са си ги запазили. Депутатите обаче приеха промяна в закона, с която се даде възможност за вписване на бащино име в акта за раждане на български деца, родени извън страната. Промяната се налага, тъй като според досегашната практика тези деца се записват в регистъра на населението само със собствено и фамилно име. Бащиното име обаче е част от българската именна система.", "date": "2017.11.01", "title": "ДПС vs \"патриоти\": \"Идиоти\"! \"Еничарка\"!"}
{"url": "http://clubz.bg/60212-rusiq_platila_za_brekzit", "text": "Преговорите за излизане на Великобритания от ЕС се подновяват на 9 и 10 ноември,  , цитирайки постянното представителство на Великобритания в ЕС. Изданието припомня, че това е последният шанс да бъде отбелязан достатъчен напредък, който да позволи на среща на върха на ЕС в средата на декември да даде зелена светлина на втората фаза на преговорите - за бъдещите отношения между Обединеното кралство и ЕС на 27-те. Британската министър-председателка Тереза Мей каза днес, че приема сериозно съобщенията за руска намеса в изборите във връзка с продължаващото разследване в САЩ по обвинения за руска намеса н презинетския вот през 2016 г,   По-рано през деня британската избирателна комисия каза, че е започнала разследване за финансирането на кампанията за напускан Сваленият власт сепаратистки лидер на Каталуня Карлес Пучдемон ще се завърне в страната си, само ако Испания поиска неговата екстрадиция,   цитирайки неговия адвокат Пол Бекарт. Вчера Пучдемон заяви в Брюксел, че не вярва, че процесът срещу него би бил справедлив. Свалените каталунски министри, които вчера придружиха Пучдемон в Брюксел, снощи се върнаха в Барселона,   Пучдемон и 13 негови министри са призовани да се явят пред съдия-следовател в Мадрид в 10 часа българско време в четвъртък. Еврокомисарката по правосъдието Вера Йоурова каза във вторник, че ЕС трябва да създаде по-силна връзка на зависимост между върховенството на закона и кохезионните фондове презназначени за по-бедните държави членки,   В реч в Хелзинки чешката комисарка очерта как Комисията възнамерява по-добре да защитава върховенството на закона в ЕС. \"Трябва да използваме по-добре фондовете на ЕС, за да поддържаме върховенството на закона... По мое лично мнение ние трябва да обсъдим създаването на по-силна зависимост между върховенството на закона и кохезионните фондове\", каза Йоурова. По думите ѝ неспазването на върховенството на правото в една държава членка засяга всички. \"Съдебната система в ЕС е като верига от коледни лампички. Когато една угасне, другите не светват и веригата е тъмна\", каза тя.  Бекс Бейли, бивша членка на Националния изпълнителен комитет на Лейбъристката папртия казва в  , че е била изнасилена от неин началник по време партийно събитие през 2011 година, но висшестоящ я посъветвал да не докладва случая, когано му разказала за него. Единството във Вишеградската четворка (Полша, Чехия, Словакия и Унгария) се пропуква, след като миграционната криза, която го спояваше, започна да отзвучава,  . Удар върху солидарността на групата беше отказът на Полша и Унгария  да се присъединят към искания от Франция компромис по ревизията на директивата за командированите работници, който Чехия и Словакия подкрепиха. Вероятният нов премиер на Чехия, милиардерът Андрей Бабиш, малко се интересува от Вишеград според анализатор, цитиран от изданието. Още не е ясно какъв европейски и външнополитически курс ще възприеме той.", "date": "2017.11.01", "title": "Русия платила за \"Брекзит\" ?"}
{"url": "http://clubz.bg/60205-kremylskiqt_sputnik_obuchava_jurnalisti_ot_blic_i_ne_samo", "text": "Онлайн медията \"Спутник\", финансирана от руската държава, организира обучение на журналисти, в което участват и представители от българския сайт \"Блиц\", съобщи sputnik.com. Според информация на Дневник.бг, в поредното издание на \"Школата за млади журналисти\" на руското издание ще участват и репортери от \"Стандарт\", Дир.БГ и БНТ. Клуб Z изпрати запитване до \"Спутник\" как са били избрани участниците от България и на какви условия трябва да отговаря журналист, за да бъде включен в тяхно обучение. Все още нямаме отговор. \"Спутник\" е една от двете чуждоезични медии на Кремъл, които разпространяват позицията на руското правителство на международната сцена. Другата е Russia Today, прекръстена на RT, за да не се подчертава връзката с Русия. Двете медии са по-скоро източник на пропаганда и манипулирани или откровено фалшиви новини. Twitter спира рекламите на Sputnik и Russia Today Наскоро Twitter забрани рекламите им в платформата си във връзка с обвиненията за намеса в американските избори за президент. RT обяви, че американското Министерство на правосъдието е поискало от тях да регистрират местната си редакция като чужди агенти. Бившият посланик на САЩ в Москва Майкъл Макфол пък заяви, че и двете медии трябва да бъдат обявени за чужди шпиони. И че са се намесили в американските избори в подкрепа на Доналд Тръмп. Френският президент Еманюел Макрон наскоро също обяви \"Спутник\" и RT за \"агенти на чуждо влияние и лъжлива пропаганда\". Той каза това по време на посещение на Путин в Париж, застанал рамо до рамо със своя руски колега и гост. \"Блиц\" и \"Пик\", две медии, свързвани с депутата от ДПС Делян Пеевски и често ползвани от него за изказвания, бяха отбелязани като разпространители на руска пропаганда в новата база данни на Европейската служба за външна дейност, чиято цел е да се бори с дезинформацията и фалшивите новини.  \"Блиц\" и \"Пик\" - разпространители на руска пропаганда у нас От \"Спутник\" се хвалят, че това е най-голямото издание на школата им досега, с участници от 23 държави - представляващи повече от 30 издания. Сред тях са ISNA (Иран), Ufuq News (Афганистан), Tanjug (Сърбия), Agence Tunis Afrique Presse (Тунис), CNA (Кипър), \"Блиц\" (България), Anadolu (Турция), VNA (Виетнам), FENA (Босна и Херцеговина), WAFA (Палестинска автономия), SRNA (Сърбия); Diário de Notícias (Португалия), Xinmin Evening News (Китай), Kathimerini (Гърция), Il Fatto Quotidiano (Италия), Kristeligt Dagblad (Дания), Al Youm Al Sabaa (Египет); India Today TV Network (Индия). Проектът има за цел да запознае младите журналист с модерната мултимедийна новинарска агенция, разработването на онлайн платформи за новини и как работят руските новинари и фоторепортери във военни зони. Той е част от програма на Федералната агенция на Русия по въпросите на Общността на независимите държави (ОНД), \"Сънародници зад граница\" и Россотрудничество. \"Блиц\" и \"Пик\" - разпространители на руска пропаганда у нас", "date": "2017.11.01", "title": "Кремълският \"Спутник\" обучава журналисти от \"Блиц\". И не само"}
{"url": "http://clubz.bg/60215-poradi_chto_nerazumni_se_sramish_da_narechesh_buditelite_si_evropejci", "text": "Речта на президента Румен Радев по случай Деня на будителите днес стана повод за полемика в социалните мрежи. И по-специално една част от нея: Това изречение предизвика коментари в социалните мрежи и от популярни, и от не толкова популярни хора.  Румен Радев: Будителят не е интелектуалец по европейски образец Радан Кънев директно реши да спори с държавния глава и казва, че който е писал речта му - е обидил и самия него: Политологът Даниел Смилов също реагира, питайки: Константин Павлов-Комитата пък написа: По-краен бе бившият дипломат Илиян Василев:   Пълния текст, поместен в интернет страницата на президентската институция, на речта на Румен Радев днес - можете да прочетете ", "date": "2017.11.01", "title": "\"Поради что, неразумни..., се срамиш да наречеш будителите си европейци?\""}
{"url": "http://clubz.bg/60207-papa_francisk_ponqkoga_zadrqmvam_dokato_se_molq", "text": "Папа Франциск призна, че понякога задрямва, докато се моли.  Според него задрямването по време на молитва всъщност се харесва на Господ и че християните са призовани \"да се чувстват като деца, които лежат в обятията на бащите си\". Папата обичайно си ляга около 21 ч местно време, но се събужда около 4 часа сутрин. Франциск е начело на Светия престол от 2013 г. и има много натоварена прогрома с множество пътувания в чужбина и публични изяви.", "date": "2017.11.01", "title": "Папа Франциск: Понякога задрямвам, докато се моля"}
{"url": "http://clubz.bg/60209-trymp_sled_nyu_jork_da_mahnem_zelenata_karta", "text": "Трябва да премахнем \"Зелената карта\", обяви американският президент Доналд Тръмп в своя профил в туитър. Държавният глава говори за снощния атентат в Ню Йорк, в който 29-годишният узбек Сайфуло Саипов уби 8 души и рани дузина, врязвайки се с пикап във велосипедисти и пешеходци. Саипов живее в САЩ от 2010 г. именно благодарение на т.нар. Зелена карта.  29-годишен от Узбекистан уби 8 души при атентат в Ню Йорк (ВИДЕО) Тръмп продължава с още два туита: Американският президент видно е забравил, че Зелената карта е гласувана през 1990 г. както от демократи, така и от републиканци и е одобрена от тогавашния президент - републиканеца Джордж Буш-старши. Споменаването на Шумър тук и по-горе е също объркващо. През 2013 г. сенаторът от Ню Йорк прекара законопроект за нов закон за имиграцията, който  , но бе отхвърлен. Шумър коментира в туитър по-късно:", "date": "2017.11.01", "title": "Тръмп след Ню Йорк: Да махнем Зелената карта"}
{"url": "http://clubz.bg/60203-nali_gi_znaesh_kakvi_sa_bylgarite_kakvi_sa", "text": "Какви всъщност са днес българите? Ето как изглежда картината, поне според изследване в две части, поставило си амбициозната задача да изследва „ценностните нагласи“ на българите, по поръчка на „Института за дясна политика“. И което натрапчиво ни връща над 100 години назад. Българинът обича семейството, сигурността и мира (между народите, по света, най-вече собственото спокойствие). По-малко се интересува от подробности като свобода, човешки права или нещото, наречено „върховенство на закона“.  Частната собственост е важна само за 15%, за още по-малко свободата на изразяване. Морално-политическа категория като справедливостта въобще отсъства . Пазарната икономика е избрана като ценност от 6%. Въжделенията му са огромни – безплатно (напълно) образование и здравеопазване. Като това е интересно комбинирано с крайно нежелание за плащане на по-високи данъци. Така е ясно, че: а. държавата ми е длъжна и б. солидарността ми е чужда. Те са интересно комбинирани в обществените възприятия. Можеш само да вземаш и очакваш, но колкото е възможно по-малко ти да се напрягаш, да полагаш лично усилие и инициативност, и да даваш. Любовта към собствения рахат води и до враждебност към останалите - най-недолюбвани са бежанци/икономически мигранти (между които не се прави разлика), роми и гейове. Те не са добри нито за близко общуване, нито за съжителство в един вход. По-компромисно е положението с историческия враг – турците, дългото съжителство е посмекчило усещанията за неприязън. Най-вече богатите. Те са подозрителни и нехаресвани почти колкото бежанците.  А в страната,  в която всички иначе са убедени, че демокрацията е хубаво нещо (по принцип и донякъде), масово е убеждението, че успехът е резултат на сложни приятелско-роднински-шуробаджанашки отношения, рефренът \"нищо не става без връзки\" е неизтребим.  Т. е. образът на самоизграждащия се, успял благодарение на собствените си усилия човек остава чужда в масовото съзнание. Демокрацията е хубаво нещо, но най-хубавото е собственото спокойствие. Държавата да се грижи за нас и някой да ни направлява. Така една трета от българите искат в страната всичко да се управлява от един човек – бащица на нацията.   Българинът вярва в Бог, ама без много да се напряга, за всеки случай. Религията е важна, но не чак толкова, а вярата най-често се свежда до посещение от празник на празник в храма(а в другото време цитиране на \"пророчества\" на Ванга, но това в скоби) , едва 4% ходят в религиозен храм редовно. Семейството е висша ценност, която успешно се комбинира със сериозно одобрение на съжителството без брак и невъзразяване срещу абортите (единственото по-либерална реакция на българите). Бракове между гейове обаче са изключени, а жените трябва да раждат в ранните си 20 години (данните на НСИ опровергават, че на практика това се случва). Дарява, ама не често и без много усилия – щедро сърце, което намира израз в по някой есемес (но голяма част казват, че през последната година не са дарявали). Дарение на място или благотворителен труд и ангажираност не са така харесвани. И иска – като в Китай, Русия или Турция – държавата да следи потребителите в интернет.", "date": "2017.11.01", "title": "\"Нали ги знаеш какви са българите...\" Какви са?"}
{"url": "http://clubz.bg/60213-goranov_za_naukata_davame_120_mln_poveche_no_razpredeleni_spored_rezultatite", "text": "Разходите за наука за 2018 г. се увеличават със 120 млн. лева, но няма да се разпределят поравно сред институциите, заяви днес министърът на финансите Владислав Горанов, съобщи агенция \"Фокус\". Вместо това определящи ще са постигнатите резултати в програми и проекти, добави той. И уточни, че около 5 млн. лв. от тези пари са предварително разпределени за БАН, което дава възможност за средно 5% увеличение на заплатите. Учените от Академията излязоха днес на протест срещу \"геноцида на българската наука\" и факта, че 30% от работещите там получават минимална заплата. А стартиращата стипендия на докторант е под минималните 460 лв. \"Как се прави наука без пари?\" (СНИМКИ) По негови думи бюджетът на БАН има потенциала да бъде удвоен, ако постигнат добри резултати.", "date": "2017.11.01", "title": "Горанов за науката: Даваме 120 млн. повече, но разпределени според резултатите"}
{"url": "http://clubz.bg/60214-dnes_praznuvat_i_buditeli_i_vegani_snimki", "text": "Заедно с Деня на народните будители днес в столицата шествие отбеляза и Световния ден на веганите. Представители на Българския вегански съюз направиха типичното си шоу с фалшива кръв и снимки на заколени животни по бул. \"Витоша\". Те агитираха столичани с призивите \"Месото е убийство!\", \"Кожата е смърт!\", а основният им наслов бе \"Веганизирай се!\". Председателят на Съюза Никола Донев изигра обичайната си роля на оплескан във червена боя касапин с маска на прасе. Акцията приключи и с типичната демонстрация на \"клане\", \"опаковане\" и \"сготвяне\" на живи хора.  ", "date": "2017.11.01", "title": "Днес празнуват и будители, и вегани (СНИМКИ)"}
{"url": "http://clubz.bg/60216-jertvite_v_nyu_jork_dvama_amerikanci_petima_arjentinci_edna_belgijka", "text": "9 от ранените при атентата в Ню Йорк снощи все още са в болница, трима са в критично състояние. Това обявиха на пресконференция днес кметът Бил де Блазио, губернаторът Андрю Куомо и шефът на полицията Джеймс О'Нийл, съобщи Си Ен Ен. Само двама от осмината, които загинаха, когато пикап се вряза във велосипедисти и пешеходци, са били американци. Петима са аржентинци - група приятели, празнуващи 30-годишнината от завършването на училище с посещение в Ню Йорк. Шестият от групата им е сред ранените. Последната жертва е белгийка - 31-годишна майка на две деца. Тя също била турист - посетила града с двете си сестри и майка си. Традиционният маратон в Ню Йорк тази неделя, за който са се регистрирали 50 000 участници, ще се проведе, обяви губернаторът Куомо. За събитието ще бъде осигурена допълнителна охрана, снайперисти и патрули. И двамата управници отправиха специални поздравления към полицая Райън Наш, който простреля и залови терориста, забил пикапа в тълпата. 28-годишният Наш бил на пост близо до мястото на атаката в Долен Манхатън и реагирал безупречно, отбеляза и шефът на полицията О'Нийл. Терористът пък - 29-годишният узбек Сайфуло Саипов - оставил бележки, написани на арабски. Основното послание в тях - че \"Ислямска държава\" ще просъществува вечно. Губернаторът коментира изявлението на президента Доналд Тръмп в Туитър днес, че системата за Зелена карта е допуснала Саипов в САЩ и трябва да бъде премахната. Тръмп след Ню Йорк: Да махнем Зелената карта И отбеляза очевидната грешка в изявленията на Тръмп, който обвини демократите за лотарийната система - а тя е въведена от двете партии и е одобрена от републикански президент. А и това няма нищо общо със ситуацията тук, добави Куомо.", "date": "2017.11.01", "title": "Жертвите в Ню Йорк - двама американци, петима аржентинци, една белгийка"}
