{"url": "https://clubz.bg/88134-amazon_kupuva_100_000_elektrobusa_do_2024_g", "text": "Онлайн магазинът Amazon ще се стреми да бъде изцяло въглеродно неутрална компания до 2040 г., обяви главният изпълнителен директор Джеф Безос пред Ройтерс. Amazon навършва днес четвърт век Новата \"зелена\" стратегия, чрез която техногигантът ще опази природата от парникови газове, включва доставки на поръчки изцяло с електрически микробуси. Amazon започва покупка на такива от 2021 г., а до 5 години ще имат общо 100 000 бройки. Производителят ще е американската компания Rivian Automotive, в която Безос, естествено, планира да инвестира. Там интерес обаче имат вече и Ford Motor. Страх ли ви e? Amazon вече засича От Rivian твърдят, че до 2024 г. това ще допринесе за намаляване на въглеродните емисии с 4 млн. тона годишно. Това обаче е капка в морето на емисиите, които Amazon пуска в атмосферата. В допълнение, стремежът на компанията за максимално бързи доставки в САЩ, чрез услугата Prime, са в пъти по-замърсяващи от нормалната доставка (2-5 работни дни). Как точно компанията ще балансира стремежа си да са най-бързият онлайн магазин с намаляване на парниковите газове не е известно - засега Безос дава само обещания, и никакви конкретни планове или данни. Страх ли ви e? Amazon вече засича", "date": "2019.09.21", "title": "Amazon купува 100 000 електробуса до 2024 г."}
{"url": "https://clubz.bg/88108-slujitel_na_micubishi_izgubi_320_mln_na_petrolnite_pazari", "text": "Міtѕubіѕhі Соrр. e yвoлнилa тpeйдъp oт cингaпypcĸoтo cи пoдpaздeлeниe cлeд нeoтopизиpaни cдeлĸи, зapaди ĸoитo ĸoмпaниятa e зaгyбилa $320 милиoнa, пишe Вlооmbеrg, цитиран от  Името на служителя остава неизвестно, от компанията обясняват, че вече са информирали полицията за случая.  Ударената от дрон петролна централа в Саудитска Арабия пак работи Прахосникът е бил нает, за да управлява търговията на компанията с петрол в Китай. От началото на тази година обаче той започнал да прави \"нeoтopизиpaни тpaнcaĸции c дepивaти\", пpиĸpивaйĸи ги \"ĸaтo xeдж тpaнcaĸции\", ĸaзвaт oт ĸoмпaниятa. Πoдpaздeлeниeтo e зaтвopилo вcичĸи пoзиции. Петролният пазар помни и други такива огромни загуби на активи. Най-фрапиращият случай е този от 1994 г., когато Metallgesellschaft AG отчете загуба от над милиард долара, заради провал на хеджинг стратегията й. През 2004 г. пък Сhіnа Аvіаtіоn Оіl зaгyби $550 милиoнa cлeд нeoчaĸвaн pъcт нa цeнитe. Πpeз 2007 г. дpyгa япoнcĸa ĸoмпaния - Міtѕuі & Со. - бe пpинyдeнa дa зaтвopи пoдpaздeлeниeтo cи в Cингaпyp, cлeд ĸaтo тpeйдъp зaгyби $81 милиoнa в cдeлĸи, ĸoитo ca били пpиĸpивaни oт pъĸoвoдcтвoтo. Toй и пpeĸият мy pъĸoвoдитeл влязoxa в зaтвopa. Міtѕubіѕhі ĸaзвaт, чe cлyжитeлят e мaнипyлиpaл cиcтeмaтa зa yпpaвлeниe нa pиcĸa, ĸaтo e пpeдcтaвял тpaнcaĸциитe ĸaтo иcтинcĸa тъpгoвия c ĸлиeнти. Oт юли нacaм, cлeд cпaд в цeнaтa нa пeтpoлa, ca зaпoчнaли зaгyбитe. Πpeз aвгycт e зaпoчнaлo paзcлeдвaнe", "date": "2019.09.21", "title": "Служител на \"Мицубиши\" изгуби $320 млн. на петролните пазари"}
{"url": "https://clubz.bg/88099-jurnalistikata_si_otiva", "text": "Сещате се за оня афоризъм, според който има хора, които знаят как да се управлява държавата, но са заети да карат таксита или да подстригват, нали? Днес у нас той звучи като сериозна истина, защото стана ясно, че новата професия на журналистката Миролюба Бенатова е шофьор на такси. И ако след прочитането на това изречение не си помислихте, че зад това се крие някакъв пиар, браво на вас – останали сте нормален човек, който първо иска да проучва нещата, а не да отхвърля всичко скорострелно и злобничко. Миролюба Бенатова, шофьор на такси: Не, да си шофьор не е дъното Тя знае да задава въпроси. Тя може да намира отговори. Тя е наясно със стандартите на журналистическата професия. По тези причини за нея няма място в журналистическата професия. Същите качества има и Генка Шикерова. Може би тя няма да започне да подстригва, за да се изпълни изцяло с българско съдържание горния афоризъм, но поне за двете не се каза, че ще правят лайфстайл предаване. В началото имаше капчица срам, затова за Анна Цолова трябваше да се каже някаква лъжа. Вече и капчица срам няма. За съвест не споменаваме – съвест отдавна няма. Отиват си едно по едно популярните ни лица от електронните медии – електронните медии имат нужда от популизъм, не от популярност. Ако се съди по изтеклата стенограма от заседание на СЕМ, от там нищо не може да се очаква – те могат само да се карат като селянки през плет. Да припомня, че превратите започват с превземане на радиото и телевизията. Телевизията вече е превзета, почистена и подредена – стерилната журналистика изисква стерилност. Така се сдобихме със стерилна журналистика, която едновременно с това е под нивото на минималната хигиена за професията. Тази медия вече е показвала, че има гръбнак. И сега успя да върне Силвия Великова в ефир. Ще ѝ стигне ли силата да настоява да разбере КОЙ поиска Силвия Великова да изчезне от микрофон, докато се гласува новия главен прокурор? Защо Великова не може да остане – знаем, къде не можеше да остане – знаем, какво не биваше да прави – знаем, как не биваше да го прави – също знаем, но остана първият от задължителните пет въпроса за една информация – КОЙ. Този отговор искаме. А за всички, които с всезнаещи криви усмивчици подхвърлят, че Миролюба Бенатова работи като шофьор на такси в името на пиара, ще кажа само – дори и така да е, значи го може. Може да прави и това. А, докато вие се кискате, в медиите останаха само хора, които дори и за чистачи на стъклата на такситата по кръстовищата не стават.", "date": "2019.09.21", "title": "Журналист(и)ката си отива"}
{"url": "https://clubz.bg/88123-djambazki_se_kandidatira_za_kmet_na_sofiq_shte_sybarq_geta", "text": "Това каза днес евродепутатът Ангел Джамбазки, след като партията му ВМРО обяви, че издига кандидатурата му за кмет на София. След седмица се очаква ВМРО да представят четиригодишната си управленска програма за столицата и листата с кандидати за общински съветници. Лидерът на ВМРО Красимир Каракачанов, който е министър на отбраната и главен коалиционен партньор на ГЕРБ, не каза кого ще подкрепи партията му, ако Джамбазки не стигне до балотаж.", "date": "2019.09.21", "title": "Джамбазки се кандидатира за кмет на София. Ще събаря гета"}
{"url": "https://clubz.bg/88125-germanci_na_protest_zaradi_ubijstvoto_na_bylgarin", "text": "„Като във война сме!“ Това заяви кметът на баварското градче Карлскрон Щефан Кумпф пред немската преса. В сряда вечерта на улицата бе открит в безпомощно състояние 18-годишен ученик. Наръган е многократно с нож в областта на корема и е загубил много кръв. Момчето е откарано с хеликоптер в най-близката болница и лекарите се борят часове наред за живота му, но без успех. В четвъртък ученикът почина. Става дума за българин, който живеел със семейството си в Карлскрон. Българин е убит в германски град Смъртта му предизвика истински шок в града. Пред местната детска градина днес се събраха разтревожени майки, които искат полицейска охрана. В Карлскрон живеят само 4700 души и досега там не е ставало такова тежко престъпление. Полицията издирва извършителите на убийството. Недалеч от мястото, на което е намерен българинът, откриха и нож. Вероятно с него е извършено престъплението. Засега не е ясно при какви обстоятелства се е стигнало до убийството.", "date": "2019.09.21", "title": "Германци на протест заради убийството на българин"}
{"url": "https://clubz.bg/88127-trymp_iznudval_zelenski_po_telefona", "text": "Президентът на САЩ Доналд Тръмп бе обвинен в изнудване. Според „Уолстрийт Джърнъл“ Тръмп е телефонирал многократно с президента на Украйна Зеленски, като се е опитвал да го накара да инциира разследване срещу фирмите на сина на Джо Байдън. Байдън е най-вероятният му съперник в следващите президентски избори, а синът му преди е работил за газова фирма в Украйна. Според журналистите Тръмп е поставил под сериозен натиск Зеленски. Информацията за това получили от оплаквания, подадени от сътрудник на американските тайни служби. Според това оплакване Тръмп се е обадил осем пъти на Зеленски с настояване Украйна да прати прокурори в украинската фирма, за която е работил Хънтър Байдън. Той настоял също така президентът на Украйна да сесвърже с адвоката му Руди Джулиани, с когото да уговорят детайлите. Само след започването на разследване Украйна щяла да получи обещана финансова помощ. Сътрудникът на ЦРУ обаче се оплакал, че началникът му прикрил информацията за тези разговори, а не я е докладвал на Конгреса, както е задължен да го направи по закон. Демократите в Конгреса реагираха остро на разкритията. Бившият вицерезидент заяви и че това е „ясна корупция“, като най-малкото, което трябва да се направи сега е незабавно да се публикуват стенограмите от разговорите на Тръмп със Зеленски. Тръмп отрече да е изнудвал Зеленски и заяви, че разговорите му с него били „прилични“, а информацията за тях в пресата „фейк нюз“.", "date": "2019.09.21", "title": "Тръмп изнудвал Зеленски по телефона"}
{"url": "https://clubz.bg/88128-%E2%82%AC1_mlrd_shte_izharchat_za_piene_qdene_i_suveniri_na_oktoberfest", "text": "Започна 186-ото издание на Октоберфест в германския град Мюнхен, съобщи Асошиейтед прес, цитирана от БТА. \n\tКметът Дитер Райтер заби кранчето в първото буре бира с два удара с чук. По традиция той подаде първата халба на премиера на Бавария Маркус Зьодер. \n\tДори преди официалното откриване от кмета се събраха толкова много хора, че охраната допусна само тези с резервации в една от тентите за бира. \n\tОколо 6 милиона посетители от цял свят се очаква да отидат на фестивала в Мюнхен до края му на 6 октомври. Както и в предишни години, раници и големи чанти не са разрешени от съображения за сигурност. \n\tЗа реда се грижат 600 полицаи, допълва ТАСС. Във фестивала участват най-големите пивовари в страната. Еднолитровата халба струва 10,8 евро, което е с 3 процента повече в сравнение с предишната година. \n\tОбикновено на феста гостите харчат общо 1 милиард евро за пиене, похапване и сувенири.", "date": "2019.09.21", "title": "€1 млрд. ще изхарчат за пиене, ядене и сувенири на Октоберфест"}
{"url": "https://clubz.bg/88129-trima_bylgari_zadyrjani_za_trafik_na_beli_robi_vyv_franciq", "text": "Трафик на хора с цел трудова експлоатация и пране на пари - това е обвинението срещи трима българи и един французин, задържани във Франция при съвместна операция на Специализираната прокуратура, ГДБОП и френските полицейски и съдебни власти, съобщи днес Нова телевизия.  Според съобщението това е била една от най-големите до момента международни организирани престъпни групи за трафик на хора.  Задържаните българи са организирали прехвърлянето на работници от България за Лион и околностите, сочат събраните доказателства, предаде телевизията. Според тях 167 такива работници са били наети от четирима местни работодатели сезонно - за гроздобер.  Задържаният французин намирал местни работодатели и се грижел за настаняването на работниците. Групата действала под прикритието на законен бизнес – наемане на работници по трудови договори от българско дружество, което ги командировало във Франция. Френските работодатели плащали възнагражденията на българската фирма по банков път, а тя  – на самите служители, като присвоявала огромна част от полагащото се на работниците. После узаконявала тези приходи като инвестиции в търговсия и недвижимиа имоти във Франция. Работниците, набирани главно от Североизточна България, подписвали договорите си с фирмата на чужд език, без да ги разбират. Обещавали им да им плащат по 60 евро на ден. До Франция стигали с нелицензиран превоз, а там живеели в палаткови лагери. От \"заплатите\" им удържали разходите за транспорта и парите за храна, които получавали авансово. Разследването у нас установило, че официално регистрираното седалище на фирмата у нас се намира на празен и незастроен парцел. Документи, доказващи според обвинението престъпна дейност, са намерени в дома на един от задържаните българи. Между тях имало документи за големи парични дарения (€40 000) между участниците в групата, лични спестявания и др.", "date": "2019.09.21", "title": "Трима българи задържани за трафик на \"бели роби\" във Франция"}
{"url": "https://clubz.bg/88130-parij_globqva_za_shumen_motociklet_ili_auspuh", "text": "След борбата за подобряване качеството на въздуха, Париж откри втори фронт в усилията си да подобри живота на своите обитатели, предприемайки мерки срещу вредния шум от двуколесните превозни средства, съобщава в. \"Паризиен\" в електронното си издание, цитирано от БТА. \n\tОбщинската полиция вчера извърши проверки на мотоциклети и скутери, тъй като официално съществува праг за децибелите, който зависи от модела и броя на цилиндрите на превозното средство. Така например на глоба от 90 евро подлежи моторист, в чийто талон е вписан максимален праг от 85 децибела, но при 6000 оборота двигателят достига 105 децибела. Още 90 евро е глобата за неоригинален ауспух. \n\tНякои се оправдават, че когато водачите на автомобили не ги виждат, те форсират, за да бъдат чути. Това обаче е проблем в Париж. Шумът се отразява на здравето - на слуха, на съня, на когнитивното развитие на децата, на сърдечно-съдовата система. Прагът на Световната здравна организация (СЗО) е 65 децибела, но както и при качеството на въздуха, тези норми се превишават. \n\tПарижкото кметство се кандидатира да експериментира първите противошумни радари, които ще бъдат разрешени в бъдещия закон за транспорта. \n\tЗа да се борят с шума, градските власти вече модернизираха голяма част от настилката на околовръстния път на Париж, благодарение на което силата на шума от трафика намалява с 2 децибела.", "date": "2019.09.21", "title": "Париж глобява за шумен мотоциклет или ауспух"}
{"url": "https://clubz.bg/88118-sasht_mahat_mitata_za_nad_400_kitajski_stoki", "text": "Президентът на САЩ Доналд Тръмп обяви вчера, че администрацията му постига голям напредък с Китай днес през втория ден от търговските преговори на равнище заместници, като Вашингтон премахва митата за над 400 китайски стоки, предаде Ройтерс, цитирана от БТА. \n\tТръмп говори пред журналисти в Белия дом, където се срещна с австралийския премиер Скот Морисън. \n\tАмериканският държавен глава посочи, че Съединените щати получават милиарди долари от митата, наложени на китайските продукти, и добави, че общата сума скоро ще достигне 100 милиарда долара. Търговското представителство на САЩ публикува три известия, освобождаващи от мита широк кръг продукти в отговор на искания от американски компании, твърдящи, че налозите ще причинят икономически трудности. \n\tОсвободените 437 стоки включват от печатни платки за комютърни графични процесори до кучешки каишки, ламиниран паркет и миниатюрни коледни лампички. \n\tТръмп не очаква да се постигне споразумение с Пекин преди изборите през 2020 година, информира Франс прес. \n\tКитайските и американските преговарящи водят разговори вече два дни, като се очакваше акцентът да бъде върху земеделието. Тяхната задача е да подготвят почвата за октомврийските търговски преговори на високо равнище. \n\tДелегация от около 30 китайски представители, водена от заместник-министъра на финансите Ляо Мин, се срещна със свои колеги в офиса на американското търговско представителство близо до Белия дом. Делегацията на САЩ оглавяваше заместник търговски представител Джефри Гериш. \n\tСАЩ искат Китай да увеличи значително покупките на американска соя и други земеделски суровини, заяви пред Ройтерс информиран източник. \n\tДругата седмица китайски делегати ще посетят американски фермерски райони заедно с американски представители като жест на добра воля.", "date": "2019.09.21", "title": "САЩ махат митата за над 400 китайски стоки "}
{"url": "https://clubz.bg/88119-bylgarin_e_ubit_v_germanski_grad", "text": "Неизвестен нападател е убил 18-годишен българин в германския град Карлскрон, съобщи Нова телевизия.  Жертвата е била намерена с тежки рани от хладно оръжие  в областта на корема на една от главните улици в града, се казва в съобщението. Младежът е бил откаран в болница веднага, но там не са успели да го спасят .Полицията потърси съдействие от гражданите, които може да са станали свидетели на престъплението.", "date": "2019.09.21", "title": "Българин е убит в германски град"}
{"url": "https://clubz.bg/88132-gyrciq_hvana_izdirvan_za_otvlichane_na_samolet_predi_34_godini_video", "text": "Ливанец, обвинен за участие в отвличането на самолет на TWA и убийството на водолаз от Военноморският флот на САЩ, е арестуван на гръцки остров, съобщи полицията в събота, цитирана от Франс прес. \n\t65-годишният ливански гражданин е забелязан от полицаи на остров Миконос и задържан в четвъртък, се казва в полицейско съобщение. \n\tГръцките власти заявиха, че има европейска заповед за арест, издадена от Германия за отвличането на самолета, както и за още едно отвличане, извършено през 1987 г. \n\tГръцки медии съобщиха, че той е замесен в отвличането на полет TWA 847 и убийството на американски пътник. \n\tСамолетът, пътуващ от Кайро до Сан Диего с междинни кацания в Атина, Рим, Бостън и Лос Анджелис на 14 юни 1985 година беше отвлечен, след като излетя от Атина, припомня агенцията \n\tВ рамките на 17 дни пилотът на самолетът е бил принуден да прекоси няколкократно Средиземно море със своите 153 пътници и членове на екипажа, от Бейрут до Алжир и обратно, кацайки в Бейрут три пъти, преди най-накрая да му бъде разрешено да разтовари пътниците си. \n\tНа 15 юни 1985 г. по време на първото кацане в Бейрут 23-годишният водолаз на ВМС на САЩ Робърт Стейт е бил пребит и прострелян и хвърлен върху асфалта на летището в Бейрут, предаде Франс прес, цитирана от агенция \"Фокус\". \n\t", "date": "2019.09.21", "title": "Гърция хвана издирван за отвличане на самолет преди 34 години (ВИДЕО)"}
{"url": "https://clubz.bg/88131-ako_premierite_bqha_taksimetrovi_shofori", "text": "Бързам оня ден за една среща, закъснявам и звъня на такси. - Едно такси от Красно село за центъра - казвам делово, докато махам с ръце, за да ми изсъхне по-бързо лакът. - Едно такси за центъра, ще предам на премиера, само да му свърши срещата - чувам отсреща. Моля? - Какъв премиер, бе госпожа? Аз такси поръчвам... - Така де... Свързахте се с Министерски съвет, нашите служители карат таксита. Ако не ви устройва премиерът, мога да ви пратя външната министърка. Или някой от коалицията? Само че техните таксита смърдят, да ви кажа... – Аз само заекнах и нищо не отговорих. – Вие просто изчакайте десетина минути и ще дойдат да ви вземат. - Не, не – казвам – ще намеря друга фирма. - Какво? На опозицията ли ще звъниш, бе, комунистко? – кресна изведнъж диспечерката и аз затворих. Какво става тука, бе, викам си и още не съм си отговорила, когато чувам шум от хеликоптер. Каца директно под балкона. - Госпожо, госпожо – викат отдолу пилотите. Показвам се плахо. - Таксито ви за центъра дойде – крещят те, за да надвикат въртолета. Иде ми да припадна, но не смея, щото тия момчета доста яки изглеждат, такива едни безврати... - Вие кои сте? - Ние сме от НСО, премиерът ни прати да ви откараме, поръчала сте такси. – Изобщо не дочаках да ми обяснят защо и кога, направо хукнах към улицата и стоянката на такситата. Метнах се в първото и изкрещях: - Давай, към центъра – и взех да се оглеждам в паника дали безвратите са ме видели и летят след нас. - Спокойно – казва шофьорът и вади туба с гел. – Няма да посмеят да карат след нас, уредил съм да не ме закачат – казва той, докато маже с две ръце гела по косата си, а таксито лети по булеварда. – Хващам се здраво за седалката и не знам кое ще ме уплаши повече – да гледам как летим напред, докато шофьорът си оправя прическата и е пуснал волана или да погледна все пак към шофьора. Надвиквам паниката си и лекичко се обръщам към него. - Вие не сте ли... - Съм, съм – отговаря спокойно той. Явно е свикнал да го питат. – Имах заводи, имах медии, обаче какво се обърка в тая държава, защо народът така постъпи с нас, не знам – казва той горчиво. – Моля ви се, не искали прости таксиджии, бодигардове и електричари да ги управляват. Опитах се да им обясня, че аз съм учил... Това гимназии, това университети... Обаче и аз изгорях покрай другите. Накараха всички управляващи да карат таксита, за друго не ставали. Ама те, ако трябва да съм честен, повечето от кабинета и за таксиджии не стават, колко народ изпотепаха... – Спирам да го слушам обаче, защото виждам апарата, който отброява сумата. За няма и пет километра е навъртял няколкостотин хиляди. - Какво е това, бе? – крещя в несвяст – Как 380 хиляди лева за пет километра с таксито, бе – продължавам. Той обаче не се впечатляв. - Не лева. Евро – казва сухо и изведнъж усещам, че има някой на задната седалка. Обръщам се и ги виждам – трима, също така яки и безврати, с бухалки. Шофьорът продължава – По-добре е да платиш. Все пак извършвам услуга и ти я ползваш. - Ма кой работи така, бе? – преграквам направо. - Аз, кой – отговаря той и се разхилва, а аз използвам краткото му разсейване, за да скоча в движение. Никакви таксита, казвам си и хуквам към спирката на тролея. Успявам да го хвана в последния момент. Вратите се затварят, тролеят потегля със свирене на гуми и в него гръмва музика. Частушки! Поглеждам невярващо към шофьорското място и що да видя. Мая Манолова! - Ще ги настигна, ще ги задмина, ще видят те. Не искат да ме вземат да карам таксита, така ли? На ви сега тролей – крещи тя и погва таксито на гелосания. - Госпожо, ще се пребием така, намалете – умолявам я. Тя се почуква по прическата и казва: - Споко, аз съм с каска. Но ако искате да слезете, разбира се, за гражданите винаги правя жестове – отваря вратите на тролея и ми тегли един шут. Изхвърчам и се приземявам на нещо меко. Кон! Паднала съм върху кон, язден от Корнелия Нинова. - За къде сте, другарко? – пита ме тя. - Карай към границата – казвам решително. Отказвам се от срещи и от всичко, ще емигрирам. Веднага! - Да бе, да. Никаква емиграция. Всички ще седите тук. Искахте политиците да служат на гражданите и ето, служим ви – отсича обаче тя и препуска в галоп към \"Позитано\". Отчайвам се и падам от коня. Събуждам се със страшно главоболие в болница. Една медицинска сестра ме поглежда кисело и излайва: - Айде, будна си, значи ще живееш. Вчера те докараха тук в несвяст, имало голяма катастрофа и си си ударила главата. Закърпиха те и те чакахме да се събудиш. Събирай си гипсовете, ще ти викна такси. - Неее! Никакви таксита. Не искам да ме возят нито премиери, нито министри, нито олигарси – разплаквам се аз. Сестрата ме гледа в почуда: - Какво ти стана бе, момиче? Какви премиери и министри в такситата? У нас таксита карат само учители, инженери, доктори и журналисти. Айде стягай се и дим да те няма, че ми почва смяната. След работа и аз карам такси.  ", "date": "2019.09.21", "title": "Ако премиерите бяха таксиметрови шофьори"}
{"url": "https://clubz.bg/88133-manolova_napada_fandykova_zaradi_obshtestveni_porychki", "text": "Подкрепяната от БСП кандидатка за кмет на София Мая Манолова нападна днес главната си конкурентка за поста, заемащата го в момента Йорданка Фандъкова заради обществени поръчки в градския транспорт, които се дават в навечерието на местните избори. Манолова обвини Столичната община в \"непрозрачно харчене на огромен финансов ресурс\" при закупуването на електробуси и зарядни станции за 80 млн. лева. \n\t ГЕРБ веднага реагира остро, отхвърляйки обвиненията на доскорошния омбудсман: Според тях поведението на Манолова заплашва реализацията за спечелени проекти за европейско финансиране и осъществяването на конкретни мерки за подобряване чистота на атмосферния въздух.", "date": "2019.09.21", "title": "Манолова напада Фандъкова заради обществени поръчки"}
{"url": "https://clubz.bg/88116-sasht_mogat_da_predlojat_amnistiq_za_maduro", "text": "САЩ могат да предложат амнистия за венецеулския диктатор Николас Мадуро. Това заяви Кари Филипети – заместник-помощник държавен секретар за Западното полукълбо. Тя участва в конферентна видеовръзка с журналисти в Брюксел. Венецуела се е опитала да изнесе държавни средства в България Клуб Z се поинтересува дали САЩ участват в разследването на разкрития в началото на годината опит на венецуелската държавна петролна компания ПВДСА да прехвърли милиони евро в българска банка. Тогава бе организиран специален брифинг с участиетона главния прокурор Сотир Цацаров и американския посланик Ерик Рубин. Попитахме Кари Филипети дали разследването има някакъв резултат. Всички съюзници на САЩ да признаят най-бързо Хуан Гуайдо за временен президент на Венецуела, а Националното събрание – за легитимен орган на властта. Този призив отправи Скот Бъзби – висш представител на Бюрото за демокрация, човешки права и труд към Държавния дпартамент. Той също участва в разговора. Той постоянно използваше това прилагателно за управлението на диктатора. 55 страни по света признават Гуайдо за президент, припомни Бъзби.  И българската опора на Мадуро в Брюксел е... Георги Пирински Кари Филипети пък призова съюзниците на САЩ да следят внимателно какво правят кубинските представители на техните територии. Поводът е решението на властите във Вашингтон да изгонят от страната двама дипломати от мисията на Куба в ООН по обвинение, че се опитали да извършват дейности по прокарване на влияние в САЩ. И българската опора на Мадуро в Брюксел е... Георги Пирински", "date": "2019.09.21", "title": "САЩ могат да предложат амнистия за Мадуро"}
{"url": "https://clubz.bg/88121-cvetanov_s_borisov_veche_ne_sme_priqteli_toj_e_zaobikolen_ot_ugodnici", "text": "Бившият зам.-председател на ГЕРБ Цветан Цветанов вече не е приятел с лидера Бойко Борисов и те се чуват само служебно. По думите му Борисов е заобиколен от хора, които му казват каквото иска да чуе, но не истината. Това каза самият Цветанов в интервю за Би Ти Ви тази сутрин. Той отрече да прави собствен политически проект и каза, че създаденият от него Евроатлантически център за сигурност има за цел да представи алтернатива на това, което според него е компромисна политика на правителството към Русия, която е продиктувана от икономически изгоди. Цветанов прогнозира, че за кмета на София Йорданка Фандъкова ще бъде трудно да запази поста си при безпрецедентен досега балотаж с подкрепяната от БСП Мая Манолова. Той прогнозира и загуби на ГЕРБ в местните избори там, където партията е решавала кадрови въпроси административно, без да се консултира с местите структури. Бившият шеф на парламентарната група на ГЕРБ каза, че изпитанията, като отстраняването му от всички ръководни постове в партията и държавата след \"Апартаментгейт\", само го амбицират. Той сподели, че като цяло вече е \"доста по-дистанциран\" от партията, за чиито организации и изборни кампании някога отговаряше, че вече \"няма нищо общо с изборите\". Запитан за сегашните му отношения с Борисов, който го отстрани от постовете му, Цветанов отрече отношенията им да са вече приятелски. Цветанов каза, че приема подмятанията, че ще прави партия повече като провокативен въпрос. Цветанов не назова имена, но сподели: Бившият номер 2 в ГЕРБ каза, че на никого не иска да си връща за свалянето си и че предпочита \"да бъде позитивен и да гради среда, която да бъде продуктивна\". Цветанов критикува правителството за твърде мека и компромисна според него политика към Русия, в основата на която стоят икономически изгоди. То отбеляза, че в случя \"Скрипал\" българските власти  България, за разлика от повечето си съюзници в НАТО и ЕС, не изгони руски дипломати заради опита за отравяне с нервнопаралитечен газ на бившия руски двоен агент Сергий Скрипал и дъщеря му Юлия в английското градче Солзбъри. Заедно с това той подчерта, Русия на държавно ниво е реагирала \"меко\" на позицияа на българското външно министерство за спорната изложба в Руския културно-информационен център в София по случай 9 септември. Цветанов каза, че е любопитен дали българския парламент сега ще промени инвестицонните условия за АЕЦ Белене. По повод т.нар. \"шпионски скандал\" и ареста на лидера на движение \"Русофили\" Николай Малинов, Цветанов припомни, че руският им спонсор, бившият разузнавач Леонид Решетников \"участваше активно в 2016 г. в изборите за президент.\" Той заяви, че в сравнение с отношенията с Русия за него е \"много по-ключово да вървим към нещо, което ни дава евроатлантическа принадлежност\". Коментирайки кризата в БНР и временното отстраняване на журналистката Силвия Великова,  той каза, че \"ГАРБ носи съответната отговорност да се случват такива неща\". Някогашният ръководител на изборния щаб на ГЕРБ \"ще има загуба\" в тези райони, където партията и правителството са решавали казуси административно, \"без да бъдат съобразени със структурите\".  ", "date": "2019.09.21", "title": "Цветанов: С Борисов вече не сме приятели. Той е заобиколен от угодници"}
{"url": "https://clubz.bg/88096-vmesto_proshtalno_turne_ozi_ozbyrn_vze_che_napravi_album", "text": "Ози Озбърн обяви, че е записал „най-великия“ си албум досега и че той му е помогнал да се възстанови от заболяванята, които го принудиха да отмени No More Tours 2, съобщава  И най-страшната песен според Ози Озбърн е... Ози разкри, че е бил вдъхновен да запише албума, след като към него се обърнал Пост Малоун с молба да се включи в неговата песен Take What You Want. Клуб Z вече писа за изненадващото парче:   Ози Озбърн пак е тук. В общо парче с рапъра Пост Малоун (МУЗИКА) И допълва: Ози коментира и колко се е променила обстановката от последния му албум Ози Озбърн мечтае за още един албум (ВИДЕО) Ози Озбърн пак е тук. В общо парче с рапъра Пост Малоун (МУЗИКА) Ози Озбърн мечтае за още един албум (ВИДЕО)", "date": "2019.09.21", "title": "Вместо прощално турне Ози Озбърн взе, че направи албум"}
{"url": "https://clubz.bg/88122-silviq_velikova_politicite_imat_nujda_ne_ot_dyrjachi_na_mikrofoni", "text": "Кой се е обаждал на генералния директор на Българското национално радио Светослав Костов да отстрани журналистката Силвия Великова като водеща на сутрешния блок на програма “Хоризонт” и като съдебна репортерка остава открит въпрос. Това каза тя в интервю за Би Ти Ви тази сутрин. Кризата в БНР, която кулминира със спиране на излъчването за пет часа на 13 септември, според Великова е шанс професията да се измъкне от “тази ситуация”, която я свежда до обслужваща различни частни политически и бизнес интереси.а Великова каза и че не е нормално всичко в държавата да се решава или от прокуратурата, или от премиера Бойко Борисов. Остава актуален въпросът защо, ако генералнията директор на БНР Светослав Костов е отстранил Великова под външен натиск, изведнъж е решил да я възстанови на длъжността й, едва след обаждане от Борисов.", "date": "2019.09.21", "title": "Силвия Великова: Политиците имат нужда не от държачи на микрофони"}
{"url": "https://clubz.bg/88120-pentagonyt_prashta_vojski_i_oryjiq_v_sauditska_arabiq", "text": "САЩ ще разположат допълнителни войски и техника за противовъздушна отбрана в Близкия изток, поради изострянето на ситуацията около Иран и нападението върху петролни съоръжения в Саудитска Арабия, предаде Ройтерс. Тръмп: Изглежда Иран стои зад атаката в Саудитска Арабия Според него чрез подобни стъпки Вашингтон очаква да постигне няколко цели едновременно. САЩ готови да отговорят на атаката срещу саудитски петролни инсталации Той увери, че САЩ не търсят конфликт с Иран, макар и Вашингтон да е готов за това, както уточни Еспър. Пентагонът съобщи, че разполагането ще включва умерен брой военни  - под хиляда - и ще бъде като начало с отбранителен характер.  Ройтерс предаде по-рано, че Пентагонът обмисля изпращане на противоракетни батареи, дроново и повече изтребители. САЩ също възнамеряват да държат в района самолетоносач за неопределено време. САЩ готови да отговорят на атаката срещу саудитски петролни инсталации", "date": "2019.09.21", "title": "Пентагонът праща войски и оръжия в Саудитска Арабия"}
{"url": "https://clubz.bg/88124-21_protivorechiq_koito_ne_spirat_da_me_udivlqvat", "text": "Има много хора, които не спират да ме удивляват с противоречията си. И особено с когнитивния дисонанс как не ги осъзнават. Или намират вътрешни оправдания за тях. Ето 21 от тях: 1. Иска да закачи България за Русия, но си праща децата в Америка. 2. Иска да има правата на английски лорд, но задълженията на балкански хитрец. 3. Пламенен комунист, но има десетки офшорни фирми. 4. Пацифист, бори религиозния фундаментализъм с призива: „Християнство или смърт“. 5. Станал ревностен християнин, но не спира да се кланя на мумия в пирамида на Червения площад. 6. Говори само за частна инициатива, но не излиза от кабинети на министри в молби за обществени поръчки. 7. Иска личните ползи и правата на индивида от капитализма, но колективната отговорност от социализма. 8. Иска да постигне 800-годишната демокрация на англичаните, но ако може днес, до 17:30 ч., че да се прибере и да пийне ракийка по повода. 9. Уважава равенството и правата на жените, особено като съпругата му сложи салатка и му сипе питие. 10. Иска Държавата да му измисли работа, няма да му хрумне да си промени специализацията, да се преквалифицира, да научи нещо ново, да се премести, да направи нещо. 11. Иска да взима „информиран избор“ и всички да се съобразяват с това, но ако може да си спести годините учене, а само набързо да прегледа няколко блога. 12. Вярва в много теории на конспирациите и е готов с часове да ги обсъжда, но не иска да прочете поне една книга, за да научи нещо. 13. Иска да живее в модерна държава, но говори само за Тангра, „изконните ценности“ и „старите традиционни обичаи“. 14. Иска да му е чисто наоколо, а си мята фасовете и опаковките навсякъде. 15. Патриот и националист, а се завива с чуждо знаме. И странно, все руското. 16. Дразни се на хората с връзки, но веднага ще ги използва, ако ги има. 17. Иска да има модерна работеща администрация, но първата му работа като администратор е да назначи тъща си от село за ненужен деловодител. 18. Говори против Стратегията за детето и е против държавата да се меси в семейните дела, но при първия проблем тича и вика: „Къде е държавата?“. 19. Непрекъснато мрънка, но не си дава и грам усилие да промени нещо. 20. Иска голяма сила и голяма свобода, но не иска да даде голяма отговорност. 21. Иска всичко, но не е готов да даде нищо. Мда, някои хора са странни. Пълни са с противоречия, но не искат да положат усилия за намиране на решение. Предимно обвиняват света за това. И ужасно се учудват, че на света не му пука. Не бъди като „някои хора“, поеми живота си и отговорностите си в ръце. По-трудно е, но се отплаща.       ", "date": "2019.09.21", "title": "21 противоречия, които не спират да ме удивляват"}
{"url": "https://clubz.bg/88126-sasht_sprqha_zavinagi_reaktor_vrystnik_na_pyrvi_blok_na_aec_kozloduj", "text": "Действащият реактор на атомната централа Трий майл айланд, в която през 1979 г. стана най-голямата авария в американската ядрена енергетика, беше спрян вчера завинаги от собственика на централата, предаде Асошиейтед прес, цитирана от БТА. \n\tТака приключи 45-годишната кариера на произвеждащия електричество блок едно на централата, след като базираната в Чикаго компания собственик \"Екселън\" (Exelon) поиска, но не получи финансова помощ от щата Пенсилвания през пролетта. \n\tБлок първи на Трий майл айланд беше открит през 1974 г. и имаше лиценз за работа до 2034 г., но компанията собственик на централата се оплака, че тя губи пари на конкурентния енергиен пазар. \n\tТрудностите на централата дойдоха и от това, че при аварията от 1979 г. беше разрушен блок две и тя остана само с един реактор. \n\tСега изваждането от експлоатация на блок едно и преместването от него на отработеното гориво може да отнеме шест десетилетия и да струва 1 милиард долара, според преценки на \"Екселън\". Компании, специализирани в боравенето с радиоактивни материали, купуващи извадени от употреба американски ядрени реактори, обещават обаче целият процес по блок едно да отнеме десетилетие. \n\tРазрушеният втори блок пък е запечатан, а неговите двойни охлаждащи кули все още се извисяват над него. Ядрото бе доставено преди години на Националната лаборатория в Айдахо на министерството на енергетиката. Онова, което е в останалата част на съоръжението, продължава да е силно радиоактивно и е поставено в бетонен саркофаг. Работите по разглобяването на блок две са предвидени да започнат през 2041 г. и да бъдат завършени през 2053 г., казва неговият собственик \"Фърст енерджи\". \n\tНито една ядрена централа, предложена след аварията от 1979 г., не е била успешно завършена и пусната в действие в САЩ, отбелязва АП.", "date": "2019.09.21", "title": "САЩ спряха завинаги реактор, връстник на първи блок на АЕЦ Козлодуй"}
{"url": "https://clubz.bg/88087-ochakvame_mishkite_na_sybranie_da_vyrjat_na_kotkata_zvynec", "text": "Процедурата за избор на главен прокурор е в напреднал етап. От чисто теоретична гледна точка тя е запомняща се и оставя убеждението, че законът е последователно изпълнение по ред на описани действия без съдържателен елемент.  – номинирате едно лице и си гарантирате липсата на конкурент. Нататък е лесно:   събирате подписи по списък в негова подкрепа, неподписалите се са длъжни да мотивират защо не подписват на добра воля.  – уверявате се, че има диплома за висше юридическо образование и не е наказвано.  – някакъв съвет с действията си провежда „труден“ избор измежду единствен кандидат, а после  предлага на президента да подпише указа за назначението му. За да не бъде разколебан президентът дали да подпише указа, действащият главен прокурор недвусмислено заявява, че кандидатът ще продължи да бъде кандидат до откат. И, накрая, наричате всичко това избор на главен прокурор в демократична страна членка на ЕС. Към настоящия момент изброените действия се намират в междинна фаза – някъде по средата на Действие 3 –  Комисията по атестиране и конкурси (КАК) към прокурорската колегия на ВСС представи задължителния доклад относно професионалните качества на единствения кандидат Гешев. Докладът потвърждава високия професионализъм, последователното кариерно израстване и вещината кандидатът да бъде мотиватор на колегите си, както и доказаните му ръководни и административни умения. Дебело подчертан е броят на становищата в подкрепа на издигнатата кандидатура – 65 „за“, 4 „против“. Никой от комисията не си прави труда да анализира твърденията в становищата, разискване на проблеми няма. Целият доклад е преразказ с елементи на възхищение, основан на представените от кандидата документи. Съставът на прокурорската КАК е такъв, че следва да се обърне внимание на следното – част от членовете ѝ по право са членове и на Висшия съдебен съвет, а останалите – прокурори и следователи от кариерата. Сега, когато тези 11 души са членове на КАК, тези лица са далеч от властта на главния прокурор тъй като реално не упражняват прокурорските си правомощия. Но само след година мандатът на 6 от членовете на КАК ще е приключил и те ще са отново редови прокурори и следователи и в случай, че кандидат Гешев бъде избран, ще са му подчинени и той ще има реалната власт да решава професионалния им живот. А след 3 години и останалите членове на КАК, понастоящем членове на съдебния съвет, също ще са приключили мандата си. И, без изненада, също ще са се върнали на работа като редови прокурори (ако не станат посланици някъде), тоест ще са професионално зависими отново от най-висшия си главен ръководител. Сега да се върнем на призованите да избират главния прокурор – членовете на Висшия съдебен съвет – 11 от 25 отново са от прокурорската колегия. Самата прокурорска колегия, след промените на Конституцията от 2015 г., се състои от 6-ма членове, избирани пряко от прокурорите и следователите и 5-ма членове, избирани от Народното събрание (НС), тоест от българските политици. Замисълът на квотата на НС бе именно да отвори прокуратурата към обществото, тоест в прокурорската колегия на ВСС да влязат лица, различни от прокурори, за да бъдат коректив на вътрешните за системата. Така, на практика при единствен кандидат, членовете и на прокурорската КАК, и на прокурорската колегия на ВСС хем нямат право на избор, хем са поставени в условие да се противопоставят на предпочитаната от всички кандидатура. А от тази кандидатура предстои да зависят в следващите години. На практика излиза, че очакваме събралите се на събрание мишки да вържат на котката звънец. Сега си спомнете кой ни докара до това състояние:", "date": "2019.09.21", "title": "Очакваме мишките на събрание да вържат на котката звънец"}
{"url": "https://clubz.bg/88136-nad_100_aresta_v_nov_protest_na_jylti_jiletki_v_parij", "text": "Френската полиция използва сълзотворен газ и задържа над 100 души в Париж днес, разпръсквайки протест на т.нар. \"жълти жилетки\", които илязоха на неразрешени демонстрации и маскирани демонстранти, които се противопоставиха на поход за климата, предаде Ройтерс. До средата на следобеда арестите бяха 137. Властите осигуриха масивно полицейско присъствие, за да предотвратят сблъсъци между участниците в разрешения поход и \"черния блок\" от анархисти.  Около 7500 полицаи бяха мобилизирани, до няколко района, включително Шанз Елизе, достъпът беше забранен за протестиращи и над 30 метростанции бяха затворени. В климатичния марш се бяха вклинили маскирани демонстранти, които предизвикаха спорадични сблъсъци с полицията.  Облечени в черно групи издигнаха барикади, подпалиха контейнери с отпадъци и мотопед и опръскаха с боя фасадата на банков клон.  Насилието помрачи иначе мирния поход, в който участваха хиляди хора, включително някои \"жълти жилетки\", ден след като в подобни прояви по целия свят участниците поискаха от правителствата да направят повече против климатичните промени. Демострантите вдигнаха лозунги като \"Спрете петрола веднага\" и “Краят на света”, а други носеха чучела на президента Еманюел Макрон с корона и надпис \"Крал на ала-бали-те\". Жълтите жилетки\" протестираха за 45-та поредна събота, протестите им,  подпалени от увеличаващите се данъци върху горивата и стила на управлеие на Макрон, навършиха десет месеца. Отделен синдикален марш днес се противопостави на намеренията на правителството да реформира твърде скъпата според него пенсионна система на Франция.", "date": "2019.09.21", "title": "Над 100 ареста в нов протест на \"жълти жилетки\" в Париж"}
{"url": "https://clubz.bg/88117-angelkova_s_35_po_malko_turisti_prez_izminaloto_lqto", "text": "С 3,5 процента е намалял броят на туристите през изминалото лято в сравнение с предходната година според първоначалните данни, съобщи вчера в Бургас министърката на туризма Николина Ангелкова, цитирана от БТА. Държавата ще отпусне още 15 милиона лева за реклама на туристическия бранш. България през юни и юли е била посетена от 2,7 млн. чуждестранни туристи. Това е \"доста по-малко\" в сравнение с рекордната 2017 г., когато туристическите посещения в страната ни са имали ръст от 19.8 процента.", "date": "2019.09.21", "title": "Ангелкова: С 3,5% по-малко туристи през изминалото лято"}
{"url": "https://clubz.bg/88090-vratata_koqto_ne_mojem_da_otvorim", "text": "Това е ключът. И досега не мога да си обясня какво е това влечение към паметта. Къщата на единия от дядовците ми в Копривщица беше до Любен-Каравеловата, делеше ги един зид. Играл съм си там като малък, а по-късно, когато ходехме с трабанта в онази посока и се изкачвахме от Стрелча към Сополивите камъни, по някакъв странен начин винаги се разплаквах. Идваше ми нещо отвътре и започвах да пея „Хубаво си, моя горо“. Качвахме се горе на платото и слушахме тишината. Много е странно, защото вуйчо ми ми е разказвал как, като са тръгвали с майка ми през 30-те години на ХХ век с каруцата, конярът спирал на същото плато, разпрягал конете и те, невръстни, гледали осеяното със звезди небе, докато се съмне, като омагьосани. Същевременно със същите тези очи вуйчо ми е виждал някакви много възрастни мъже как влизат в двора на Любен Каравелов, коленичат и започват да пеят „Хубава си, моя горо“. Може би от всички тези работи, които съм чул, и много от които съм забравил, идва това разплакване. Страхотно вълнение и то доста преди да стигнеш горе. Разказваха ми и как, докато спели, ги будело някакво „туп-туп-туп“. Това били плодовете, които падали в нашия двор от крушата, засадена от самия Любен Каравелов в техния двор. Падат крушите и тупат долу. Наскоро бях в Копривщица, същото дърво май още стои там. Такива тайни неща, които сами се превръщат в стихотворения – „дирещ обратната страна на земята, чоплейки с лопатка пръстта в градината“. Това също е истина. Като много малък помня как сам чоплех с лопатка до пътеката в пловдивския ни двор, за да стигна обратната страна на земята и бях убеден, че ще я стигна. И може би във всичките тия асоциативни истории, които разказвам, стои тайната, която ме е направила такъв, какъвто съм, но го разбирам едва сега. Живял съм го и съм го дишал това, без изобщо да се замислям. И пак не мога да си отговоря на въпроса  защо аджеба се осмелих да посегна към тези 2000 години история, описани в „Градът” и „Балканският човек“.  Може би в тези няколко хиляди страници стои едно момче, което чопли с лопатката и се разплаква… Но в същото време, без то да има нищо общо с разни патриотизми, национализми и т.н. Родолюбието е мълчание, то е отношение към света като към свещенодействие, но насочено не толкова към миналото, да възкресяваш онези поколения, за които никой няма да си спомни, както и за нас, а просто да го описваш обърнато към живия човек, да ги направиш тях, мъртвите, живи по начин, по който ние си седим сега и си пием кафето така, както са си пили кафето и отпреди 1000 години. Да, те са били абсолютно същите хора, с абсолютно същите копнежи. И ние казваме – това било робство, това било владичество, българите били най-велики и т.н. Българите са бежанци, те идват тук от VII век насам, но преди това има още 6-7000 години летопис на много по-ранни местни хора, чиито наследници сме всички ние. Но не като род или националност, а като нещо много по-висше, което е човечеството. Това е смисълът, а не в отделният етнос, макар и да сме рожби на нашите деди, които не е ясно какви са.   Другият ми дядо, полковник, участник във всички войни за национално обединение, временно командир на прочутия Трети пехотен Бдински полк, за който е песента „Бдинци, лъвове, титани”, в битката при Чаталджа, е роден е 1861-а и умира 1949-а. Почива няколко месеца след като съм се родил, но за кратко двамата с него сме дишали един и същи въздух. Което е удивително -  да си живял редом с човек, роден по времето, когато Раковски прави първата си легия, и чиито три имена нося. И като се замислим, всъщност онова време не е толкова далече. И ето ме сега – внук на човек, роден в средата на XIX век, и имам наглостта да крача жив и здрав и през 2019-а година. Това чувство го има и в стиховете ми между редовете – усещането за смиреност и за огромно уважение към тези, които аз не познавам, както и никой съвременик не ги познава, но благодарение на които в края на краищата ни е дарено да живеем днес. Дължим им страхотно много. А не да ги правим на роби, въобще не са били. Били са живи хора, които са се радвали по същия начин, както ние се радваме, и са плакали по същия начин, както плачем и ние. Не сме виновни за това, че сме родени.  Няма конкретен въпрос, нито конкретен отговор. Цяло чудо е живеенето на човек. Да се събудя сутринта възприемам за чудо. И вече въобще не ми е нужно дори да пиша. Просто ставам и гледам облаците, отварям вратата и усещам все още острия раннопролетен мирис, дъха на живота. Само преди няколко дни ето тези дървета отвън нямаха нито едно листо, а съм ги дебнел и никога не съм видял как става така, че за един-два дена изведнъж бухва в зелено всичко. Ние сме част от тази природа, от силата ѝ. Тя съществува във всеки един от нас. Тази сила, която кара дървото да ражда листата и плодовете си. Ние сме част от нея, обаче сме забравили. Ако човек се огледа в себе си, усеща страхотните сили, които са му дарени, като че ли някакво листенце ще излезе от самия него. Дали ще е книга, мелодия или просто едно възхищение от това, което вижда окото… От света. И всичко това отново е свързано със сълзите на Сополивите камъни. С тази мелодия на онези старци, които продължават да пеят. Изумително е. Но тези сълзи не са от радост, не са от изумление, не са от тъга, а идват от самата природа, от соковете на земята. Защото ние сме природа в края на краищата и трябва да знаем, че в себе си имаме огромни енергии, които в никакъв случай не трябва да пропиляваме. Трябва да си задаваме въпроси, да уважаваме природата в себе си, да бъдем проветрени и просветлени, а не изпълнени с омраза, със завист и злоба, с които е изпълнен нашият живот. Но така… Няма да се научим да живеем като природата. Обществата не са се научили, сякаш не искат. Тази алчност да имаш, да притежаваш… Копаенето. Много ясно помня мястото. Къщата ни беше до Трети милиционерски участък, делеше ги една тухлена ограда. Нощно време чувах „олееле“, „оооо“… Имаше една слива, на която се качвах, за да видя какво става. Виждаше се малкото вътрешно дворче на милицията. Там са биели някого, тези стенания още звучат в ушите ми. Много по-късно си отговорих какво е било, какво се е случвало. Точно от това дворче след Девети веднага комунистите са извеждали хората и са ги разстрелвали край Марица до железопътния мост. На един приятел баща му е бил там, в двора, със завързани очи, но един от милиционерите го познал. След няколко часа извели чичо Боре, оцелял, но на цената на един етаж от къщата на баща му. Затова и винаги съм се чудел защо на втория етаж на къщата на моя приятел живеят хора с друга фамилия. Комунистическо семейство, спазарило на цената на един имот живота на чичо Боре. Такова съчетание. Това копаене…  И тези викове, които съм чувал като момче на 4-5- годишна възраст отвъд тухлената стена на един отдавна несъществуващ двор. Дядовата къща на баща ми, синът на полковника, в която живеех, бе в началото на Съдийския квартал, на улица „Константин Величков” 4, но аз съм роден в подножието на Сахат тепе,на улица „Константин Фотинов” 20,  където известно време бяхме под наем, докато в дома ни живееха чужди хора . Дядо ми и баба ми, произхождаща от стар и известен Свищовски род, по-рано  са живели на ул. „Хан Аспарух“ в София, срещу НДК, точно срещу старите казарми. И по някакво странно съчетание на обстоятелствата всички тези улици също влизат в маршрута Копривщица – Самоков – Свищов – Перущица – Мачин в хоризонтала, по вертикала – един бог знае къде отиват. Всъщност от тези пътища и съдби по белега на кръвта съм останал аз. Като някакво сладко мъчение е, такова едно… Тайна, която цял живот съм се опитвал да разбуля. Знам, че няма да я разбуля, но така съм се враснал в нея. Човек не може да избяга от съдбата си и да иска. Има някаква висша сила, която бди над нас, която ни помага да постигнем нещо и да си отговорим на големите въпроси без думи, само на себе си. Но трябва да го желаем силно. Не, но цял живот много бавно и мъчително съм писал стихове. И в един момент не знам какво се случи, 1981-а да е било, малко преди да излезе втората ми стихосбирка „Нощна азбука“, преживях катарзис, питах се дали да продължа да живея. Тогава с хонорара от книгата излязох една година в неплатен отпуск. Забих се на един таван и започнах да пиша, без да знам какво.Текст, който нямаше нов ред. Тогава написах „Анонимни жития“. Разбрах, че стиховете не са достатъчни да се изразиш. Не е само това. Започнах да се уча на хоризонтално писане, което е много сложно, но за това помага поезията и чувството за музика, за ритъм. Да напишеш 3000 страници никак не е лесна работа, не е и трудна, но въпросът е, че трябва да ги напишеш и да задържиш с всеки ред вниманието на този, който чете. Да сменяш гледните точки, дори в две съседни изречения, да го провокираш, после пак да се връщаш. Много сложна организация, която не е плод на ума, а на вътрешен усет, на натрупвания и на себеотдаденост в текста. Живееш там.  Вратата, зад която е тайната може би. Тайната на живота, на предците ни. Като стана дума за вратата, в „Балканския човек“ имам цяла отделна книга, която се казва „Вратата“. Вратата от 1981-а и вратата от 1999-а не е една и съща. Не мога да обясня каква е връзката, но тя е там във всички случаи. Автобиографична връзка, за която не мога да отговоря. И стиховете, и прозата, и въобще всичко това не възприемам като различно писане. То е едно и също. Не можеш да ги отделиш едно от друго. Като че ли и „Градът”, и „Балканският човек“ се съдържат в междуредията на стиховете ми, като обяснителни бележи. Освен  тези 3000 страници непременно има още, но те са вече неведоми и там е вратата, която не може да се отвори, но на която трябва да се опитаме поне да почукаме, поне да направим жеста.  \n\tКакто онази врата, за която имате ключ, но вече не съществува.  Това също. Докато учех в университета, живеех в една стара къща във Велико Търново. Когато завърших, хазяинът ми каза, че от тук насетне няма да дава повече стаята ми под наем. Каза ми да задържа ключа и когато идвам, да отсядам там. Години наред ходехме на литературни четения в града всяка пролет с Борето Христов, Марин, Таньо, Паруш, Панко и останалите литературни приятели. Влизах в стаята и бях у дома си. Днес къщата вече отдавна я няма, но аз пазя ключа. И това  е истина – един човек с ключ, за който не съществува врата. По странен начин това е финалът на едно от стихотворенията ми, което е за Хьолдерлин – също едно чудо. Еманацията на германския дух, авторът на „Хиперион”, един от най-великите  поети, живял в стая като студент в Тюбинген с Хегел и Шелинг. Тримата в една стая. Хьолдерлин е изключителен. И тези врати, ключове… По неведоми пътища се озовах в Тюбинген за четири дни. Ходих в онази къща, през чиято врата е минавал и той цели 37 години. Някоя сила ме бе запратила съвсем неслучайно там.  И не мога да обясня защо, може би, както  казва Кант – „аз се опитвах да уловя невидимия живот между вейките и листата“. Същата тайна, която се е опитвал да разгадае и Хьолдерлин, за чието писане Ницше казва, че е най-висшата художествена еманация на германския дух. И ето така, аз нямам чувството, че живея тук и сега в момента. Аз живея в Копривщица, живея в Пловдив, живея и в Тюбинген. Да, едновременно… Има. Не знам какво е, но го има. Макар все се повече да го няма, защото Пловдив се напълни с пришълци, започва да става като София. Аз съм роден 1949-а, което значи в детството ми все още живи са били хората, родени в XIX век, някои от които са градили тези великолепни къщи. Те са били живи и аз съм им гостувал вероятно, но това няма никакво значение. Живял съм с тях, сред тях. Този град е особена нощва. Тези хълмове, реката и всичките неща, скрити под земята, които още не са разкрити и никога няма да бъдат. Руините на пловдивските стари градове стоят отдолу и излъчват нещо, което по особен начин ни прави пловдивчани и създава духа на мястото. А пловдивският дух е средиземноморски, обърнат е с лице към Егейско море. Когато бях в Авдира, древната Абдера на Демокрит и Протагор, посетих местния археологически музей. На последния му етаж видях карта, която ме изуми. На нея беше описан културният ареал на Абдера, в който влизат островите Тасос, Самотраки, Лемнос, а като тръгнеш нагоре с най-голямата точка е отбелязан именно Филипопол. Това обяснява защо в Пловдив от VI-V  век пр. Хр. са намерени страшно много монети от Абдера и Тасос от онова време. Сложил съм изображения на две от тях в „Балканския човек“, в който уж става дума за XIV – XVII век, но всъщност е амалгама на всичко, случило се тук през хилядолетията. Това е Пловдив, но „Балканския човек“ не е текст за града. Това е книга за духовната история на цивилизацията. Пловдив е използван само като повод. Защото, ако седнеш да разказваш историята на света като хронология, не би могъл да я разкажеш. Това важи за всичко, което пише човек. Има една мисъл, която казва така: „пространството е средата на вписване на най-бавните колебания, които историята познава“. И за да разкажеш истории, много по-достоверно е, когато ги опредметиш, когато минат през един средищен град. И през Траянови врата, както се движи от хилядолетия историята на Балканите. По този начин можеш да разкажеш цялата история на света. Не обичам тупането в гърдите, но истината е, че през Пловдив като локален център са минали всичките цивилизационни натрупвания.  \n\tТози постоянен живот в ежедневието сред руини  и минало… Никога не съм имал усещането, че живея сред минало. Никога, нито за секунда. Но годините минават и човек започва да си задава все повече въпроси. Благодат е да живееш тук. Дори заради едната разходка, която е чисто физическо усещане. Колкото пъти се качиш на хълмовете, като седнеш на камъка, колкото и да си напрегнат, напрежението изчезва. Просто седиш, сякаш нещо изсмуква всички отрови, които носиш като човек, но ти не го усещаш. Стоиш и си блееш, гледаш света. То ти помага да живееш, слят с всички посоки.  Ние не живеем чрез миналото. Живеем си живота и не е нужно дори да знаем, че се намираме сред толкова история. Имам усещането, че хълмовете и къщите, и реката ни гледат с някаква доброжелателна насмешливост – допускат ни да минем, знаят, че сме временни, че те са, които ще останат извечно, но ни позволяват, дават ни възможност, ако имаме очи, просто да се усетим като част от общото време на света. Ей такова усещане. И като махнем хората, ако щат индийци да дойдат тук, това няма значение, градът си остава, той е независим и е извън всякакви политики, обществени строеве и етноси. Градът - като нещо изумително, каквото е вечността.  Защото не можем да отворим вратата. Реката може да бъде разбрана само ако влезем в нея, но не ни е съдено, нито да успеем да отворим вратата към водите й. И може би в това се крие красотата на живеенето – да не забравяме, че винаги има някаква тайна. Ако знаем състава на този облак, физическата му формула, какво ще помогне това на усещането ни за него. Ще знаем това, каквото знае целият съвременен свят, който отива в света на формулите, като забравя за първородността на голямата тайна. Съвременният свят е оголен свят на разума, на разсъжденията, но не и на душата,  докато на Изток е обратното. Тези два свята са се скъсали и е много трудно да разберем един персиец, който мисли във вертикалата. Хьолдерлин го е написал отдавна. Неговият Хиперион стои над руините на древна Атина и ги наблюдава като призрак на гигантско корабокрушение. И в едно писмо разсъждава: човекът на Запада е човекът на разума – преди да усети , че има душа, той се научава да разсъждава. Обаче разумът не е друго освен един прост надзирател над безконечната работа на калфите и чираците, без да знае повече от тях какво ще се роди накрая от цялата тая работа. А човекът на Изтока, добавя поетът, преди да се научи да разсъждава, е приучен да се моли. Според Хьолдерлин, единственият цялостен човек в историята на света е бил човекът на антична Гърция, където, ще се осмеля да добавя аз, разумът и духът на човек живеят прегърнати като в неразрушима прегръдка. Хьолдерлин описва това по блестящ начин в една много тънка, но велика книжка. Та така. Според мен за това трябва да се разговаря. Не че е престъпно за друго, напротив. Важно е да пишеш за големите събития, но не по-малко важно е да опишеш ей тази холна маса, дори цветовете на тези шарки по покривката й. Това е летописната памет, но когато навържеш тези подробности, имаш възможността чрез тях като първичен текст да си отговаряш и да търсиш взаимовръзките между всички други неща. Както е в живота, в любовта, в ежедневието ни, което се състои от същите връзки, от които се състои и историята. Своеобразното творене на цивилизацията. С раждането и умирането ѝ. Възход, упадък, смърт – така ще се случи и с нашия свят. Може би ще загине наведнъж, а не на части, за да дойдат други. Светът стана глобално село и може да е за добро, но може и да не е. Ако можем да отворим вратата, ще разберем, но не можем.  Цивилизациите се сменят и светът се движи по същия начин, както в стихотворението на Кавафис. Варварите не са непременно лошо нещо, те са много кървави (нима цивилизованият XX в. не е най-кървавият от всички предходни), но носят и обновление. Когато една стара империя загива, значи, че тя вече е изживяла своя възход, както се случва и с човешкия живот. Всички са загинали по този начин, а след тях просто идват други. Де факто варварите взимат обаче за основа на своя живот градовете на победените, повтарят нравите и законите на старите цивилизации, идещи още от времето на Хамурапи.  Някои повтарят, други променят леко. Страшно е, че се отнасяме към миналото като към някакво мъртво и по-нисше нещо, та там са заровени всички мъдрости, на които дължим себе си. Има една фраза, която гласи, че между XV век пр. Хр. и XV век сл. Хр. са казани всички велики мисли. Всички велики открития са направени. Всичко нужно на човека е промислено  точно в периода на тези 3000 години. И оттам насам започва периода на дробене. Така, че „миналото не е чужда страна“. Това са някакви закодирани послания, които ги пише в книгите, но ти не трябва да ги търсиш с голия си разсъдък – а да пишеш за тях по волята на сърцето.. Когато се ровиш в старите текстове, за да продължиш да го правиш и на другия ден, ги намираш.  Херменгилд Шкорпил, който е ботаник и геолог, в  края на 19 в. изследва и описва състава на пловдивските хълмове. Казва още, че когато копали, за  да търсят извора за бирата на фабрика „Каменица”, достигат до дълбочина 55 метра и на дъното откриват черупки от сладководни миди. Цитира още какви растения виреят по скалите на хълмовете и се оказва, че сред тях има средноевропейски, но и персийски, и средиземноморски видове. Като навържеш  нещата, излиза, че склоновете на скалите са обърнати към Средиземно море. Затова като мине човек Траянови врата и слезе насам, усеща такъв особен полъх. Пловдив не е котловинен град, а е свързан с оттатък, с морето. Хълмовете му са видимата част на една огромна скала, простряна на югоизток. Това са върховете ѝ, а покрай тях минава Марица, която с трите си заливни тераси е била огромна река. Страхотно място. Има тайни, които по някакъв начин, дори и да не знаеш всичко това, създават усещане за място, където човек се чувства като избран.  Те са неговата люлка. Самите хълмове в неолита и после са били смятани за свещени камъни. Вярвали са, че точно там, където земята допира небето, е сакралното място на докосване до божественото. Това идва още от древните вавилонци. Тоест, тези хълмове на Пловдив са свещените места, които именно са привличали първите заселници, после племената, накрая народите. Тук, където има вода и хълм, може да има живот и светилище. Защото човек не може да живее без Бог или без вяра в нещо свисше. Иначе не би съществувало човечеството. Без надежда. И така – Пловдив е такова място.  Ние го рушим. Да издълбаеш хълм, за да построиш мол. Не знам дали въобще в историята на цивилизацията има такъв абсурд. Не да го построиш мола на една почва, както си му е редът, а да къртиш в продължение на години с взривове. Все едно да свалиш Бунарджика, за да построиш извисена над града тоалетна с асансьори. Хубавото ще е, че поне няма повече да стърчи там окупаторът с шмайзера… Трябва да си пълен тъпак. Затова, че го позволихме, българите трябва да кандидатстваме за Гинес. Световно откритие в архитектурната мисъл. Ужасява ме… Изумителна простотия!  \n\tИ въпреки това, ние си мислим, че сме вечни, не градът. Докато градът ни гледа със снизходителна насмешливост. Какво не е съборено – Куршум хан, през „Аптека Марица“, през Дом „Кудоглу”… Толкова много е рушено и въпреки това градът остава. И ще си остане и когато и от нас няма да остане дори прашинка. Той няма да разкаже за нас. Ние ще бъдем анонимни. Затова най-важното е човек сега да живее. Докато диша, да осмисля собствения си живот. Да го обогатява и да го развива редом с ближния, с приятелите, с любимата и да го живее истински. Другото няма смисъл. А какво ще остане след нас, не знам. Странно е. Не ми се иска да останат тези зидани без въображение нови сгради-спални, но това е естественото развитие за един град, в който идват и се заселват хора  от цяла България, хора с чужд на града манталитет.  И все пак нормално е да никнат тези кооперации. Като белег на времето ни.  Но това е някаква разхвърлена, нехармонична, еклектична архитектура. Ако по нея ще съдят за нас след векове, ще остане, че и душата ни е била разобщена и еклектична. И алчна. В безропотността си. Но кой да мисли и записва днес. Само колко прекрасни исторически книги като да са били написани напразно…", "date": "2019.09.21", "title": "Вратата, която не можем да отворим"}
{"url": "https://clubz.bg/88135-bylgarkite_treti_na_svetovnoto_po_hudojestvena_gimnastika_v_baku", "text": "Българският ансамбъл по художествена гимнастика спечели днес бронзовите медали в многобоя на Световното първенство в Баку, Азербайджан.  Симона Дянкова, Лаура Траатс, Стефани Кириякова, Мадлен Радуканова и Ерика Зафирова се класираха трети с общ резултат от 58,000 точки. Те изиграха добре съчетанията си с 3 обръча и 2 чифта бухалки (28,800 точки) и с 5 топки (29,200 т.). Така българските момичета защитиха бронзовите си медали от миналата година на Световното първенство в София.  Първи в многобоя се класира ансамбълът на Русия, въпреки спорни съдийски решения за грешки в съчетанието с топки, за което рускините получиха 30,000 точки, довеждайки общия си сбор до 58,700 точки. Япония спечели среброто с 58,200 (29,000 и 29,200) т.", "date": "2019.09.21", "title": "Българките - трети на Световното по художествена гимнастика в Баку"}
