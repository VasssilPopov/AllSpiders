{"url": "http://clubz.bg/79869-donald_trymp_s_dve_nagradi_zlatna_malinka", "text": "Комедията \"Холмс и Уотсън\" и документални ленти с участието на президента на САЩ Доналд Тръмп \"триумфираха\" на антифилмовите награди \"Златна малинка\", които по традиция се раздават ден преди наградите \"Оскар\", предава БТА, цитирайки \"Ройтерс\". Филмът \"Холмс и Уотсън\", в който играят Уил Фарел и Джон С. Райли, излезе големият \"победител\" за вечерта, като грабна четири приза, сред които за най-лош филм и за най-лош поддържащ актьор за участието на Джон С. Райли. Основателят на \"малинките\" Джон Уилсън изтъкна, че това е било възможно \"най-малоумната пародия\" на най-любимите персонажи в литературата, сътворени от Конан Дойл. Президентът на САЩ Доналд Тръмп беше отличен с два приза \"Златна малинка\", играейки самия себе си в документалните ленти от 2018 г. \"Смъртта на една нация\" на режисьора Динеш д' Соуза и във \"Фаренхайт 11/9\" на Майкъл Мур. В последната лента се отличи и съветничката на Тръмп в Белия дом Келиан Конуей, която бе удостоена с приза за най-лоша поддържаща женска роля. Мелиса Маккарти взе приза за най-лоша актриса за \"Убийства в Хепитайм и още едно отличие за \"Можете ли да ми простите?\" Гангстерският филм \"Готи\" с Джон Траволта в главната роля за голяма изненада не взе нито една \"малинка\", въпреки че предварително беше получил цели 6 номинации. Учредените през 1980 г. награди \"Златна малинка\" са като контрапункт на \"Оскарити\".", "date": "2019.02.23", "title": "Доналд Тръмп с две награди \"Златна малинка\""}
{"url": "http://clubz.bg/79868-apple_se_otkazva_ot_intel_v_kompyutrite_si", "text": "Apple планира да спре употребата на процесорите на Intel в своите компютри до 2020 г., съобщи \"Блумбърг\". Вместо това американската компания ще мине на свои процесори с ARM архитектура. Първите компютри на компанията са с процесори на Motorola, после - с PowerPC линията, разработвана от няколко компании. През 2006 г този вариант бе изоставен и всички лаптопи и настолни компютри Mac минаха на процесори на Intel. Сега най-новите модели са с класически x86 процесор, който може да се намери и във всеки персонален компютър с Windows. Apple ще прави по-малко iPhone-и, Samsung също със спад в печалбите Apple обаче от няколко години разработва собствен процесор за iPhone и iPad - базиран на архитектурата ARM. Тя се ползва за мобилни процесори, тъй като позволява по-малко транзистори и съответно по-малко енергия и охлаждане. 98% от мобилните устройства по света са с процесори, базирани на ARM. Това ще позволи на Apple лесно да унифицира приложенията за компютрите си и мобилните си устройства - всички дигитални \"джаджи\" от каталога им ще ползват една архитектура. Промяната ще улесни и бъдещи разработчици на приложения, защото така няма да има нуждат да правят няколко версии. А причината е, че мобилните приложения са все по-популярни. Някои от тях имат свои версии за macOS - като Home, Stocks и Voice Memо.  Лошата новина е, че това ще разруши съвместимостта между старите и новите компютри Mac.", "date": "2019.02.23", "title": "Apple се отказва от Intel в компютрите си"}
{"url": "http://clubz.bg/79865-52_miliona_leva_iztichat_v_reka_elhovska", "text": "… Първият язовир за питейна вода, построен през последните 30 години в България, е „Пловдивци“ в Родопите. Той се намира в община Рудозем край българо-гръцката граница. Строителството му бе завършено със заем от Международната банка за възстановяване и развитие (Световната банка). То продължи повече от 20 години и струва на българския данъкоплатец около 75 млн. лв. През 2017 г. България започна и изплащането на заема, но няма да ползва язовира по предназначение години напред. Причината е колкото елементарна, толкова и скандална – през тези години никой не е забелязал, че от язовира до градовете Мадан и Рудозем и околните села, които трябва да обслужва, няма изграден водопровод. Идеята за изграждането на язовир за питейна вода край рудоземското с. Пловдивци е на повече от 30 години. Започва подготовка и изграждане на съпътстващ водопровод, но след 1989 г. обектът е спрян. Десет години по-късно е размразен от правителството на Иван Костов с идеята не само да реши проблемите с водоснабдяването на общините Мадан и Рудозем, но и да осигури заетост на съкратените при преструктурирането на ГОРУБСО миньори. Обявената тогава цена е 19 млрд. лв. (19 млн. деноминирани – б. а.). Парите се оказват повече. До 2001 г. правителството влага в изграждането на хидровъзела 22 млн. лева, но не получава язовир, защото парите не стигат. Изпълнителите искат още 20 млн. лева от държавата, за да изпълнят договора си. През октомври 2002 г., в отговор на питане от народния представител Николай Камов (БСП) бившият строителен министър Костадин Паскалев казва:  Паскалев обещава, че до края на 2005 г. язовирът ще е готов, а необходимите средства за завършването му са още 22 млн. лв. В следващите близо 10 години така и не се намират поисканите 22 млн. лв. за дострояване на язовира. До 1 февруари 2010 г., когато осигурените средства за довършване отново се оказват повече от първоначално планираните. Тогава България сключва договор с Международната банка за възстановяване и развитие по Проект „Развитие на общинската инфраструктура“, който предвижда страната ни да получи 81 млн. евро заем. От тях за завършване на строителството на язовирите „Пловдивци“ и „Луда Яна“ са заделени 52 млн. евро, а останалите пари са за рехабилитацията на яз. „Студена“ и изготвянето на регионални планове за водоснабдяване и канализация. Изграждането на „Пловдивци“ е възложено на 9.12.2014 г. на международен консорциум с преобладаващо участие на руската компания „Зарубежводстрой“ (51%), дъщерната фирма на „Главболгарстрой“ АД – „ГБС – Инфраструктурно строителство“ (34%) и испанската „Агуа, резидиос и медио амбиенте“ (15%). Цената на договора е над 24 млн. евро, а срокът за изпълнение 900 дни. За обследване на строителната площадка, изготвяне на технически проект и тръжните документи е сключен договор с консорциум „СВЕКО Енергопроект“ на стойност 1.5 милиона евро. Подписан е и консултантски договор за супервизия и строителен надзор с консорциум „Рутекс-Фихтнер“ на стойност 1.3 милиона евро. През лятото на 2017 г. строителството на язовира най-после приключва. На 21 август приемателна комисия, съставена от 16 души и с председател зам. областния управител на Смолянска област Адриан Петров, одобрява извършеното от изпълнителя. След становището на приемателната комисия „Пловдивци“ е завирен, а 20-те хиляди жители на Мадан, Рудозем и съседните им села започват да очакват с нетърпение в домовете им да потече чаканата от десетилетия вода. Но пускането на язовира отново се отлага. Но и никой не бърза. Защото няма водопровод, по който водата да стигне от язовира до Рудозем и Мадан. Докато траело 30-годишното строителство на хидровъзел „Пловдивци“, положеният още през 1985-1988 г. 26-километров стоманен тръбопровод се оказва напълно негоден и неподлежащ на ремонт, а загубите на вода по трасето са над 70%. Сметката дотук: МРРБ – 75 милиона лева, от които 52 милиона лева заем, който ще се изплаща до 2028 г. Засега всичко това не променя живота на хората в Родопите. Но дори и след подмяната на 26-километровия тръбопровод до Мадан и Рудозем водата ще достигне до около 10 000 души, колкото е населението на двете градчета. Според проекта „Развитие на общинската инфраструктура“ обаче водата от този язовир трябва да стига до 30 000 души в 35-те селища в района на Смолян. И понеже това няма да се случи скоро, тя ще продължи да изтича в река Елховска. Безхаберието е записано и в официален документ. Финансовото управление на средствата по проект „Развитие на общинската инфраструктура“ е неефикасно и неефективно, пише в заключението на одитен доклад на Сметната палата от 2016 г. Институцията дава шест препоръки на министъра на регионалното развитие и благоустройството, които да изпълни в срок от шест месеца. В последвалия доклад за изпълнение на препоръките от 2017 г. Сметната палата установява, че от общо 6 препоръки 5 не са изпълнени и една е изпълнена частично. А водата и парите продължават да изтичат.", "date": "2019.02.23", "title": "52 милиона лева изтичат в река Елховска"}
{"url": "http://clubz.bg/79866-bylgariq_e_glasuvala_protiv_laura_koveshi", "text": "България е гласувала против Лаура Кьовеши за избора на европейски главен прокурор, информира  позовавайки се на източник, близък до дипломатическите среди в Брюксел. По време на гласуването на заседанието в Комитета на постоянните представители (КОРЕПЕР II) в сряда българският представител е бил против румънката, която като главен прокурор на Националната дирекция за борба с корупцията (DNA) в страната си повдигна обвинения на хиляди държавни служители, включително народни представители и министри от различни политически партии. Посланиците от ЕС подкрепили французин за европейски главен прокурор? По-рано през седмицата стана ясно, че от тримата кандидати най-много точки (50) е получил френският представител Жан-Франсоа Бонер, докато поставената на първо място от експертното жури Кьовеши - 29 - толкова, колкото и германецът Андрес Ритер. Румъния полага големи усилия да предотврати избора на Кьовеши за главен прокурор на ЕС. Властите направиха опит да осуетят явяването на кандидатката в Брюксел, като я призоваха на разпит в Букурещ по същото време, в което тя трябваше да представи кандидатурата си пред комисията по правни въпроси в Европейския парламент. Предстои гласуване на избора в Комисията по свободи, правосъдие и вътрешни работи, където кандидатите могат да бъдат класирани по различен начин. Ако това се случи, ще започнат преговори в Европейския парламент между лидерите на политическите групи и посланиците на държавите членки, уточнява \"Свободна Европа\".", "date": "2019.02.23", "title": "България е гласувала против Лаура Кьовеши"}
{"url": "http://clubz.bg/79862-poluznanieto_sreshtu_znanieto", "text": "Сигурна съм, че Денка имаше какво да каже за ваксините и щеше да го казва високо и непрекъснато. Но тя вече не може да говори, затова ще ви разкажа за нея. Денка беше най-тежкият случай на детски паралич в България. Беше една от жертвите на онази страшна жътва, която е покосила много деца през петдесетте години на миналия век. Разказвала ми е каква е била причината. По онова време през петдесетте години полиомиелитната ваксина се разпространявала по целия свят безплатно от Ротари клуб. Но по същото време се очаквало всеки момент Съветският съюз да разработи своя ваксина. Затова България, а и другите страни от социалистическия лагер, не приели империалистическото дарение. Съветските учени наистина разработили ваксина и тя била доставена, но хиляди деца вече били останали сакати за цял живот. България обаче направила все пак нещо за Денка - беше я изпратила на лечение в Чехия. Там в някакъв планински курорт Денка беше живяла няколко години. Имало деца от почти всички социалистически страни. Бяха я учили основно на едно нещо - да диша. В Денка не работеха 170 мускула. Така обичаше да казва: Денка беше прикована към инвалидна количка. Гърдите й бяха обхванати от дървена конструкция, за да може да седи в количката. В това състояние тя бе завършила гимназия, след това и чешка филология. Беше учителка. Учениците идваха на занимания в дома й. Беше ходила с родителите си в чужбина, за да разглежда картинни галерии. Ходеше с тях на изложби за цветя. Дворът им беше най-прекрасната цветна градина, която съм виждала. Всяко лято Денка беше на море. Не можеше да лежи на плажа, не можеше да влезе във водата, но това беше най-прекрасният за нея начин да почива - радваше се на слънцето, на вълните, на децата край себе си. Кореспондираше си с хора от няколко държави. Пишеше и получаваше много писма. Не подминаваше никой празник. Отрано купуваше картички, преценяваше коя е най-подходяща за кого, надписваше ги и ги пращаше на безбройните си приятели. Купуваше книжки на децата на приятелите си, радваше се на успехите им. Ние, нейните приятели, ходехме при нея за кураж. Ходехме тъжни и намусени с дребните си измислени проблеми. И Денка ни успокояваше, насърчаваше, обсъждаше с нас дреболиите, които ни бяха намръщили. Денка беше винаги усмихната, ухаеща, знаеща. Веднъж ми каза:  Денка беше определила безпогрешно границите на своята загуба. Загубата й беше голяма - не можеше да върви, да тича, да плува, да пътува без придружител и специална грижа, не можеше да домакинства, да има семейство… Но тя беше толкова наясно със себе си, с важните неща, че не си позволяваше да се отказва от всичко останало красиво и смислено в живота, което й беше достъпно - приятелствата, контактите, познанието, виждането, чуването, докосването. Казваше:    Денка си отиде заради една пневмония и една лекарска немарливост. Когато Денка казваше, че е жертва на война на идеи, това ми изглеждаше толкова абсурдно, така нелепо и жестоко, че не допусках да се повтори. Все пак човечеството има толкова разум да не повтаря грешка, от която зависи живот и съдба на поколение деца. Оказа се, че мнението за разума на човечеството е силно надценено. Ето ни отново в спор за ваксините - полезни ли са те или са фармацевтична конспирация? И това е сблъсък на идеи. Може да ви звучи преувеличено, но в някои страни вече сериозно изследват до каква степен антиваксърските нагласи са породени от хибридни атака или поне как могат да доставят нови попълнения на бъдещи хибридни атаки. Само няколко десетилетия без куцукащи от детски паралич деца и вече сме готови да бъдем жертви на нови внушения. Спомням си, че Денка, чийто живот премина в четене, изпитваше неприязън не към необразованите хора. А към полуобразованите. Смяташе, че те са най-опасни - хем не знаят, хем си въобразяват, че знаят. И сега никак не ми е чудно, когато изследванията показват, че противниците на ваксините не са толкова бедните и необразованите (те не се ваксинират поради бедност и традиционна безотговорност), а полуобразованите хора, податливи на конспиративни теории. Нещата до такава степен са зазлели, че в публицистично предаване на обществената телевизия БНТ в разговор за имунизациите бяха поканени както лекар, твърд защитник на ваксинирането, така и хомеопат, противник на ваксините. Точно по изискванията за политическите дебати за представители на двете противоположни точки. Като че ли става дума за изборните правила. Като че ли по въпросите за живота, болестта и смъртта може да има две еднакво легитимни и напълно противоположни гледни точки. Като че ли става дума, че животът е по-малко значим от важността дали да се приеме дарението на Ротари клуб или да се изчака разработването на правилна съветска ваксина. Случаите на морбили у нас приближават трийсет. В същото време родители антиваксъри, пораснали до възрастта на родители именно благодарение на имунизациите, сравняват поставянето на предпазната инжекция на детето с изнасилване. Изнасилване, след което детето заболявало от аутизъм. В цялата тази безсмислица най-странното е, че след като купища лекари от много страни и в продължение на десетилетия не могат да открият причината за аутизма, се намериха полуобразовани родители, които смятат, че са я намерили. Те се изживяват като  по-компетентни от хептен невежите, които твърдят, че със самолети световната конспирация ръси човечеството с депресия, грип и аутизъм, но всъщност разликата е единствено в степента на невежеството. Едното е огромно, другото звучи почти като знание, но и двете са еднакво опасни. По въпроса за ваксините не може да има две гледни точки. Гледната точка е една – те са гаранция за здраве, а често и за живот. И зад тази гледна точка стои знание, а не полузнание. Сигурна съм, че Денка Василева щеше да каже всичко това много по-убедително.", "date": "2019.02.23", "title": "Полузнанието срещу знанието"}
{"url": "http://clubz.bg/79867-ludogorec_zamryzna_kraj_moreto", "text": "\"Лудогорец\" не успя да спечели в трети пореден мач от подновяването на шампионата в Първа лига. Че и загуби днес - за втори път през сезона. \"Орлите\" паднаха с 0:1 от \"Черно море\" във Варна. И утре един от \"Левски\" и ЦСКА-София (а може и двата, ако завършат наравно) ще съкрати аванса на лидера. Виктор Генев вкара единствения гол в 13-ата минута. \"Черно море\" надви и третия гранд на българския футбол. Миналата есен \"моряците\" елиминираха \"Левски\" за Купата, миналата събота биха ЦСКА-София, а днес огорчиха и шампионите. За \"добре дошъл\" - \"Черно море\" потопи ЦСКА-София в дебюта на Любо Пенев И двата отбора пропуснаха положения в интересен мач, игран на тежък терен, силен вятър и студ. Гостите имаха по-чисти ситуации, някои от тях фрапантни. След срещата треньорът Антони Здравков, съдбата на когото вече може би изглежда ясна, хвърли вината върху съдията Никола Попов - за незачетен гол и неотсъдена дузпа при игра с ръка на Пламен Димов в 74-ата минута. ЦСКА-София е на пет точки от \"Лудогорец\", а \"Левски\" на осем. Както и миналата събота, \"Черно море\" започна ударно и тази стратегия отново проработи - тимът откри с ранно попадение след центриране и успешно отиграване на \"втория етаж\". Това, както и статичните положения, са силна страна на отбора на Илиан Илиев. В 26-ата минута \"орлите\" имаха чиста възможност при грешка в защитата на своя опонент, но Марселиньо не уцели опразнената врата, за което помогна рикошет. В 37-ата голям пропуск направи и Вандерсон от чиста позиция. След почивката играта на шампионите тръгна още по-зле. Все пак те можеха да стигнат до изравняване, но в 73-тата Якуб Шверчок също не намери мрежата на метри от голлинията. Малко след това дойде играта с ръка - пак при удар на поляка. Негов гол не бе зачетен в 82-ата заради фаул в атака. Изпълнителният директор на \"Лудогорец\" Ангел Петричев заяви, че клубът застава зад Здравков и няма да прави промяна на поста. Илиан Илиев пък нарече \"спекулации\" твърденията, че ще смени Варна с Разград. В първия мач от днес \"Славия\" би \"Ботев\" (Враца) с 3:1 като гост - след обрат. В последния съботен сблъсък \"Ботев\" (Пловдив) очаквано разгроми \"Верея\" с 4:0.", "date": "2019.02.23", "title": "\"Лудогорец\" замръзна край морето"}
{"url": "http://clubz.bg/79578-kogato_politikata_pogylna_kinoto_snimkispisyk", "text": "Наградите „Оскар“ минават в ярък интернационален режим с надеждата, че повече хора по света ще гледат церемонията. През последните години рейтингът на предаванията прогресивно пада. Причините са много, но според някои коментатори най-важният фактор е политизирането на церемонията. В епохата на Доналд Тръмп холивудските либерали нямат търпение да демонстрират колко много мразят президента и неговите избиратели, като твърде често стигат до крайности. Преди няколко седмици режисьорът Майкъл Мур публично си пожела през  2019 година да има колкото се може повече членове от семейството на Тръмп в затвора. Трудно може да се намери представител на шоу бизнеса, който да не е говорил срещу администрацията на „оранжевия милиардер“. Малцината в киното, които го подкрепят – като Джеймс Уудс, отдавна са в неофициален черен списък и нямат шанс за нормалните и престижни проекти, които някога са били част от професионалния им живот. Политиката със сигурност ще доминира и церемонията тази година. От една страна,   на Алфонсо Куарон е великолепна автобиографична черно-бяла драма за живота в Мексико сити през 70-те години на миналия век, издържана в естетиката на италианския неореализъм след Втората световна война. Но от друга – произведението може да бъде използвано като политическо послание срещу администрацията на Доналд Тръмп, която желае да намали наплива от нелегални имигранти от Мексико, а намерението за издигане на стена по южната граница на САЩ се превърна в горещ национален въпрос и разделителна линия за консерваторите и либералите.  на Йоргос Лантимос е екстравагантна и хапеща костюмна сатира за отношенията между дами от висшето общество и залага на странния и черен хумор, който превърна името на гръцкия провокатор в запазена марка за остър диалог и ярки идеи с филми като „Омарът“. Но за някои по-радикализирани активисти това е феминистки филм, който изпраща сигнал към доминирания от мъже Холивуд, че тяхното бъдеще изтича и настъпва времето на силните еманципирани жени. Другите филми с много номинации, включително и категорията за най-добър филм, следват подобна траектория. Комиксовият блокбастър  има седем номинации и става първото супергеройско произведение, което ще се състезава за най-престижния „Оскар“ – този за игрален филм. С включването на „Черната пантера“ от Академията се опитват да убият два заека с един куршум. От една страна, мегапродукцията на „Марвел“ може да привлече повече зрители към церемонията заради огромната си глобална популярност. От друга - филмът е и за онези активисти, които от години създават съмнителни кампании като тази за „прекалено белите \"Оскар\"-и и държат на всяка цена представители на малцинствата да имат максимално голяма изява в киното и по време на награди. „Черната пантера“ е с почти изцяло чернокож актьорски състав и снимачен екип, доминиран от афроамерикански професионалисти. За чисто художествените качества на творението сякаш е излишно да говорим. За ценителите на доброто кино е ясно, че такъв комиксов екшън няма място сред номинираните за най-добър филм, но политиката и желанието за по-висок рейтинг очевидно са по-важни.  също има номинация за филм и също е ярък политически продукт. Филмът дава либералната гледна точка към живота и делото на вицепрезидента в администрацията на Джордж Уокър Буш Дик Чейни, а ролята се играе от Крисчън Бейл, който отново направи драматична физическа трансформация и качи над 20 килограма. Бейл е фаворит в категорията за главна мъжка роля, но малкото критици с републикански убеждения обвиниха филма в манипулативно и едностранчиво представяне на Чейни и опит с неговото демонизиране да бъдат стигматизирани всички, които не се числят към демократическата партия и левичарския електорат. И още...  на Спайк Лий има 6 номинации, разказва за внедряването на чернокож и евреин в расистката организация Ку-клукс клан и е съвсем леко завоалирана атака към сегашната политическа ситуация в САЩ.  е с 5 номинации и ни представя историята на един изискан и талантлив чернокож музикант и неговия грубоват бял шофьор в епохата на расовата сегрегация в дълбокия американски Юг. Отново политика, политика, политика. „Зелената книга“ дори беше критикуван от някои либерални автори, че промотира мита за „белия спасител“, но в крайна сметка филмът се превърна в един от хитовете на сезона на наградите. Какво друго извън политиката? Ами музика. Надеждата на Академията е да тушира политически наситеното съдържание и идеологическите речи на номинирани и наградени по време на самата церемония с двата най-успешни мюзикъла на годината, които са с номинации за най-добър филм – „Роди се звезда“ и  . Рами Малек беше посрещнат противоречиво като Фреди Меркюри, но сега ще се конкурира с Крисчън Бейл в категорията за най-добра мъжка роля. И с Брадли Купър от  . Дори и да не спечели, Купър записва името си в историята – той е номиниран за мъжка роля, сценарий и като продуцент на най-добър филм. Освен това е и режисьор на „Роди се звезда“. При актрисите се очертава леко трагикомичен сблъсък –  Глен Клоуз за  срещу Лейди Гага за „Роди се звезда“. Мексиканецът Алфонсо Куарон е фаворит за режисьорския „Оскар“ с „Рома“. В категорията е номиниран и Павел Павликовски за  . Страхотната новина за българските киномани е, че Павликовски лично ще представи филма си на „София филм фест“ през март. При анимациите приятно впечатление прави носталгичната „стоп моушън“ история за бездомни кучета в Токио  на Уес Андерсън. Един от най-добрите филми на годината е   на братята Коен, но той бе уважен само с три номинации – за адаптиран сценарий, музика и костюми. Другият тежко  пренебрегнат филм е   на Деймиън Шазел. И така, политиката погълна не само киното, но и водещия. Този път от Академията обявиха, че няма да има един официален водещ, защото всички били „проблематични“. Причината е фиаското с комика Кевин Харт, който беше принуден да се откаже да води церемонията, след като активисти намериха негови „хомофобски“ изказвания в туитър отпреди десет години. Наистина странен културен момент за връчване на филмови награди. Въпросът е дали киното ще се измъкне от политическата паст, или ще бъде изцяло и окончателно смляно от идеологическата машина? ----  ", "date": "2019.02.23", "title": "Когато политиката погълна киното (СНИМКИ+СПИСЪК)"}
{"url": "http://clubz.bg/79864-korbin_premisli_moje_da_podkrepi_nov_referendum_za_%E2%80%9Cbrekzit%E2%80%9D", "text": "Британският опозиционен лидер Джереми Корбин каза, че ако партията му дойде на власт, той ще предоговори споразумението с ЕС за \"Брекзит\" и дори може да организира нов референдум, предаде \"Ройтерс\", цитирана от БТА. Корбин - е против втори референдум за \"Брекзит\", 72% от партия му е \"за\" Британският парламент е в задънена улица по въпроса с излизането на страната от ЕС, след като миналия месец категорично отхвърли плана на премиера Тереза Мей. При това положение има няколко възможности, включително излизане без сделка или втори референдум.  100 консерватори на бунт срещу Мей, искат да отложи Брекзит В началото на годината лидерът на лейбъристите заяви, че противник на идеята за ново допитване - пред \"Гардиън\". Сега обаче, попитан дали би провел референдум по каквато и да е сделка, или по сделка, която той договори, Корбин каза вчера за телевизия \"Скай\", че партията би поискала мнението на обществото. Помолен да уточни, дали обмисля организиране на нов референдум, Корбин отговори: Тази седмица девет лейбъристки депутати излязоха от партията заради отношението й към \"Брекзит\" и антисемитските настроения в нея, припомня \"Ройтерс\".  100 консерватори на бунт срещу Мей, искат да отложи Брекзит", "date": "2019.02.23", "title": "Корбин премисли - може да подкрепи нов референдум за “Брекзит”"}
{"url": "http://clubz.bg/79870-hettrik_%E2%84%9650_za_leo_mesi_pak_ponese_barsa_na_gyrba_si", "text": "Закъса ли \"Барселона\", човекът, който обикновено спасява положението се казва Лео Меси. Така беше и днес в Севиля, където каталунците губеха с 0:1, а след това и с 1:2 до средата на второто полувреме, но аржентинецът първо вкара хеттрик, а накрая асистира на Луис Саурес за крайното 4:2 в двубой от Ла Лига. Така \"блаугранас\" дръпнаха с 10 точки на върха пред \"Атлетико\" и с 12 пред \"Реал\", мачовете на които са в неделя, съответно срещу \"Виляреал\" и \"Леванте\". \"Севиля\" е любима жертва на \"Барселона\". Наскоро каталунците разгромиха андалусийците с 6:1 от 0:2 в първата среща. Напоследък обаче показват колебания, а и домакините на днешния сблъсък искаха да вземат реванш. От 0:2 \"Барселона\" помете \"Севиля\" за Кралската купа Испанският национал Хесус Навас откри в 22-ата минута. Меси изравни в 26-ата. В края на първото полувреме Габриел Меркадо върна аванса на \"Севиля\". Аржентинецът изравни за втори път в 67-ата - и двата му гола паднаха със страхотни удари. Дойде време и за технично изпълнение от чиста ситуация в 85-ата - 3:2. Това е хеттрик №50 за Меси в \"Барселона\". Този сезон попаденията му са 33 в 32 мача във всички турнири. Вкарва средно по едно попадение на всеки 75 минути. Третият му гол днес е под номер 650 в кариерата - 585 са за Барса и 65 за Аржентина.", "date": "2019.02.23", "title": "Хеттрик №50 за Лео Меси, пак понесе Барса на гърба си"}
{"url": "http://clubz.bg/79833-sami_hagyr_s_novo_zversko_parche_video", "text": "Безпощаден китарен риф, нечовешко пеене и съмнителни по своята морална стойност послания... Какво повече да е рокът? Сами Хагър и групата му The Circle представиха видеоклип към сингъла Trust Fund Baby. Видеото можете да видите по-долу. Trust Fund Baby е част от предстоящия първи албум за супергрупата с оригинален материал - А накрая синът на Джон Бонам - Джейсън, \"изсипва картофите\" по онзи запомнящ се начин... Роденият през не съвсем близката 1947 г. Сами сякаш заслужаваше повече. Разбира се, феновете му ще ни опровергаят: отивайки начело на прекрасните \"Ван Хален\" на мястото на такова пътуващо цирково събитие като Дейв Лий Рот, Сами става един от немногото примери за брилянтна смяна на соло-вокалист. А помните ли това... Хагър пребивава зад микрофона на легендарната банда 11 години - от 1985 до 1996-а. После се завръща за още две - през 2003 г. И толкоз. И ето го сега - с вятър в платната. Освен певец на \"Чикънфуут\", Сами очаква новия си албум с The Circle - S на десети май.", "date": "2019.02.23", "title": "Сами Хагър с ново зверско парче (ВИДЕО)"}
{"url": "http://clubz.bg/79793-ungariq_iska_bebeta_ne_migranti", "text": "Някои приветстват волунтаристичната семейна политика, други отказват да довеждат на бял свят \"бебета за Орбан\" - Унгария се кани да насърчава раждаемостта с данъчни преференции и мерки в защита на традиционни ценности, възприемани нееднозначно. Това се казва в статия на \"Франс прес\", цитирана от БТА. Челна фигура в борбата срещу имиграцията в Европа, унгарският премиер Виктор Орбан, държи и на ролята си в демографското възраждане на страната, застрашена от остаряване.  С този \"план за действия, насочен към защита на семейството\", който допълва първите финансови облекчения, въведени през 2016 г., Унгария претендира за първото място в Европа по разходи за семейна политика. А случаят е спешен: населението на Унгария се топи от 1981 г. насам и от 9,7 милиона днес може да се смали до 6 милиона през 2070 г., сочат местните прогнози. Превърнала в ръководен принцип отказа да приема мигранти, страната вече страда от остър недостиг на работна ръка. Продължавайки първата серия помощи за покупка на жилище от млади двойки, новите мерки засилват темпото: жените под 40, омъжени в първи брак, ще могат да кандидатстват за субсидиран заем от 10 млн. форинта (32 000 евро); майките на 4 деца ще бъдат изцяло освободени от данък общ доход; правителството ще подпомага многодетните семейства в покупката на кола и обещава 21 000 места в детски ясли. Първите мерки вече дават плод, уверява правителството: през 2010 г. на една жена са се падали средно 1,25 деца, а днес този показател доближава средното за Европа равнище от 1,6. Виктор Орбан, баща на пет деца, се стреми страната да прескочи летвата от 2,1 деца на жена, необходима за възпроизводство на нацията. През периода от 2010 до 2017 г. броят на сключените бракове е нараснал от 35 000 на 52 000. Увеличаващата се раждаемост \"се дължи по-скоро на излизането от икономическата криза\", връхлетяла Унгария след 2008 г., отбелязва експерт от Унгарската статистическа служба, пожелал анонимност. От офанзивата на кабинета Орбан ще се възползват най-вече средните и висшите слоеве, които могат да купуват и да теглят кредити, докато най-бедните и по-специално значителната ромска общност ще бъдат пренебрегнати.  Остава въпросът колко са ефективни тези мерки, а също и резервите по повод евентуалното им идейно съдържание, \"отразяващо твърде консервативни, традиционни нагласи\", смята Доротя Сикра, социолог от Унгарската академия на науките. Мерките са насочени към майките, без да се споменава ролята на бащите - това сякаш затваря жените в рамките на някаква \"програма за възпроизвеждане\", подчертават критиците.  Ако семейство тегли заем от 32 000 евро, е предвидено дългът да бъде анулиран изцяло при раждане на трето дете. След като бе огласена инициативата, в унгарските социални мрежи плъзнаха карикатури с мотиви от \"Историята на прислужницата\" - телевизионен сериал за въображаем свят, връхлетян от криза в раждаемостта, в който жените, неизлезли от репродуктивната възраст, раждат по задължение.", "date": "2019.02.23", "title": "Унгария иска бебета, не мигранти"}
{"url": "http://clubz.bg/79861-sydijskiqt_nablyudatel_e_schetovoditel_v_hlebozavod_v_kojto_bobi_mihajlov_e_akcioner", "text": "Любослав Пенев \"даде тон за песен\" преди неделното дерби \"Левски\" - ЦСКА-София от 13 часа на националния стадион с пикантно изявление на последната си пресконференция до сблъсъка. Тирадата на Пенев ще струва на ЦСКА-София 9000 лева Онзи ден треньорът на \"червените\" отнесе глоба от 9000 лева заради тирада срещу съдии и шефа на БФС Борислав Михайлов и нищо чудно другата седмица да му бъде наложена нова. Мачът \"Левски\" - ЦСКА-София поверен на дебютант Съдийската комисия на БФС даде наряда на Владимир Вълков, който досега не е ръководил дербито между \"сини\" и \"червени\". Реферски наблюдател пък е Георги Йорданов. Любо Пенев за съдия: Този ли е депутат, дето срича? Пенев заяви, че не иска да посочи фаворит. И заради това, че много често в такива мачове считаният за по-слаб печели. Той има \"план А, Б и Ц\" за неделя, независимо че атмосферните условия могат да окажат влияние. Съгласи се с треньора на \"Левски\" Георги Дерменджиев, че детайли ще решат кой ще напусне терена като победител. Мачът \"Левски\" - ЦСКА-София поверен на дебютант Любо Пенев за съдия: Този ли е депутат, дето срича?", "date": "2019.02.23", "title": "\"Съдийският наблюдател е счетоводител в хлебозавод, в който Боби Михайлов е акционер\""}
{"url": "http://clubz.bg/79853-handelsblat_shok_sled_aresta_na_naj_loqlniq_kym_putin_predpriemach", "text": "Изреченото тази седмица от Путин беше като гръм от ясно небе. Настъпило било времето повече да не се арестуват предприемачи, заяви руският президент по време на речта си за състоянието на нацията. Почти половината от заведените срещу предприемачи следствия ще бъдат прекратени поради липса на достатъчно доказателства. Това вреди изключително много на икономиката, каза Путин. Докато на теория президентът се представи като борец за свободата на предприемачеството, той не спомена едно име – Майкъл Калви. Само няколко дни по-рано гражданинът на САЩ и мениджър беше арестуван поради обвинения в измами. Това предизвика шокова вълна сред малкото чуждестранни инвеститори, които все още се осмеляват да правят бизнес в Русия. Основателят на московското дружество “Private-Equity Baring Vostok” е обвиняван, че е злоупотребил с пари на банка, собственост на Baring. Този четвъртък Следственият комитет официално повдигна обвинение срещу Калви. 51-годишният инвеститор отрича обвиненията, гледа на себе си като на жертва на спор с двама акционери на банката със завидни политически връзки. Случаят шокира руските икономически среди и заплашва да влоши още повече и без това лошия инвестиционен климат. По данни н Централната банка от 27 милиарда долара чуждите преки инвестиции през 2018 г. са паднали на 1,9 милиарда долара. По идея на Путин: ще съдят босовете на банди и без престъпление Инвеститори, бизнесмени и лобистки сдружения настояват Калви да бъде освободен. Калви беше един от последните чуждестранни предприемачи, които продължаваха да правят бизнес в Русия. След окупирането на Крим и последвалите санкции на Запада срещу Русия големи американски фондове отдавна се отказаха от руската си експанзия. Аферата показва колко безразличен за органите по сигурността в Москва е инвестиционният климат в страната. При спора около банката Калви се е забъркал с олигарси, които според московски юристи имат прекрасни отношения с ръководители на тайните служби. Като инвеститор в Русия още от 1994 г. Калви между другото инвестира и в интернет гигантите «Yandex» и «Ozon”, в медийния концерн “STS Media” и в банката «Tinkoff”. Преди няколко години влезе и в банката “Восточни”, която по-късно се сля с “Uniastrum Bank” на Артьом Аветисян. С това започнаха и проблемите. Аветисян и Калви взаимно се обвиняваха в измами. През 2018 г. “Baring Vostok” подава жалба в Лондон. След това и Централната банка установи проблеми с кредити и разпореди рекапитализиране на банката. Аветисян поде насрещна офанзива. Той обвини Калви, че е убедил банката “Vostochni” за дялово участие в люксембургската групировка “Financial Technology Group” и то при завишена цена. Така възникнала щета в размер на 2,5 милиарда рубли, което прави 33 милиона евро. Точно от такава сума се нуждае Аветисян, за да запази банката си след нейната рекапитализация. Разследващият комитет, което един вид е руски вариант на американското ФБР, прие почти дума по дума обвиненията. Заради измама в големи размери Калви е заплашен от лишаване от свобода до 10 години. Калви получава подкрепа от свои предишни бизнес партньори. Според шефа на “Yandrex” Аркадий Волож мениджърите на фонда винаги са били пример за почтеност и стриктно спазване на законите. В четвъртък Кирил Дмитриев, шеф на руския фонд «Russian Direct Investment Fund», който има за задача да привлича чужди инвеститори, настоя Калви да бъде освободен от ареста. Случаят с него затруднява привличането на инвеститори. Асоциацията на европейския бизнес, сдружение на предприемачи в Русия, предупреди за сериозни последици за инвестиционния климат и атрактивността на Русия сред чуждестранните преки инвеститори. И германската икономика реагира със загриженост. Случаят Калви в значителна степен застрашава правната сигурност, макар и досега да не е била перфектна. Това беше посочено по време на конференцията в Берлин на Германската промишлена и търговска камара, посветена на Русия. Обратното. По време на конференцията руският министър на икономиката Максим Орешкин заяви за «Ханделсблат», че се надявал, че при случая с Калви решението ще бъде максимално обективно и справедливо. Това не бил политически въпрос, а такъв в рамките на правната система, подцени темата Орешкин. Разколебаните чуждестранни инвеститори може и да чуят тези думи. Едва ли обаче ще им повярват.", "date": "2019.02.23", "title": "\"Ханделсблат\": Шок след ареста на най-лоялния към Путин предприемач"}
{"url": "http://clubz.bg/79826-skritiqt_koz_na_donald_trymp", "text": "В посланието към Федералното събрание Владимир Путин препоръча на американските си партньори да изчислят времето за полет до целта и обсега на руските въоръжения, а чак тогава да вземат решения за производство, камо ли пък за разполагане на свои ракети със среден и малък обсег в Европа. Как да постъпи Вашингтон при това положение? На пръв поглед има три възможни сценария, пише в коментар  Американците загърбват потенциалната идея да разгърнат оръжия на европейския континент, щом напуснат Договора за ликвидиране на ракетите със среден и малък обсег (ДРСМО), оставят без внимание предупрежденията на руския лидер или открито задействат нова оръжейна надпревара. Но според мен верният отговор е друг -  . Съответните хора във Вашингтон естествено ще вземат за сведение думите на руския президент, но до 2020 г. американците все тъй ще подкопават с играта си международната стабилност. Сиреч основната тенденция ще се запази. Обяснението е просто. Стремежът на президента Доналд Тръмп всъщност е да натовари мощностите на концерна \"Рейтиън\" - производител на крилати ракети, свързан не с кого да е, а със семейство Буш. Според различни оценки става дума да бъдат усвоени поне 300 милиарда долара. На практика обаче цифрата със сигурност ще е по-голяма.  Путин пак плаши САЩ с нови оръжия С други думи, Тръмп и кланът Буш тръгват към сделка - действащият президент получава контрола над Републиканската партия, толкова необходим за следващата изборна кампания, а концернът - многомилиардни военни договори. До 2020 г. Съедините щати ще произвеждат ракети от този клас, ще укрепват своя потенциал и ще усвояват милиарди долари. И ако след две години Доналд Тръмп получи втори мандат, ще започне и най-интересното. Администрацията ще се замисли какво да прави и как да използва натрупаните ракети със среден и малък обсег. Някои смятат, че днешният американски лидер най-вероятно ще изгуби властта. Но според мен той ще си остане в Белия дом. Защото до момента Тръмп успя да спечели всичко възможно в сферите, където изобщо би могъл. Той сключи професионално всички сделки и споразумения, давайки мощен старт на американската икономика. И не се ли случи никакво успешно физическо покушение или някаква гражданска война, ще е крайно трудно да бъде победен в надпреварата през 2020 г. Впрочем той може да извърти в своя полза дори и гражданска война. Запазил президентското кресло, Доналд Тръмп ще се постарае да размени ракетите си срещу руските. Ако предположим (и явно ще стане точно така), че в близките две години САЩ и Русия ще трупат въоръжения, и двете сили ще се сдобият не само с нови ракети, но и с ресурс за пазарлък. Значи след изострянето нищо чудно да последва надпревара в разоръжаването и движение към видоизменен ДРСМО с включване и на други играчи.  Влиянието на тръмпизма върху геополитиката В този случай Тръмп може да изпълни едно от старите си обещания - да се сдобри с Русия, и да започне преговори. Следва безпрецедентен пробив в отношенията между Москва и Вашингтон, после - нова \"пролет\". А междувременно ето ти шанс да се уредиш двойна печалба за себе си и за вътрешнополитическите си партньори: парите за производство на ракети вече са взети, време е да се усвои бюджетът за тяхното ликвидиране!  Особено изгодно ще е за Доналд Тръмп цялата история с изострянето да стигне разгара си в крайната фаза на изборната кампания. За да се хване електоратът на тая въдица, трябва да трепери от страх, мислейки, че само минута го дели от ядрената катастрофа. Тогава вече може пак да се обещае \"сдобряване\" с Москва. Ситуацията задължава американския президент да съобразява с изборите всяка своя стъпка. Защото опонентите не му дават друга възможност и се стараят да задушат всички негови идеи, без да се вглеждат в подробностите. Колкото до сигурността в Европа, при все че изострят ситуацията, американците още нямат готовност да разположат ракети на континента. Макар да не забравят тази идея, днес става дума само да произвеждат РСМО. А и защо да развръщат веднага въоръженията, нали докато още са \"на склад\", пак са добър ресурс за пазарене. И кой би се отказал от един коз без опит да го размени за нещо. Пък и разполагането на ракети в Европа би означавало вече съвсем друго ниво на конфронтация - прекалено опасно за всички. Тъй че в близките две години се очертава голяма игра около изборната кампания в САЩ и преразпределението на финанси в републиканските среди. После може да дойде и разведряване - внезапно и стремително. Друг въпрос е, че покрай това изниква много голям проблем: една пушка, окачена на стената, има изгледи да стреля. Което със сигурност не бива да се забравя никога. Влиянието на тръмпизма върху геополитиката", "date": "2019.02.23", "title": "Скритият коз на Доналд Тръмп"}
{"url": "http://clubz.bg/79851-bryukselskiqt_salon_na_shokolada_lakomstva_sladki_rokli_i_lyubopitni_istorii_snimki", "text": "С пищно ревю на шоколадови рокли бе открит тазгодишният Салон на шоколада в Брюксел. Дори шапките и чадърите на манекените и манекенките бяха от шоколад. Почти като в приказката за Хензел и Гретел. Само че в къщичката от захар не живее зла вещица и децата могат само да се тъпчат с лакомства, без да ги е страх, че ще бъдат изядени. Над 130 участници от Европа, Африка и Южна Америка представят на площ от 8000 квадратни метра изобилие от шоколад и шоколадови изделия с всевъзможни вкусове. Изложението приключва в неделя. Почти всеки производител има интересна лична история. Това известяваха рекламните материали за проявата. Което се оказа абсолютно вярно. Ето какво разказва пред Клуб Z перуанецът Хосе Тупаячи, който за първи път е дошъл в Белгия да рекламира и продаде колкото се може повече шоколад собствено производство: Това било „кръщенето“ в занаята на Тупаячи, който е дете от брак между индианци от народностите кечуа и мачигенга. Родният му край е районът край древната столица на инките Мачу Пикчу, а той е трето поколение в бизнеса с какао. Щандът на Мадагаскар привлича вниманието с боабаб, направен от шоколад и какаови зърна. Посреща ни Сатрана Рабеаривело, наследил бизнеса си на най-големия африкански остров от своите родители. Освен плантациите за какао той има и фабрика за шоколад, създадена още по времето на френската колониална епоха. Семейството си я връща през 70-те г. на ХХ век.  Оттогава произвежда шоколад не само за пазара в Мадагаскар и Европа, а и за цял свят, включително Япония и САЩ. Рабеаривело обаче използва старите машини за своето производство. Неговото верую е, че  . , изтъква Рабеаривело. Мадагаскарският производител участва в много международни конкурси, а през 2007 г. получава наградата за най-добрия шоколад на света за своя „див шоколад“. , разказва Сатрана Рабеаривело. Достигането до тези дървета отнема поне няколко дни ходене пеша при доста трудни условия. Стига се до тях, като се правят доста прорези. И цената никак не е ниска - 14 евро за 100 грама. Мигел Ескудеро е от Еквадор и притежава две плантации в родината си. Преди година и половина решава да се премести със семейството си в Брюксел, където да продължи своя бизнес. Преди това обаче в белгийската столица са живеели баба му, дядо му и родителите му. , хвали се Ескудеро. Това обаче е свързано с доста щателни проверки със скенер по летищата в южноамериканската страна. Ескудеро кара за Европа най-малко по 1 тон. А има много случаи, при които се пренася кокаин скрит в шоколад. Еквадор не е сред производителите на наркотика, но е един от транзитните пунктове за трафика му. Най-интересни на външен вид са шоколадите, разпространявани от италианския дистрибутор Серджо Маури. Те са във формата на дамски обувки, на предмети от бита (пирони, чукове, клещи, ножици, кафеварки) и дори на ножове и белезници. , усмихва се Маури.       Белгия е най-големият производител в света на шоколад, макар там да не расте какао. Съответно и главните дистрибутори са белгийските. Сред тях е Карин Пикаве от Брюж. Тя е в шоколадовия бизнес от 30 години и въпреки дългия стаж професията не я е отблъснала от сладкото изкушение. , споделя тя.      ", "date": "2019.02.23", "title": "Брюкселският Салон на шоколада - лакомства, сладки рокли и любопитни истории (СНИМКИ)"}
{"url": "http://clubz.bg/79859-da_be_francl", "text": "Трябва да се има предвид, че боевете на Балканите имаха съвсем особен характер. Това беше безпощадна война! Това положение бе следствие от сблъсъците през Средновековието, които, както и в наши дни, непременно са били съпроводени от кланета, изтребване на цели селища, убийства на жени и деца, изгаряне на села, нападения от засада, набези и т. н. Германските войски бяха обречени да водят войната със същите методи. Онзи, който попадаше в ръцете на врага, нямаше никакви шансове за спасение. Налагаше се да се защитаваме. През октомври 1942 г. СС дивизията „Принц Ойген“ бе прехвърлена на черногорско-сръбската граница. Краткият бой с партиза¬ните в планинската местност източно от река Ибър – десен приток на Дрина – не донесе успех. След това дивизията бе прехвърлена в района на Аграм  – Карловац. Първата половина на 1943 г. бе заета от две големи операции против силни партизански отряди. Първата про¬дължи от януари до средата на март, концентрирано от югоизток, от Мостар – 6-а италианска армия на генерал Марио Роати, от север – две германски дивизии, от северозапад – „Принц Ойген“ в района източно от Бихач, при тежки ус¬ловия и големи студове. Не се постигна успех, защото Тито с неговите партизани успя да се оттегли на югоизток през Наренка. Втората операция бе проведена веднага след първата – до края на май – в Западна Черна гора. Две дивизии на вермахта бяха разгърнати при Фоча и Сараево, две български – край Препол, италианците – при Цетина, СС дивизията „Принц Ойген“ – при Мостар. След като последната проби през областта, контролирана от италианците, тя се придвижи на изток до района край Никшич. Партизаните понесоха големи загуби. Обаче с приблизително около 3000 души Тито успя да пробие при Фоча. Скоро след това той сформира нови отряди северно от Сараево. Така и тази операция не се увенча с решителен успех. Политическата ситуация се влошаваше. Всекидневно можеше да се очаква измяна на италианците, които в края на краищата през септември 1943 г. капитулираха. Положението стана критично, тъй като партизаните завладяха италианските позиции и въоръжението. СС дивизията „Принц Ойген“ получи заповед да овладее района Сплит (Спалато) – Меткович – Дубровник (Рагуза) по далматинското крайбрежие и да разоръжи италианските войски. През септември в предградията на Сплит се завързаха тежки боеве за старата турска крепост Клис и за Меткович. Превземането на Сплит стана възможно едва след пристигането на подкрепления. Бяха пленени 18 000 италианци и много военна техника. Останалите войски бяха изведени под прикритието на английски военни кораби през Адриатика. До ноември бяха завладени островите Брач, Хвар и Корчула. Щабът на 5-и алпийски стрелкови СС корпус през октомври пое командването на СС дивизиите „Принц Ой¬ген“ и „Ханджар“, както и на три дивизии от вермахта. Използването на корпуса през декември 1943 г. срещу отрядите на Тито в района североизточно от Сараево от север и юг не доведе до никакви резултати. Тито проби на запад, не беше по силите на „Принц Ойген“ да го преследва през Травник. До края на февруари 1944 г. дивизията почиваше, получавайки подкрепления и провеждайки постоянни тренировки, за да се приспособи към новото командване. Тя остана в резерв в района Сплит – Рагуза. След прехвърлянето ѝ в Централна Босна при Травник обучението бе продължено до края на април вече в условията на реален бой. В началото на май бе направен опит да бъде превзет главният щаб на Тито в района на Дрвар. Докато „Принц Ойген“, подкрепена от неголеми части на вермахта, от изток пробиваше през планинския горист масив Увала, парашутистите на 501-и СС батальон извършиха десант в Дрвар. Тито с остатъците от 1-а и 6-а дивизия на НОАЮ  успяха да избягат, отначало на юг, после на изток. Преследването от „Принц Ойген“ завърши в началото на юни на Дрина при Фоча с практически пълния разгром на 1-а дивизия на НОАЮ. Този успех показа, че бойната готовност на „Принц Ойген“ отново е на предишното ниво. Високо в планините на Черна гора разузнавателните части на планинската дивизия „Принц Ойген“ се натъкнаха на няколко полусъборени колиби, пред които три-четири хилави кози с труд намираха редки стъбълца, които по някакво чудо се бяха изхитрили да израснат тук. Освен една древна старица, там нямаше ни душа. Веднага щом старата разбра, че нейните кози не са заплашени от нищо, тя се разговори: \n\t– Хм, да, войната продължава, да – простена тя. – А Франц-Йосиф жив ли е още? \n\t– Франц-Йосиф, какъв е пък тоя Франц-Йосиф… – свиваха рамене войниците. – Тя да не би да има предвид кайзера Франц-Йосиф? \n\t– Да, него. – Не, той отдавна умря… \n\t– Как така е умрял? А войната все продължава. Колко време вече трае… – Тя сгъва пръсти, започва да брои на едната ръка, после на другата, но пръстите не стигат. \n\t„Принцовете озадачено се споглеждат. \n\t– За каква война изобщо говори тя? – най-сетне пита един от тях. \n\tТогава жената изумено вдига очи към тях: \n\t– Е, онази, която започна, когато убиха ерцхерцога Франц-Фердинанд…", "date": "2019.02.23", "title": "\"Да бе, Францл\""}
{"url": "http://clubz.bg/79854-domuschiev_kupi_nova_gotvi_li_se_za_premier", "text": "Когато един бизнесмен в България си купува футболен отбор, значи е много богат. Но когато си купи и най-голямата медийна група в страната, значи е могъщ. Дали не възнамерява да стане премиер, като чешкия милиардер Андрей Бабиш, който, освен холдинга Агроферт, притежава и най-голямата издателска група? На този въпрос Кирил Домусчиев, който придоби Nova Broadcasting Group (телевизия и група сайтове), няма да отговори. Както не отговори лично и на въпроса за цената. Но, според досегашния собственик на Нова телевизия - шведската Modern Times Group (MTG), сделката е за 185 милиона евро. Точно толкова щеше да плати и чешкият милиардер Петр Келнер, ако българските институции в лицето на регулатора - Комисията за защита на конкуренцията (КЗК), му бяха позволили. Но КЗК, ръководена от бившия зам.-кмет на София от ГЕРБ Юлия Ненкова, не му позволи - с мотив за концентрация на рекламния пазар. На входа и на изхода - Кирил Домусчиев На фона на Кирил Домусчиев, който не е стратегически инвеститор за Нова, Келнер поне има опит в мениджмънта на медии. През 2002 година той купува телевизия \"Нова\" в Чехия, която развива успешно и продава три години по-късно на американската СМЕ (Central European Media Enterprises). CME има активи в Централна и Югоизточна Европа, в това число и българската bTV. Тези активи също си търсят купувач. Изтеглянето на още един чуждестранен инвеститор от българските медии, в случая на шведската Modern Times Group (MTG), не е радостна новина. Въпреки предимно развлекателния характер на своя медиен бизнес, MTG, както и други западни конгломерати, налагат определени стандарти. Вече официално: Домусчиеви купуват Нова тв за 185 млн. евро Надеждната информация и свободните медии, които упорстват да задават въпроси и да настояват за отговори, са един от стълбовете на истинската демокрация - медии в служба на управляваните, не на управляващите, по израза на американския магистрат Хюго Блек. Придобиването на Нова телевизия от местен предприемач е поредното прехвърляне на медия в портфейл с други бизнеси. Това спомага да бъде увеличен контролът върху медиите и медийния пазар от страна на големия бизнес. С малки изключения, повечето медии в България - частни телевизии (без bTV), вестници, влиятелни сайтове и интернет-платформи са притежание на предприемачи, стоящи по-близо или по-далеч от властта. Редакционната им политика е функция от интересите на собствениците им. За разлика от другия (не)познат на българското общество медиен магнат - Делян Пеевски, който все още не е прехвърлил собствеността на медиите си на фондация, както обеща през октомври 2018, Домусчиев е легитимиран като лице на българския бизнес 2.0. Бизнес възходът на Пеевски започва съвместно с майка му Ирена Кръстева. Домусчиев пък приватизира завода, на който майка му е била директор по време на социализма - \"Балкан\"-Ловеч, и впоследствие развива успешно и други бизнеси като Български морски флот, фармацевтични компании за ветеринарни препарати, строителство. Борисов едва ли би казал за него онова, което изрече през ноември 2018: Не сме забравили, че през 2018 с гласовете на ГЕРБ, ДПС и \"Воля\" бе одобрена поправка в Закона за приватизацията и следприватизационния контрол, благодарение на която Кирил Домусчиев, и не само той, щеше да си спести плащане на неустойка от 58 милиона лева заради неизпълнени ангажименти, поети при приватизацията на \"Български морски флот\" през 2008. След президентско вето обаче - първото, което управляващите приеха, тя отпадна. За разлика от Пеевски, Домусчиев и бизнесът му са видими. Той не се крие, дава интервюта, напътства управляващите - в непрекъснат контакт е с правителството, председател е на организацията на едрия бизнес - Конфедерацията на работодателите и индустриалците в България (КРИБ), която е и участник в Националния съвет за тристранно сътрудничество. Притежава най-успешния български футболен отбор към момента - \"Лудогорец\", а заедно с брат си е собственик и на компанията \"Футбол Про медиа\", която притежава правата за излъчване на мачовете на Първа лига. Придобиването на Нова телевизия и групата сайтове ще разшири този бизнес. С поредната сделка на медийния пазар обаче България все повече заприличва на останалите държави от бившия социалистически блок, за които още преди пет години американското издание \"Ню Йорк Таймс\" констатира тенденцията на \"опасно съсредоточаване\" на власт в ръцете на хора, успели да се сдобият с богатство и политически позиции, а впоследствие разширили влиянието си и с медии. В съседна Румъния влиятелни медии са собственост на едри бизнесмени. В Унгария в края на 2018 близо 500 национални и регионални медии бяха прехвърлени с дарение от собствениците им в ръцете на хора, близки до премиера Виктор Орбан чрез Централноевропейска фондация за печат и медии. Близки до Орбан притежават медии и в Македония - става дума за онези медии, които се противопоставяха на Преспанското споразумение за името на бившата югорепублика. В тези държави, както и в България, Чехия, Словакия свободата на словото слиза все по-надолу. Тя е все по-стъпквана и укротена. Българският премиер Бойко Борисов не споделя това мнение. За него медийната несвобода е проблем на медиите, не на властта. Затова и вече не пита медиите натиска ли ги властта, както в първия си мандат. Всички знаем отговорите.  Вече официално: Домусчиеви купуват Нова тв за 185 млн. евро", "date": "2019.02.23", "title": "Домусчиев купи NOVA. Готви ли се за премиер?"}
{"url": "http://clubz.bg/79863-shte_prodylji_li_uvelichenieto_na_cenite_na_gorivata", "text": "Съмнително еднакви цени на горивата в няколко големи вериги констатираха наблюдатели тази седмица. След ръста на цените, протестите и посоката надолу, сега личи, че в пет големи вериги най-масовите горива са с еднакви цени. Междувременно има вече и поскъпване - с около 9 стотинки за месец. Енергийният експерт Христо Казанджиев потвърди в ефира на предаването \"Събуди се\" по Нова телевизия, че има сходство на цените, но според него е много трудно да се докаже договореност. Според експерта няма да има голямо увеличение на цените на горивата до лятото. Мартин Владимиров от Център за изследване на демокрацията припомни, че Комисията за защита на конкуренцията вече два пъти установява договорки за цените между големите вериги бензиностанции. Според него е възможно ново увеличение на цените.", "date": "2019.02.23", "title": "Ще продължи ли увеличението на цените на горивата?"}
{"url": "http://clubz.bg/79857-na_pytq_ogranichena_vidimost_i_navqvaniq", "text": "Заради зимната обстановка - ограничена видимост, силен вятър, навявания. Tази нощ имаше временни ограничения в движението на автомобилите над 12 тона, a на места - и за всички моторни превозни средства. Ограничения заради снегопочистването за автомобили над 12 тона има и в двете посоки на магистрала „Тракия“. Зимата се завърна с вятър, студ и сняг. Кога идва топлото В областите Видин, Монтана, Враца, Плевен, София и Ловеч шофьорите изчакваха на място снегопочистването. През целия ден са възможни усложнения по пътищата заради ниските температури, продължаващия снеговалеж и навяванията, предава Нова телевизия. Проходът \"Троян - Кърнаре\" е затворен за всички превозни средства. Ограничение на движението през прохода \"Печинско\" има за автомобили над 12 тона. В Северозападна България снежната покривка надминава 15 см. Вече е отворен пътят Лом - Монтана. Над 70 км/ч е скоростта на вятъра в района. Десетки населени места в област Монтана са без ток. В София 188 стегопочистващи машини са извършвали обработки със смеси срещу заледяване през нощта във връзка с обилния снеговалеж  във всички 24 районa. Обработките продължават и към момента, като се изпълнява разпръскване на смеси и на места избутване на снежна маса по трасетата на градския транспорт, опасни и стръмни участъци, основни улици в кварталите, общинските пътища. Обработена е и Южната дъга на Околовръстен път. Градският транспорт се движи навсякъде по обичайните си маршрути. Във Варна силният североизточен вятър със скорост до 24 метра в секунда, както и падналият мокър сняг,  създадоха проблеми през последните часове – паднали дървета, паднал стълб на уличното осветление. Няма пострадали хора, няма и сериозни аварии.  От Пътна полиция съветват шофьорите да карат с гуми, подходящи за зимни условия, пълни резервоари и да шофират съобразено с пътните условия. Съобразявайте скоростта, не предприемайте рискови маневри, опасни изпреварвания, сапзвайте дистанция. Има риск от сериозни заледявания в ниските части, от снегонавявания в районите с по-силен вятър.  Снеговалежите ще започнат да спират през деня. Температурите в събота ще останат ниски. В неделя ще бъдат отчетени най-ниските стойности за седмицата. От следващата седмица се очаква затопляне. ", "date": "2019.02.23", "title": "На пътя: ограничена видимост и навявания"}
{"url": "http://clubz.bg/79838-lejdi_gaga_vs_radio_gaga", "text": "Всички погледи вече са насочени към церемонията за\"Оскар\"-ите. От Би Би Си са събрали любопитни факти около филмите, които са основните претенденти за най-престижните филмови награди: -  навремето приема сценичния си псевдоним от хитовото парче Radio Gaga на \"Куин\", тъй като по думите ѝ \"обожава бандата\". Над десетилетие след като се изстрелва към върховете на славата, ексцентричната поп певица попада в пряка надпревара с \"Куин\". Лейди Гага е звездата на музикалната драма \"Роди се звезда\", която ще се съревновава за топ отличието с биографичния филм за британската рок формация и фронтмена ѝ Фреди Меркюри \"Бохемска рапсодия\". - За трети път   участват заедно във филм, за който получават номинации за \"Оскар\". Тази година Бейл и Адамс са номинирани за превъплъщенията си в образите на Дик и Лин Чейни във \"Вице\" (\"Vice\"). Предишните два филма, в които те си партнират и впоследствие получават номинации за \"Оскар\" са \"Боецът\" (2010) и \"Американска схема\" (2013). Само Крисчън Бейл печели заветното отличие - за най-добър актьор в поддържаща роля за \"Боецът\".  -   е роден на една и съща дата - 30 януари, с персонажа си във \"Вице\" Дик Чейни. -  , смятан за фаворит за спечелването на тазгодишния \"Оскар\" за поддържащ актьор с ролята си в \"Зелената книга\", има всички шансове да триумфира отново в същата категория, в която преди две години беше отличен за изпълнението си в \"Лунна светлина\". Ако пак отнесе статуетката у дома, Али ще стане актьорът, спечелил най-бързо наградите в една и съща категория след Том Ханкс. Ханкс беше удостоен с актьорски \"Оскар\" за \"Филаделфия\" (1993) и \"Форест Гъмп\" (1994).  -   понастоящем е носителка на \"съмнителната\" титла за актрисата с най-много номинации за \"Оскар\" без победа. Тази година обаче нещата за 71-годишната ветеранка могат да се променят - Клоуз е сочена за фаворит за приза за главна женска роля с изпълнението си във филма \"Съпругата\".  - В категориите за   четирима от петимата номинирани се превъплъщават в образите на действителни личности, сред които Фреди Меркюри, Винсент ван Гог, Дик Чейни, Джордж У. Буш, Дон Шърли. Само Брадли Купър и Сам Елиът играят измислени персонажи в \"Роди се звезда\".  - С филма \"Рома\" мексиканката  прави актьорския си дебют и изненадващо получава номинация за \"Оскар\" в категорията за главна женска роля. Преди нея за най-добра актриса в качеството си на дебютантки пред камерата са номинирани Кувенжане Уолис за \"Зверовете от дивия Юг\" (2013), Габурей Сидибе за \"Прешъс\" (2009) и Хейли Стейнфийлд за \"Непреклонните\" (2010).  - Ако  , които играят любовници в историческата комедия \"Фаворитката\", повторят успеха си от наградите БАФТА на \"Оскар\"-ите, има вероятност всичките четири актьорски отличия да бъдат присъдени за превъплъщения в образите на лесбийки, хомосексуалисти или бисексуални. Фаворити при мъжете са Рами Малек за ролята на Фреди Меркюри и Махершала Али като пианиста с хомосексуална ориентация Дон Шърли.  - Миналата година четиримата актьори, които триумфираха на наградите БАФТА -  , повториха успеха си и на \"Оскар\"-ите. Тази година е малко вероятно да се случи същото, тъй като в категорията за най-добра актриса над носителката на БАФТА Оливия Колман се очаква да надделее Глен Клоуз. - Въпреки огромната им популярност, филмите за супергерои досега бяха пренебрегвани за топ отличието на Холивуд. Именно след демонстрираното през 2008 г. пренебрежение към хитовата супергеройска продукция \"Черният рицар\" киноакадемията разшири водещата си категория от пет на десет филма. Трябваше обаче да минат още десет години, за да се случи \"чудото\" и супергеройска продукция - в случая , да получи номинация за най-добър филм. - Номинацията не гарантира непременно получаването на награда. Това е добре известно на авторката на песни Даян Уорън, която досега не е печелила, въпреки деветте си номинации в категорията за песен от филм. Десетата едва ли ще ѝ донесе късмет, тъй като фаворит за наградата е   от \"Роди се звезда\", записана в сътрудничество с Марк Ронсън, Антъни Росомандо и Андрю Уайът.  - За приза за най-добра анимация тази година се съревновава   Продълженията обаче рядко печелят \"Оскар\" в категорията, въведена през 2001 г. За последен път това се случва през 2010 г., когато \"Играта на играчките 3\" е обявена за най-добра анимация. Наблюдателите приписват триумфа на продължението на \"разнежването\" на киноакадемията, тъй като между излизането му и това на второто продължение са минали 11 години. Дали 14-годишната пауза между \"Феноменалните 2\" и оригиналната анимация ще наклони везните в полза продължението ще се разбере на 24 февруари, когато ще бъдат раздадени наградите \"Оскар\". Вероятността обаче е малка, тъй като за фаворит се смята анимацията \"Спайдърмен: В Спайди-вселената\". - Римейкът на холивудската класика   получи осем номинации за \"Оскар\", в това число за най-добър филм. Брадли Купър, който дебютира зад камера с римейка, обаче остана извън режисьорската надпревара. Купър неотдавна призна пред Опра Уинфри, че демонстрираното пренебрежение го е смутило. - За   не се очертава бляскава вечер на \"Оскар\"-ите, както за оригиналната продукция. Филмът е с четири номинации за отличията - две в музикалните категории, и за костюми и сценография. Оригиналната лента от 1964 г. печели пет награди \"Оскар\" от 13 номинации, въпреки че се разминава с топ отличието за най-добър филм.  - Последните години показват, че за да привлекат внимание в наградния сезон,  . Пример за това са миналогодишният триумф на хоръра \"Бягай!\", тръгнал по кината близо година преди церемонията за \"Оскар\"-ите, и тазгодишните претенденти за топ отличието \"Черната пантера\" и \"Черен в клана\" (\"BlacKkKlansman\"). Двете продукции излязоха на екран съответно през март и август миналата година. ", "date": "2019.02.23", "title": "Лейди Гага vs Radio Gaga"}
{"url": "http://clubz.bg/79856-rumynskite_magistrati_izlqzoha_na_bezprecedentni_protesti_video", "text": "Магистрати излязоха на безпрецедентен масов протест пред съдилища в цяла Румъния заради промени в съдебното законодателство, орязващи прокурорски правомощия. Дикефобия*: заразна болест в Румъния Демонстрацията се състоя в петък, а много от участниците заявиха, че няма да се явят на работа и през следващата седмица, съобщава Ройтерс. Протестът е подкрепен и от съдиите в страната. Около 200 магистрати излязоха на мълчалив протест пред сградата на Апелативния съд в Букурещ. Носеха табели с надпис \"Не на орязването на свободи\" и \"Независимото правосъдие не е равно на политически контрол\". Подобни акции имаше и в редица други румънски градове, а към магистратите се присъединиха и стотици граждани. Според румънските магистрати, измененията ще политизират правораздаването и на практика ще направят съдебната власт пряко зависима от правителството. Във вторник румънското правителство прие промени в законодателството, с които ограничи правомощията на прокурорите. Това беше последната от серия законодателни инициативи, които управляващата социалдемократическа партия налага през последните две години. Европейската комисия, Държавният департамент на САЩ и хиляди румънски магистрати заявиха, че наложените промени застрашават независимостта на съдебната система и върховенството на закона. Постановлението, което бе изготвено от правосъдния министър Тудорел Тоадер, променя процедурата, по която се назначават главните прокурори и почти напълно премахва наблюдението над органите, които разследват магистратите. Според противниците на промените целта на тази мярка е сплашване. Румъния е смятана за една от най-корумпираните държави в ЕС. В последното десетилетие Националната дирекция за борба с корупцията (DNA) успя да осъди хиляди държавни служители, включително народни представители и министри от различни политически партии. Тези усилия на институцията спечелиха одобрeнието на Брюксел и множество чужди дипломати и превърнаха Лаура Кьовеши, която оглавяваше органа между 2013 и 2018 г., в символ на борбата за справедливост в страната. Кьовеши бе отстранена от правителството на социалдемократите през лятото на 2018 г., а в момента е един от фаворитите за поста на главен прокурор на ЕС. В същото време румънските управляващи полагат всички усилия да я дискредитират.", "date": "2019.02.23", "title": "Румънските магистрати излязоха на безпрецедентни протести (ВИДЕО)"}
{"url": "http://clubz.bg/79855-zimata_se_zavyrna_s_vqtyr_stud_i_snqg_koga_idva_toploto", "text": "В събота, 23 февруари, през първата половина от деня ще бъде облачно, ветровито и с валежи от сняг. Жълт код за опасно време е обявен в цялата страна. До обяд ще има валежи от сняг, които в комбинация със силния североизточен вятър (скорост 14-19 м/сек и пориви около 24 м/сек), главно в планинските райони, ще създават условия за виелици и навявания, информира \"Дарик\". Очаква се образуване на неравномерна снежна покривка от около 5-10 см, по планинските проходи и повече. През деня ще е много студено. Температурите значително ще се понижат и минималните ще са между минус 9 и минус 4 градуса. Максималните температури ще са предимно между минус 4 и 1 градуса, но заради вятъра усещането ще е за по-студено време. След обяд от север валежите постепенно ще спират и облачността ще се разкъсва и намалява, най-късно над Рило-Родопската област. В планините ще бъде неподходящо за туризъм. Ще бъде предимно облачно, ветровито и с валежи от сняг. Привечер валежите ще спират. Мразовито време. Ще духа силен до бурен североизточен вятър. Максималната температура на височина 1200 метра ще е около минус 8 градуса, на 2000 метра - около минус 14 градуса. На пътя: ограничена видимост и навявания Над Черноморието ще бъде облачно, много ветровито и на места, главно по южното крайбрежие, ще превалява сняг. Максималните температури ще са между минус 1 и 2 градуса. Температурата на морската вода е 7 - 8 градуса. Вълнението на морето ще е 3-4 бала, по южното крайбрежие - временно до 5 бала. В неделя на места минималните температури ще бъдат до минус 10 - минус 12 градуса. Вятърът и в източната половина от страната ще отслабне. Над югоизточните райони ще остане облачно, все още е възможно да прехвърча сняг, над останалата част от страната облачността ще намалее до слънчево. От понеделник нататък дневните температури вече ще са над нулата, но сутрешните ще продължат да са отрицателни. В сряда ни чака нова порция валежи, но главно на изток, като няма да са съществени. Там, и в планините, на места ще превали сняг. От четвъртък и особено от петък дневните температури бързо ще се повишат и в края на седмицата ще видим отново градуси около 15. Следващата събота и неделя ще е слънчево и топло.", "date": "2019.02.23", "title": "Зимата се завърна с вятър, студ и сняг. Кога идва топлото"}
{"url": "http://clubz.bg/79858-barekov_s_oshte_po_nova_ambiciq_da_stava_chlen_na_cik", "text": "След като обяви, че като свърши мандата му в \"каторгата\" Европейски парламент ще се завърне в България като учител по български език и литература, сега Николай Бареков се е устремил към мандат в Централната избирателна комисия (ЦИК). Това заяви бившият тв водещ и лидер на \"България без цензура\" пред Клуб Z. Причината да го потърсим бе стартиралата процедура по номинирането на нови членове на ЦИК. Мандатът на настоящата комисия изтича и по закон парламентарно представените партии, както и тези, които имат евродепутати, но са извън Народното събрание, трябва да направят номинации за нов състав. В настоящия случай ГЕРБ, БСП, ДПС, Обединени патриоти и \"Воля\" трябва да си разпределят 18 места. На коалицията \"България без цензура\", ВМРО, Земеделски народен съюз и \"Гергьовден\" се полага едно място, тъй като тя прати Бареков и Ангел Джамбазки (ВМРО) в ЕП. Едно се полага и на Реформаторския блок (коалиция между ДСБ, ДБГ, СДС, БЗНС, НПСД, БНД). ВМРО с БСП: иска нова ЦИК И посочи няколко мотива да иска да стане член на ЦИК. Първият - след края на мандата в ЕП оставал без работа, а имал семейство с четири деца. Не се бил отказал от желанието си да учи деца, но \"тази опция започнала да се изпарява\" заради обществената реакция, която предизивка това му обявление. И втората - да възпре говен от управляващите \"нов Костинброд\". Като тук Бареков уточни какво има предвид: значителното орязване с последните изменения на Изборния кодекс на актовете на ЦИК, които може да бъдат обжалвани пред Върховния административен съд, както и приетото падане на кворума до 50 плюс едно (при 2/3) сега при взимането на решенията на ЦИК след като са били жалени и върнати от съда за ново разглеждане. ВМРО влезе в консервативния алианс, \"Атака\" е на изчакване, а помежду им - Бареков В действителност тези два текста са проблемни, като от БСП изтъкваха, че чрез тях управляващите се опитват да си осигурят \"служебна победа\" при взимането на решенията в ЦИК. Очаква се вето и на президента Румен Радев на измененията в ИК, част от което ще са и тези два текста. Малко вероятно обаче е новите амбиции на Бареков да се осъществят. Причината е, че партиите, съставляващи коалицията, която го прати в ЕП трябва да се съберат, за да излъчат обща номинация за член на ЦИК. Или поне такова е тълкуването на закона на члена на комисията и неин говорител Камелия Нейкова. Нейкова обясни пред Клуб Z, че независимо от това, че ВМРО е част от коалиция в националния парламент и като такава също има право да номинира в рамките на Обединени патриоти член на ЦИК, то тя има право да участва в номинация и в рамките на бившата коалиция с \"България без цензура\".  Бареков с нова амбиция - ще става учител по литература От ВМРО обаче категорично отказват да разговарят с Бареков, камо ли да се съгласят за негова номинация за член на ЦИК. Това прави безплодни по-нататъчни разговори и с останалите участници в бившата коалиция. Ако формациите с представители в ЕП, но без такива в Народното събрание не успеят да излъчат кандидати за новата ЦИК, то квотите им се попълват от формациите в националния парламент. Въпросът кой трябва да излъчва номинациите на разпадналите се коалиции с представители в ЕП бе дискутиран и на последното заседание на парламентарната комисия по правни въпроси, като за депутатите остана неясно как трябва да се процедира. Според дългогодишния член на ЦИК, сега председател на управителния съвет на \"Информационно обслужване\" проф. Михаил Константинов, този въпрос трябва да бъде разрешен в рамките на стартиралата процедура. Председателят на комисията Данаил Кирилов обаче прехвърли тази седмица топката в полето на държавния глава, който назначава с указ членовете на ЦИК.  ВМРО влезе в консервативния алианс, \"Атака\" е на изчакване, а помежду им - Бареков Бареков с нова амбиция - ще става учител по литература", "date": "2019.02.23", "title": "Бареков с още по-нова амбиция - да става член на ЦИК"}
{"url": "http://clubz.bg/79852-vzriviha_kyshtata_na_eskobar_za_da_ne_byde_spomen_za_nego", "text": "Осеметажната сграда в Меделин в Колумбия, където едно време живя наркобосът Пабло Ескобар, беше взривена и разрушена вчера, предаде Франс прес. \n\tРазрушаването стана с контролирана експлозия пред погледа на около 1600 души. До него се стигна след решение на градската управа, която се надява по този начин да намали интереса към личността на наркобарона, убит от полицията през декември 1993 г. \n\tСградата, известна като кооперацията \"Монако\", беше символ на лукса, в който живееше Ескобар. Тя се срина само за 3 секунди, след което няколко минути пожарникари със струи вода се опитваха да разсеят облака от прах. Пабло Ескобар младши: Баща ми беше бандит по професия На мястото на кооперацията ще бъде обособен парк с площ 5000 квадратни метра в памет на жертвите на наркотероризма в Колумбия. Смята се, че хиляди хора са били избити през 80-те и 90-те години на миналия век, когато войната между наркоклановете беше безмилостна, припомня Франс прес. Самият Ескобар е смятан за отговорен за смъртта на около 6000 души, допълва ДПА. \n\tЕскобар беше застрелян от полицията на 44-годишна възраст, когато се опитваше да избяга по покривите на Меделин. \n\tДо скоро кооперацията, в която живееше, беше посещавана от любопитни групи. Част от колумбийското общество искаше тя да бъде запазена като \"жив спомен\" за войната на наркокартелите. \n\tПрезидентът на Колумбия Иван Дуке нарече разрушаването на сградата \"победа на културата на законността и поражение за културата на беззаконието\"", "date": "2019.02.23", "title": "Взривиха къщата на Ескобар, за да не бъде спомен за него"}
{"url": "http://clubz.bg/79860-zaradi_snega_otmenen_e_start_za_svetovnata_kupa_v_bansko", "text": "Старт от Световната купа по ски за мъже в Банско, предвиден за днес, беше отменен, съобщиха официално организаторите. Причината е обилният снеговалеж в планинския курорт. Приблизително 30 см сняг е покрил пистата в Банско през нощта, а сноговалежът продължаваше и сутринта. Организаторите взеха решение да отпадне Супергигантският слалом, който трябваше да стартира в 12:45 часа Информация относно евентуално преместване на Супер G ще бъде дадена възможно най-скоро. Утре предстои гигантският слалом при мъжете - шести за сезона, в който ще участва Алберт Попов. Прогнозите за времето за утре са обнадеждаващи за провеждане на ски състезания. Всички звезди на белия спорт са в Банско, надпреварата започна вчера.", "date": "2019.02.23", "title": "Заради снега - отменен е старт за Световната купа в Банско"}
