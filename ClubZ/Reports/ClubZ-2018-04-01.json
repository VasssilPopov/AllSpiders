{"url": "http://clubz.bg/66154-oshte_dve_titli_za_gimnastichkite_na_svetovnata_kupa", "text": "Цели седем медала (два златни) спечелиха гимнастичките ни - индивидуално и отборно, в последния ден на турнира от Световната купа в столичната зала “Арена Армеец”. Българските момичета донесоха страхотни емоции на публиката с прекрасни съчетания и почти без грешки. И получиха много аплодисменти. След като вчера триумфира безапелационно в многобоя, днес ансамбълът грабна още едно злато - с пет обръча в надпреварата на отделните уреди. Нашият тим бе в състав Симона Дянкова, Лаура Тратс, Мадлен Радуканова, Теодора Александрова и Елена Бинева. Злато за българския ансамбъл на Световната купа в София Среброто е за Япония, а трети са италианките. Нашите бяха коноровани с оценка от 20.850 точки (12.300 за трудност). На финала на три топки и две въжета българският ансамбъл спечели бронзов медал. Първото място тук е за азиатките, следвани от Италия. Така възпитаничките на Весела Димитрова приключиха с две титли и трето място. Голямо състезание записа Картин Тасева, която грабна цели четири медала от финалите на отделните уреди. Тасева спечели титлата на бухалки, стана втора на обръч и лента и трета на топка. Другата ни състезателка Боряна Калейн заслужи бронз на обръч и се класира пета на топка.  Общият баланс за България от надпреварата е 8 медала - три златни, два сребърни и три бронзови.", "date": "2018.04.01", "title": "Още две титли за гимнастичките на Световната купа"}
{"url": "http://clubz.bg/66153-za_pyrvi_pyt_kim_slusha_yujnokorejski_pop_v_phenqn", "text": "Севернокорейският лидер Ким Чен Ун и съпругата му И Сол Джу присъстваха днес на първия концерт на южнокорейски поп музиканти в Пхенян от повече от едно десетилетие, предаде Франс прес. Информацията е на агенция Йонхап, която се позовава на южнокорейското министерство на културата. Концертът се състоя в момент на разведряване на обстановката на полуострова след две години на напрежение заради ядрените и ракетни опити на Северна Корея. Общо 120 южнокорейци пристигнаха вчера в Пхенян. Сред тях има 11 музикални групи, танцьори, техници и майстори на таекуондо. Ким приветства „затоплянето“, но подготвял нов ядрен опит Двучасовият концерт тази вечер се състоя в големия театър в източен Пхенян, който има капацитет от 1500 места.  Ройтерс отбелязва, че севернокорейският лидер присъства за първи път на южнокорейско представление в столицата. Пхенянската телевизия показа кадри как той ръкопляска в такт с някои от изпълнените песни, а по-късно се ръкува с изпълнителите и се снима за спомен с тях.  Ангелите на Ким (ВИДЕО) В Пхенян пристигна и друга звезда на К-попа Чо Йонг Пил. Той беше тържествено посрещнат в хотела си.  Зимните олимпийски игри в Южна Корея послужиха за катализатор на бързото разведряване между двете Кореи, припомня АФП. Ким Чен Ун изпрати в южната си съседка делегация, която включваше не само спортисти, а и собствената му сестра, която е важна фигура в севернокорейския режим. Последваха дипломатически контакти, довели до предложения за срещи на върха както между двете Кореи, така и между Вашингтон и Пхенян. Коя е севернокорейската Иванка (ВИДЕО) На 27 април се очаква в Панминчжон да се състои среща между Ким Чен Ун и южнокорейския президент Мун Дже Ин. Датата за евентуална среща между Ким и президентът на САЩ Доналд Тръмп все още не е уточнена. Защо среща Тръмп-Ким е опасна и необмислена Ангелите на Ким (ВИДЕО) Коя е севернокорейската Иванка (ВИДЕО) Защо среща Тръмп-Ким е опасна и необмислена", "date": "2018.04.01", "title": "За първи път. Ким слуша южнокорейски поп в Пхенян"}
{"url": "http://clubz.bg/66152-sinq_myka_i_sreshtu_beroe", "text": "\"Берое\" би \"Левски\" с 2:1 насред \"Герена\" в мач от първия кръг на втората фаза на футболния ни елит. Така разликата в точките между двата отбора на третото и четвъртото място вече е само две - \"сините\" имат 50, а \"зелено-белите\" - 48. Беройци играха по-добре и заслужено нанесоха ново разочарование на \"Левски\", който вече три проредни кръга няма победа. За последно тимът на Делио Роси спечели във Варна на 7 март. Двубоят започна отлично за гостите. В третата минута Педро Еуженио заби страхотен гол почки с гръб към вратата, като се възползва от излизането напред на вратаря Божидар Митрев с диагонален прехвърлящ удар. В 11-ата Еуженио удари греда. \"Левски\" имаше няколко добри възможности, а в 42-ата минута получи доста спорна дузпа, след като Станислав Костов се строполи в наказателното поле. Роман Прохазка обаче стреля неубедително и вратарят Душан Перниш изби топката. Нов шамар получиха \"сините\" и в началото на втората част, когато Камен Хаджиев засече с глава кълбото при центриране на Еуженио за 2:0. \"Левски\" постепенно излезе от шока, помогна и 18-годишният Станислав Иванов, който влезе от скамейката. Той изработи попадението на Серджиу Буш в 75-ата - 1:2. До края на срещата обаче левскарите не направиха достатъчно, за да стигнат поне до хикса, независимо че притиснаха сериозно своя опонент. Така допуснаха първо домакинско поражение този сезон. Не можаха да вкарат и трета поредна дузпа. Няма Каранга - няма проблем. ЦСКА-София разби \"Ботев\" В събота \"Левски\" гостува на \"Ботев\" (Пловдив), а \"Берое\" излиза срещу \"Верея\" в старозагорско дерби. Ден по-рано е голямото дерби за титлата между \"Лудогорец\" и ЦСКА-София.", "date": "2018.04.01", "title": "\"Синя\" мъка и срещу \"Берое\""}
{"url": "http://clubz.bg/66151-papata_zove_za_kraj_na_klaneto_v_siriq", "text": "Папата призова днес, навръх католическия Великден, за край на \"клането\" в Сирия. Това стана по време на традиционното му послание за Възкресение във Ватикана, съобщава Би Би Си. Той помоли Господ да излекува раните в Южен Судан и Демократическа република Конго и призова за диалог на Корейския полуостров. Франциск отбеляза, че силата на християнското послание дава надежда за лишените и потиснатите. Тук той включи мигрантите и бежанците, които по думите му са \"така често отхвърлени от днешната култура на разхищение\". \"Днес, ние се молим за плодовете на мира в цял свят, като започваме с обичната и дълго страдаща сирийска земя, чийто народ е разкъсван от изглеждаща безкрайна война\", каза папата.  По време на първите пет години на своето управление Франциск периодично осъждаше сирийския конфликт. ", "date": "2018.04.01", "title": "Папата зове за край на \"клането\" в Сирия"}
{"url": "http://clubz.bg/66094-kmet_da_se_ottegli_zaradi_svyrshena_rabota_v_ispaniq_moje", "text": "Кога един кмет подава оставка? Ако не е след загуба на избори, то е заради нередности, партийни интриги или проблеми с правосъдието. Оказа се обаче, че се случва, макар и много рядко, градоначалникът да се оттегли заради свършената работа. Не вярвате ли? Точно това направи миналата седмица Дамиан Сабатер, кметът на малкото испанско градче Сан Исидро. Така оставката му се превърна в истинска новина за медиите, свикнали със скандали, пише в. „Ел Паис“. А кметът веднага стана и международна знаменитост. В цяла Европа медиите отразиха случката. Бойко Борисов: Кметът на Хасково трябва да подаде оставка Сабатер подаде оставка повече от година преди края на мандата си начело на градчето с население от 2000 души в средиземноморската провинция Аликанте, автономна област Валенсия. Направи го, защото смята, че е изпълнил или предстои да бъде изпълнена програмата, с което спечели местните избори през 2015 г. Успехите му са резултат от съвсем елементарни според него мерки. Те обаче значително са подобрили живота на хората в Сан Исидро. През мандата на Дамиан Сабатер в градчето е построена спортна зала, ремонтиран е дворът на местното училище, прокаран е оптичен кабел в индустриалния район и са инсталирани слънчеви батерии над местния покрит басейн. И признава „греха“ си – че не е успял да направи второ игрище за фронтенис в спортния комплекс на Сан Исидро. Парите за него били дадени, но в крайна сметка ще отидат за зала за футбол и някои други спортни съоръжения. Съд прекрати мандата на Ценко Чоков Сан Исидро е едно от местата, където Националният съвет по заселването започва да развива през 50-те г. На ХХ век. Срещу определени стимули там се стичат семейства от цяла Испания. Единственото условие е заселниците да бъдат съпружески двойки. Новодошлите получавали по един парцел с площ 1 декар и къща с по 4 голи стени. И оттам нататък трябвало да се оправят сами. Но оттогава градчето постоянно се развива. Това става благодарение на селското стопанство и индустрията. А през 1993 г. След епична борба Сан Исидро става отделна община, след като се отделя от съседната Албатера. Самият той бил инструктор по шофиране до 2011 г., когато го убедили да влезе в политиката. Не се колебаел да се присъедини към редиците на социалистите. Сабатер станал кмет през 2013 г. след внезапната оставка на предшественика си  Фернандо Моралес. Този градоначалник пък се оттеглил насред мандата си, защото се чувствал неподготвен за поста. Две години по-късно Дамиан Сабатер спечелил убедително местните избори още на първия тур. Сега, след като се оттегли, той остави кметството на Сан Исидро да „виси“ с дълг от 180 000 евро. Той обаче трябва да бъде погасен през 2020-2021 г. съгласно специално изработен от отиващия си кмет план. Съд прекрати мандата на Ценко Чоков", "date": "2018.04.01", "title": "Кмет да се оттегли заради свършена работа? В Испания - може"}
{"url": "http://clubz.bg/66150-izsledvane_za_kozunacite_s_mnogo_e_ta_pesti_se_ot_mlqko_i_qjca_tablica", "text": "В най-разпространените козунаци в търговските вериги тази година не са открити синтетични багрила, но те изобилстват от Е-номера и заместители. В 11 от 16 продукта вместо мляко има заместители, а при една марка са спестени дори и яйцата или друг техен заместител. Това показва  , което анализира състава на индустриално приготвени козунаци. Информацията е извлечена от етикетите, т. е. от това, което самите производители са декларирали. Отделно е проведен и лабораторен тест за наличие на оцветителя Е102 (тартразин). В проучването са включени 16 марки козунаци, закупени от търговски вериги и Женския пазар в София през март. Преди 6 години изследване на „Активни потребители“ установи наличие на синтетични жълти багрила в козунаците, придаващи „апетитен“ цвят на продуктите вместо яйцата, напомнят от организацията. Тази година оттам са повторили и тестовете за наличие на жълти бои, за да разберат дали производителите продължават да използват тази спорна „иновация“ в иначе често рекламираните като „домашни“ и по „бабина рецепта“ козунаци. От 16 марки козунаци при една напълно отсъства задължителната хранителна информация на етикетите. Това е нарушение на националното и европейското законодателство. Марката е закупена от големи търговски вериги. Според традиционната рецепта козунаците се правят от няколко евтини и широко разпространени суровини. В козунаците се влагат  . Тези компоненти са задължителни за традиционния домашен продукт. Въпреки това повечето производители някак си са успели да спестят дори от тях. Както се вижда от таблицата с резултатите в  . Шампион по пестеливост е „Гранд Козунак“. При тази марка производителят е спестил и мляко и яйца или друг техен заместител, отбелязват от \"Активни потребители\". Пестенето от класически съставки води до добавяне в козунаците на „модерни“, индустриално произведени суровини. Усреднено във всяка марка са   – между 1 и 3 за всеки продукт. Това са сух глутен, яйчен меланж, суроватка и палмова мазнина. Очевиден е стремежът  , както и по-нискокачествено брашно, подобрявано с прибавяне на глутен и ензими. Особено смущаващо е добавянето на суроватка в козунаците. Това е заместване на млякото с един по същество отпадъчен продукт, притежаващ свойства много различни от оригинала. Рецептите забъркани със заместителите позволяват да се намали себестойността на продукта, разбира се за сметка на качеството, отчитат от \"Активни потребители\". Нискокачествените суровини и заместители водят до използването в индустриалните рецепти на множество технологични добавки. Такива са описани на етикетите (които ги имат). Усреднено във всяка търговска марка се съдържат  . Те са предимно емулгатори, ензими, антиоксиданти, консерванти, киселинни регулатори, оцветители и други. Изрично е да споменаваме, че тази химия напълно отсъства в домашните рецепти. В изследването от преди 6 години от \"Активни потребители\" установяват влагане на жълтата боя татразин (Е102) в 2 от 7 изпитвани марки. Същият тест беше направен и сега. Резултатът - не е намерен татразин.\" Това обаче не означава, че производителите са се отказали от навиците да се боядисват козунаци. Както се вижда от таблицата   естественият оцветител каротин. Тази боя е по-приемлива от синтетичните бои, но показва за пореден път, че в индустриалните рецепти визуалните и вкусовите качества на козунаците се постигат с използване на заместители и химикали\", обясняват от организацията. 1. Индустриалните рецепти за козунаци въпреки претенциите са много далече от домашния оригинал. В тях се установяват средно по 2 нетрадиционни суровини/заместители, и 6 технологични добавки (Е-номера) и оцветители. 2. В повечето търговски марки козунаци отсъства краве мляко, а в една дори и яйца или техни заместители. 3. Съвременните индустриални козунаци определено са много по-евтини от домашните. Всички „иновации“, като влагането на нетрадиционни съставки и химикали, имат за цел да намалят себестойността и да удължат трайността на това което се е получило. 4. Продаваните индустриални козунаци са нискокачествен заместител на оригинала. Вложените суровини/заместители/добавки и технология на производство са тотално различни от домашната рецепта. Очевидно е, че отдалечаването от класическите рецепти се превръща в лавинообразна тенденция. Време е да се потърсят механизми за ограничаване на тази епидемия. Възможните решения са поне няколко: 1. Създаване и стимулиране на използването на   и/или незадължителни стандартни (от типа \"Стара планина\", \"България\", БДС за кисело мляко, сирене кашкавал и т.н.) 2. Законова   само за продукти, които се придържат към традиционни съставки или не използват индустриални заместители (например наименованието \"ОЦЕТ\" може да се използва само при натуралните продукти) 3. Стимулиране провеждането на повече и по широкомащабни тестове на качеството и осветляване реалното качество на конкуриращите се продукти.        ", "date": "2018.04.01", "title": "Изследване за козунаците: с много Е-та, пести се от мляко и яйца (ТАБЛИЦА)"}
{"url": "http://clubz.bg/66143-patriarhyt_tazi_sedmica_zapochna_s_%E2%80%9Eosanna%E2%80%9D_i_premina_prez_%E2%80%9Erazpni_go%E2%80%9D", "text": "Стотици православни християни изпълниха патриаршеската катедрала \"Св. Александър Невски\", като се включиха в литургията, подготвилите се се причастиха, получиха и върбова клонка за благословение на дома и семейството. В деня, когато БПЦ отбелязва тържественото влизане на Исус Христос в Ерусалим, патриарх Неофит възглави празничното богослужение. Заедно с него съслужиха Белоградчишкият епископ Поликарп, викарий на Софийския митрополит Василий, протосингел на Софийска св. митрополия и др. В   каза, че \"прекрачваме днес тези порти с вяра и надежда в Божия Промисъл, с трепет и упование, за да съпреживеем заедно с Господа кулминацията на Неговото богочовешко дело, което Той извърши заради нас и нашето спасение, приемайки униженията и кръстната смърт, за да се изпълни всяка дума, писана за Него в древните пророчества. И макар и да знаем всичко онова, което Му предстоеше да претърпи, заедно с жителите на Светия град, ние също ликуваме в сърцата си и възгласяме, тържествувайки: „Благословен Идещият в име Господне! Осана във висините!” (Мат. 21:9)\"  ", "date": "2018.04.01", "title": "Патриархът: Тази седмица започна с „Осанна” и премина през „Разпни Го”"}
{"url": "http://clubz.bg/66145-potrebiteli_v_kaliforniq_sydqt_facebook", "text": "Трима потребители на чат програмата Facebook Messenger внесоха колективен иск срещу социалната мрежа в щата Калифорния, САЩ, предаде Ройтерс.  Те искат обезщетение от компанията на Зукърбърг заради нарушаване на конфиденциалността им. Стойността му не е уточнена. Зукърбърг си купи цели страници от вестници, за да се извини Покрай скандала с Cambridge Analytica от социалната мрежа си признаха и че пазят данни за историята на всички позвънявания и съобщения между потребителите. Според тях обаче събирането на тази информация става по избор от потребителите на Android, които потвърждават за него. Съдържанието на гласовите разговори и текстовите съобщения пък всъщност не се пазели, никакви данни не се предоставяли и на трети страни. Фейсбук събирал телефонните ни номера и SMS Но както показа големият скандал с изтеклите данни на 50 000 000 000 потребители, ползвани после за подпомагане на политически кампании, Facebook не може да гарантира това.  Към момента Зукърбърг и хората му не са коментирали официално иска. В такъв тип искове могат да се включат и повече хора. Фейсбук събирал телефонните ни номера и SMS", "date": "2018.04.01", "title": "Потребители в Калифорния съдят Facebook "}
{"url": "http://clubz.bg/66146-verbovchicite_poluchiha_vyzmojnost_da_unijat_oshte_vednyj_jertvite_si", "text": "Мисля, че в голяма степен се разминаваме със смисъла от отваряне на досиетата – с преживяването на катарзис, с осъзнаването на собственото си минало и с надмогването на собствената си слабост. На форума ечи преди всичко злорадство, кроене на дребни идеологически и политически сметки, дори удовлетворение по повод на поредното доказателство, че всички са маскари. Но мисля, че разкриването на тази част от истината, която се оказа достъпна, понякога създава превратни представи за живота по време на комунизма сред поколенията, които имат привилегията да не познават тази епоха от българската история. По време на комунизма   останаха малцина тези, които се противопоставиха открито и съзнателно на болшевишката тирания. Тези хора платиха с живота си и те са наши национални герои – малцина на брой, но герои. Останалите се деляхме на властници – велможи на режима, подлеци – съзнателно творящи зло и унижение за другите в сътрудничество с режима, и хора, които търсиха допустимата за тях самите степен на компромис с режима, която им позволяваше да водят що-годе приличен живот. Законът за досиетата даде възможност да бъдат разкрити част от деянията на подлеците – сътрудници на режима и да бъдат осветени компромисите, направени с властта от голям брой хора, неможещи – и нежелаещи да влязат в малката група на съпротивляващите се герои. За съжаление, този закон има два големи недостатъка. Първият от тях е, че направените в съответствие с него разкрития не дават достатъчна възможност да бъдат разграничени подлеците от тези, които са направили компромис със съвестта си, но са се въздържали, или са правили минимално необходимото – или неизбежното в ущърб на други свои съграждани. Вторият – и по-голям недостатък на закона се крие във факта, че той разкрива деянията на завербуваните от ДС, но пази както тайната, така и легитимността на вербовчиците, на тъмничарите на милиони човешки души, на палачите на човешкото достойнство от онази епоха. Когато тази вторична употреба на завербуваните – вече след края на комунизма – изтощи полезния си за вербовчиците потенциал, те самите решиха да отворят досиетата. Идеята се появи в обкръжението на вътрешния министър Румен Петков и двама негови съветници – известни социолози. Речено – сторено. Целта е ясна – вербовчиците са от „нашата страна“ на политическото разделение. Мнозинството от завербуваните са „оттатък“. Хайде още малко да им се надсмеем и да им натрием носа… Не отричам ни най-малко ползата за обществото от това макар и закъсняло отваряне на досиетата. Но не съм сляп, за да не видя и ползата за самите вербовчици. Те получиха възможността да унижат още веднъж своите жертви – не само подлеците и „самоинициативниците“, но и тези, които са направили компромис, за да могат да водят донакъде нормален живот. Драги мои по-млади съграждани, комунизмът не беше изпитание, което трябваше да се изтърпи в името на едно по-добро бъдеще, очаквано да настъпи след неизбежния му край. Никой от нас не вярваше в края на комунизма. В неговия край не вярваха и западните му изследователи – „кремлинолози“. Комунизмът беше зло, обещаващо да остане безкрайно, във всеки случай – много по-дълго, отколкото собствения ни живот. Ние нямахме идея и представа за възможен живот след комунизма. Единствената възможност за раздяла с него бе бягството зад граница – с неговите рискове от залавяне и досъсипване на живота ни, с изпитанията, на които неизбежно бяха подлагани близките на избягалия „невъзвращенец“. Комунизмът беше затворническа килия – по- тясна и задушаваща или по-широка и по-комфортна според случая, но килия. Нашите мисли, нашите думи и нашите действия бяха вързани за синджира на дължимото поведение, отвъд което се попадаше в долните кръгове на ада. Припомням това, защото когато при някого идваха представители на вербовчиците, отказът от сътрудничество не бе свързан с временни изпитания в очакване на справедливия край на тази система и този режим. Отказът най-често представляваше отказ от нормален живот до края – до живот. Сигурно прекалявам с черната краска, защото има мнозина, които по един или друг начин са отказали да сътрудничат – с хитрост, с отлагане, с демонстрация на некадърност да служат и т. н. Тук трябва да се направят важни и необходими разграничения, които законът и обявяващите фактите от досиетата не правят – и не могат да направят. Някои от завербуваните са направили компромиса от меркантилни подбуди – за да получат пари, обществено положение, за да ги пуснат в чужбина… Други – за да направят възможно кариерното си развитие, вървящо нагоре при съгласие за сътрудничество и застрашено от провал при отказ. Трети, защото са притиснати до стената от „буржоазен произход“. Четвърти, защото трябва да спасят живота на близък човек – с операция в чужбина. Причините са многообразни като самия живот. За да имаме катарзис, трябва да имаме възможност да оценим това многообразие, да преценим степента на компромиса, който е направен. Трябва да преценим и да отхвърлим греха и да простим на грешника. Но не и да простим на режима, на системата за тоталитарно изнудване на милиони хора. А сега се получава точно обратното. Почти три десетилетия след края на режима „ангелогласни“ лицемери и негодници пеят носталгични химни за „изгубения рай“ на Живкова България, а хора, направили компромис в името на оцеляването си, са покрити с позор и насмешка. С чувство на дълбока обида си отиде от този живот Вера Мутафчиева, която освен носител на буржоазен произход бе и талантлив историк – османист и писател. Представяте ли си как режимът би допуснал тя да работи в турските османски архиви, ако не я „завербува“. С тихо отвращение и сарказъм си отиде писателят Георги Данаилов  , когото са „завербували“, за да разрешат животоспасяващо лечение в чужбина на негов близък. Смятам, че откриването на досиетата – на истината за миналото, макар и частична и несъвършена, трябва да продължи. За да има справедливост обаче, историята на всяко едно досие трябва да бъде максимално справедливо разказана. А историята на вербовчиците – на елитарните душегубци на режима – трябва да бъде безкомпромисно разкрита. Защото зад тази история стои цялата истина за същността на режима, по който и днес плачат тесни кръгове бенефициенти и широки кръгове глупци.  ", "date": "2018.04.01", "title": "Вербовчиците получиха възможност да унижат още веднъж жертвите си"}
{"url": "http://clubz.bg/66148-bahrejn_se_pohvali_s_novo_golqmo_petrolno_nahodishte", "text": "Бахрейн обяви днес, че е открил най-голямото през последните десетилетия находище на петрол и газ в страната, предаде Ройтерс, цитирайки държавната агенция БНА. То се намира край западния бряг на малкото арабско кралство от района на Залива.  Находището е шистово е се смята, че съдържа много повече петрол от този, който се произвежда сега от единственото, което Бахрейн експлоатира, и то заедно със Саудитска Арабия - Абу Сафа, открито през 1932 г.  В новооткритото има и много природен газ. Не се съобщават обаче подробности за количеството на запасите в него. ", "date": "2018.04.01", "title": "Бахрейн се похвали с ново голямо петролно находище"}
{"url": "http://clubz.bg/66147-da_chakam_li_personalna_pensiq_ili_da_puskam_toto", "text": "Филип Трифонов, актьорът, познат на поколения българи от филми като „Момчето си отива“ и „Оркестър без име“, написа отворено писмо до председателя на Комисията по култура и медии в парламента, Вежди Рашидов, с въпрос дали ще бъде одобрен за персонална пенсия, или е по-вероятно да спечели от тотото, с числата „1, 2, 3, 4, 5 и 6“. Размерът на специалната пенсия е 700 лв. Подписът на 70-годишния актьор гласи: „Филип Трифонов  “.", "date": "2018.04.01", "title": "Да чакам ли персонална пенсия или да пускам тото?"}
{"url": "http://clubz.bg/66149-erdogan_nareche_izrael_teroristichna_dyrjava", "text": "Размяната на остри реплики през последните два дни между президента на Турция Реджеп Тайип Ердоган и израелския премиер Бенямин Нетаняху продължи днес с думите на турския лидер, който оприличи Израел на \"терористична държава\", съобщава БТА. Полемиката се разрази, след като турският президент критикува вчера Израел за насилието по време на протестите на палестинци в ивицата Газа, обвинявайки го, че е използвал \"непропорционална сила\" и е извършил \"безчовечна атака\".  Израелският премиер каза на свой ред, че не приема да бъде поучаван \"от този, който безогледно бомбардира цивилни от години\". \"Ти си терористична държава. Ясно е какво правиш в Газа, Ерусалим. Никой в света не те обича\", каза още турският президент. \n\t\"Трябва да знаеш следното: не се занимавай с угнетени хора. Не се занимавай с нас! Не чакай от нас положителна дума, когато не постъпваш честно\", добави Ердоган в типичния си стил.  В петък десетки хиляди палестинци се събраха близо до границата с Израел на протести, които трябва да продължат шест седмици. В тях се настоява за правото на завръщане на палестинските бежанци, които са избягали или са били прогонени от домовете си във войната, последвала създаването на държавата Израел през 1948 г. Най-малко 16 палестинци, които се доближили до граничните ограждения, са били застреляни от израелски войници, а над 1400 са били ранени по данни на здравното министерство на ивицата Газа.  Израелската армия заяви, че е открила огън по протестиращи, които са замеряли войниците с камъни или коктейли \"Молотов\", стреляли са по тях или са се опитали да проникнат в Израел през граничните ограждения. По-рано Ердоган отправи директни заплахи относно бъдещата политическа кариера на премиера на Косово Рамуш Харадинай. Турският президент призова Харадинай да поеме отговорност за действията си след депортирането на шестима души, обвинени за участие в движението на Фетхуллах Гюлен в Турция. Заплахата на Ердоган дойде само няколко часа след като косовският премиер нареди разследване на случая. Харадинай уволни шефове на службите за сигурност. Петимата учители в училище от мрежата на Гюлен и лекар бяха върнати в Турция в четвъртък при тайна операция, извършена от вътрешното министерство и шпионската служба на Косово заедно с турската Национална разузнавателна агенция. След извънредно заседание на съвета за сигурност в Косово Харадинай каза, че е уволнил вътрешния министър Фламур Сефай и шефа на разузнаването Дритон Гаши за участието им в операцията. \"Харадинай кажи по чий инструкции действаш? От кога защитаваш онези, които се опитаха да извършат преврат в Турция? Забравихте ли, че ние ви признахме веднага след САЩ? Как е възможно да защитавате пучисти, след като ви прегърнахме като братя? Ще си платите за това\", обяви Ердоган, цитиран от \"Хюриет дейли нюз\". Според турския лидер \"кариерата на Рамуш Харадинай ще приключи скоро\". Ердоган зададе въпроса, защо никой не пита и не дава сметка за това, как Турция се е стопила от 18 милиона квадратни километра по османско време до 780 000 квадратни километра днес. Вчера Харадинай поиска всяка замесена институция в депортирането \"да се ангажира пълноценно с изясняването на институционалните отговорности, евентуалните конституционни и законови нарушения и незабавно да предприеме детайлни и подробни разследвания\". Децата на доста високопоставени политици в Косово, в това число и на президента Хашим Тачи, ходят в гюленистки училища. Тачи също протестира срещу това, че не е бил информиран за операцията. \"Косово е независима и суверена държава и неин дълг е да защитава родината си. Уважаваме приятелството на приятелските държави и ще го съхраним, но това не означава, че трябва да бъдем васална държава. Моето послание е много ясно - никой няма право да отправя заплахи срещу правителството на Косово, с изключение на народа. Нито една държава, нито един лидер няма право да казва кой ще ръководи правителството на Косово\", коментира думите на Ердоган вицепремиерът на Косово Фатмир Лимай.", "date": "2018.04.01", "title": "Ердоган нарече Израел \"терористична държава\""}
{"url": "http://clubz.bg/66135-bistrishkite_tigri_stana_lesno_da_si_gender_i_trudno_da_si_myj", "text": "\"Витоша\" (Бистрица) публикува интересно обръщение в официалната фейсбук страница на клуба. Реакцията на \"Бистришките тигри\" вероятно е провокирана от скандали след мача със \"Славия\" (0:0) от Първа лига в петък. Тогава босът на \"белите\" Венцеслав Стефанов се оплака пред медиите, че бил заплашван от хора, свързани с \"Витоша\", като те дори използвали името на премиера Бойко Борисов в словесните си атаки към него и \"Славия\". Часове по-късно един от хората в Изпълкома на БФС се извини на Борисов. Той бил подведен от хора от щаба си - името на министър-председателя, който понякога играе футбол с ветераните на \"тигрите\", не било споменавано. Все пак Стефанов призова   по скандала. За заплахите той спомена Славчо Галев, почетен президент на \"Витоша\". Вижте позицията на бистричани - без съкращения и без редакторска намеса. Тези дни в родния футбол валят декларации и жалби, но подобен текст трудно може да се прочете от името на футболен клуб.", "date": "2018.04.01", "title": "\"Бистришките тигри\": Стана лесно да си Gender и трудно да си мъж"}
{"url": "http://clubz.bg/66136-mislite_che_se_sheguvame_s_vas_mi_to_vie_pyrvi_zapochnahte", "text": "Честит Първи април! Честит професионален празник, мили български политици!  :D Както всяка година, така и сега, лично от свое име, а май и от името на още много хора, бих искал да ви поздравя с празника ви. И да ви пожелая много и все прекрасни неща. В 21 точки, разбира се. А именно: 1. Да сте живи и здрави! 2. Все така мъдро да ни управлявате! 3. Все така да си спазвате предизборните обещания! 4. Все така да печелите изборите като ритате бабички-диверсанти по границата! 5. Все така да се борите с корупцията и да постигате такива невиждани успехи! 6. Все така да преборвате престъпността! И едрата, и дребната, и средната, и каквато там има още… 7. Все така да намалявате данъците и да облекчавате работата на фирмите! 8. Все така да правите административна реформа и да намалявате безсмислените чиновници! 9. Все така да сте солидарни с европейските практики и да се противопоставяте на източните сатрапи. 10. Все така да привличате големи международни инвеститори! 11. Все така да развивате градовете ни с паркове, подземни паркинги, библиотеки, празни тротоари и чисти улици! 12. Все така непрекъснато да вдигате заплатите на всички! Даже и на учениците… 13. Все така да непрекъснато да вдигате пенсиите на всички! Даже и на тези, които не получават пенсии… 14. Все така да подобрявате образованието! И образователната система. И все повече учениците да се учат като за 21-ви век. Даже като за 22-ри век. 15. Все така да подобрявате здравеопазването! И все така да няма чакащи изнервени хора в болниците! 16. Все така да санирате жилищата ни! Даже тъй като всички са санирани вече и има огромен ефект върху икономиката, социологията и психологията, да ги санирате още по веднъж. Всичките. 17. Все така да подобрявате градския транспорт! И междуградския! И междугалактическия! 18. Все така да мислите за нас, електоралните единици, със същата любов, както до сега! 19. Все така да живеете в същите апартаментчета, както преди да станете политици! 20. Все така да провеждате перфектни обществени поръчки, които са за пример пред цяла Европа! И половината Африка…. 21. Все така да искаме да ви избираме! И да не спираме да ви избираме! Все същите… Мислите, че се шегуваме с вас? Ми, то, вие първи започнахте…  :D Та, честит професионален празник, мили български политици! Честит 1 април! Усмихнат ден!  :) P.S. И, мили политици, ако случайно видите хора с цветя, не се вълнувайте. Не са за вас. За някой именик са. ЧИД, цветни хора!  \n\t", "date": "2018.04.01", "title": "Мислите, че се шегуваме с вас? Ми, то, вие първи започнахте"}
{"url": "http://clubz.bg/66137-aligator_se_placika_v_semeen_basejn_video", "text": "Полицията на Флорида публикува снимки и видео на 3-метров алигатор, който \"се плацикал\" в семеен басейн, съобщава Би Би Си.  Жители на Нокомис се обадили за помощ след като открили доста особения посетител. Шерифският офис в Сарасота пусна видео на трапер, който извлича животното от водата.  Публикации в социалните мрежи на полицаите са озаглавени: \"Туит от звяра\" и \"Само във Флорида\". Американският алигатор средно стига между 3 и 4 метра и тежи около 450 кг. Среща се само в югоизточните части на САЩ и Китай за разлика от крокодилите, които са разпространени по цял свят. Повечето американски алигатори живеят във Флорида и Луизиана, във всеки от двата щата има над 1 млн. екземпляра. През 1973 г. той е включен в списък на застрашените видове в САЩ, но усилията за неговото запазване дават резултат и той е изваден от списъка през 1987 г. \n\t \n\t", "date": "2018.04.01", "title": "Алигатор \"се плацика\" в семеен басейн (ВИДЕО)"}
{"url": "http://clubz.bg/66134-gubernatoryt_na_kemerovo_podade_ostavka", "text": "Губернаторът на Кемеровската област Аман Тулеев е подал оставка пред президента на Руската федерация Владимир Путин, предаде ТАСС, като се позова на пресслужбата на администрацията на областта. В съобщението се посочва, че той се оттегля \"по собствено желание\". 73-годишният Тулеев ръководи Кемеровската област от 1997 г. В миналото е имало нееднократни слухове, че той ще напусне поста. Миналата година той претърпя операция на гръбначния стълб и до декември бе в болничен отпуск. Последната информация за негова оставка се появи след пожара в търговския център \"Зимната вишна\" в Кемерово в Сибир.  Нови арести за трагедията в Кемерово Във видеообръщение на сайта на администрацията си самият Тулеев обяснява, че няма моралното право да остане губернатор \"с такъв тежък товар\" от \"страшната трагедия\" на 25 март.  Алчност, корупция и безотговорност - другото име на Кемерово При пожара в Кемерово загинаха 64 души, от които 41 деца. Следователите констатираха крещящи нарушения, в резултат на които деца са се оказали блокирани в заключени кинозали, системата за предупреждение на клиентите не е била включена, а алармената система е била повредена. По-късно пресслужбата на Кремъл съобщи, че Владимир Путин е приел оставката на Тулеев. Властта в Кемерово обвини протестиращите, че са организирани и \"подгрети\" За временно изпълняващ длъжността ръководител на областта е назначен вицегубернаторът Сергей Цивилев.  Алчност, корупция и безотговорност - другото име на Кемерово Властта в Кемерово обвини протестиращите, че са организирани и \"подгрети\"", "date": "2018.04.01", "title": "Губернаторът на Кемерово подаде оставка"}
{"url": "http://clubz.bg/66138-ot_1_april_kogato_pytuvate_v_es_veche_nqma_da_propuskate_lyubimiq_si_film", "text": "От 1 април гражданите на ЕС ще имат достъп до онлайн съдържанието, за което са се абонирали в страната си, където и да се намират в съюза. Това съобщиха от пресслужбата на Европейската комисия. \"От 1 април, когато пътувате в ЕС, вече няма да пропускате любимите си филми, телевизионни сериали и спортни предавания, нито ще се лишавате от игрите или електронните книги, за които имате цифров абонамент. Правилата ще се прилагат за платени услуги, но доставчиците на безплатно съдържание също могат да се възползват от тях. Полза от тези разпоредби ще имат и доставчиците на онлайн съдържание, тъй като вече няма да им се налага да придобиват лицензи за държавите, в които пътуват техните абонати, се казва в изявление по темата на заместник-председателят на Европейската комисия Андрус Ансип и комисарят по въпросите на цифровата икономика и цифровото общество Мария Габриел. Поне 29 милиона души (5,7 на сто от потребителите) в ЕС биха могли да се възползват от трансграничната преносимост, като техният брой ще продължава да нараства значително. Очаква се до 2020 г. те да са вече 72 млн. Отмяната на ограниченията, които не позволяваха на европейците да ползват при пътуване абонаментите си за цифрови медии и съдържание, е нов успех на цифровия единен пазар след ефективното премахване на таксите за роуминг, от което се ползват потребителите в цяла Европа от юни 2017 г. насам, се казва още в позицията. Новите правила са пряк отговор на промените в поведението и навиците на европейските граждани, които използват нови технологии. Между 2010 и 2014 г. разходите на потребителите за видео абонаменти са се увеличили със 113% годишно, а между 2014 и 2015 г. броят на потребителите се е увеличил с 56 на сто.", "date": "2018.04.01", "title": "От 1 април, когато пътувате в ЕС, вече няма да пропускате любимия си филм"}
{"url": "http://clubz.bg/66139-spilbyrg_i_pohititelite_na_izcheznaliq_jivot", "text": "На 71 години, след повече от 30 заглавия, Стивън Спилбърт направи един от най-динамичните и най-забавните   филми от много време насам. Историята започва със скок – за зрителите – в не чак толкова далечната 2040 г., където един не особено щастлив тийнейджър   се спуска с подскоци от няколко каравани, струпани една върху друга, под звуците на Jump на „Ван Хален“. Името му е Уейд Уотс, живее с леля си   в Кулите – бедняшкия квартал на Кълъмбъс, Охайо, най-големия град на света, където поради липса на място, жилищата са каравани, натрупани една върху друга. По това време светът е засегнат от тежка енергийна криза, която в съчетание с ефектите от глобалното затопляне и пренаселеността е задълбочила дотолкова социалните проблеми, че човечество се е отказало от идеята за развитие и напредък – то просто оцелява. Значителна роля за това положение има ОАЗИС – нова масова онлайн симулация за множество играчи, глобална виртуална реалност, която почти всички ежедневно използват за всичко – от бизнес до комуникации и развлечения. Там, чрез своя аватар, всеки може да бъде такъв, какъвто си иска и да ходи където си ще, без в истинската действитеност да излиза от къщи. Животът е почти изчезнал от реалността и се е преместил в ОАЗИС. Но при тази действителност това изглежда оправдано. Историята започва със смъртта на Джеймс Холидей  , създателят на ОАЗИС, най-богатият човек на света, ексцентричен мултимиардер, вманиачен по попкултурата от 80-те години   – десетилетието, когато е бил тийнейджър. Той е прекарал последните 15 години от живота си в уединение, починал е без да остави наследници, но е оставил завещание. И според него цялото му имущество от 214 милиарда долара ще бъде наследено от първия, който открие „великденското яйце“, вградено от него в най-известната му игра – ОАЗИС. Яйцето може да е скрито в сандък, закопан в пода на стая в центъра на лабиринт, но Холидей е оставил много улики, които да насочват умния играч. Който първи успее да реши всички дяволски пъзели и да открие трите ключа, ще стигне до края на играта, където го чака печалбата. И целият свят се впуска да играе в ОАЗИС. Преследването на върховната награда започва. Тук от социална драма с живи актьори „Играч първи, приготви се“ се превръща в приключенска анимация. По-нататък Спилбълг вкарва героите от анимацията в трети филм – хорър, и то прочут  . Получава се нещо кино-матрьошка, като във всеки филм се крие друг – по-голям, както и да ви звучи това. И всичко е претъпкано с препратки към песни, филми, книги, плакати, герои, комикси, видеоигри като Кинг Конг, автомобилът Делориън от „Завръщане в бъдещето“, зловещата кукла-убиец Чъки, Т-Рекс от „Джурасик парк“ и каквото се сетите от любимото десетилетие на Холидей  . Не вярвам някой, който не е прекарал тийнейджърските си години в САЩ през 80-те да забележи всичко, но от тези „великденски яйца“ има за всеки – те са над 120. Все пак с най-голям шанс да изпитат най-пълноценно удоволствие от „Играч първи, приготви се“ са зрителите, родени между 1970-та и 1980 г. Спилбърг не се е удържал да представи реалния свят – реалните герои като по-плоски, сиви и невзрачни  , отколкото виртуалния свят, а аватарите – по-цветни, по-красиви и по-3D. Слава богу – сцените в реалния свят са доста по-малко от тези в ОАЗИС. Но ако започвате да подозирате, че Спилбърг е агент на фантазиите и ескейпизма, рекламните му посланията му са:  и  , просто трябва да изгледате филма докрай. Може би ще останете раздвоени – ще видите как разумът на режисьора казва едно, а сърцето му показва обратното. Силно се надявам, но много се съмнявам, че някой десен консервативен филмов коментатор няма да определи „Играч първи, приготви се“ като  . Въпреки че главните герои, така наречените „Големите пет“, са две жени, двама мъже, едно дете, от които двама са азиатци, едната жена е с родилно петно на лицето, а другата е чернокожа лесбийка. И въпреки, че основният злодей е бял мъж. Впрочем и главният герой също е бял, както и геният Холидей.", "date": "2018.04.01", "title": "Спилбърг и похитителите на изчезналия живот"}
{"url": "http://clubz.bg/66140-aspirinyt_opasen_za_zdraveto_na_rusnacite", "text": "Популярното лекарство аспирин се оказа неефикасно за всеки трети жител на Русия, съобщи Лайф, предава БТА. Учени от лабораторията Genotek установиха, че 30 процента от руснаците са носители на генетичен маркер, заради който лечението с препоръчваните дози аспирин е неефикасно. Други 15 процента от участниците в изследването се оказаха носители на генни мутации, които увеличават риска от кръвоизливи след приемане на аспирин.  Изследването обхванало 1887 души на възраст между 20 и 45 години, 52 процента от които са мъже и 48 процента - жени. Най-много образци от биоматериал били получени от Москва, Санкт Петербург, Сочи, Краснодар, Ростов на Дон, Владивосток и Новосибирск. За изследване на реакцията на генетичните маркери към лекарството е достатъчно да се вземе проба от слюнката, от която се извлича ДНК.  Ново изследване потвърждава: аспиринът помага срещу рака Руски генетици предупреждават, че лекарствата съдържат инструкции за приемането им при наличие на генетични особености, а за най-ефикасно и безопасно лечение е нужно да се мине специален тест. ", "date": "2018.04.01", "title": "Аспиринът  - опасен за здравето на руснаците"}
{"url": "http://clubz.bg/66089-tanq_koqto_%E2%80%9Eprerqza_gyrloto%E2%80%9C_na_gubernatora_video", "text": "Таня е на 10 години. Живее във Волоколамск. От седмица тя е сред най-популярните деца в Русия – нейните снимки се споделят в социалните мрежи, карикатуристи я рисуват, политици я споменават. Направила е жест с два пръста, който напомня прерязване на гърло. Направила го е пред губернатора на Московска област Андрей Воробьов. И дори го е посочила, за да не стават обърквания за кого е предназначен жестът. Таня е едно от децата в близо 20-хилядния град Волоколамск, който се намира на 100 км от Москва. През 1941 г. градът е бил под германска окупация за почти три месеца, след което е освободен. Носи титлата „Град на войнската слава“. В последните месеци обаче Волоколамск влиза в новините с друго – сметището „Ядрово“ край града отделя задушлива миризма и пушек, които застрашават здравето на хората. Една сутрин 77 ученици от града се почувствали зле и потърсили лекарска помощ. 11 от тях били веднага настанени в болница. Всички в града обвиняват за това задушливия газ, който идва от сметището. Губернаторът пристига във Волоколамск да посети децата в болницата, а на площада отпред започва спонтанен протест. Воробьов излязъл да говори пред хората, около него се скупчили и журналисти. Тогава едно малко момиче в розово си преправя път през тълпата, застава най-отпред и... Изпъва двата пръста на дясната си ръка, посочва губернатора Воробьов, след което прави онзи жест с „прерязване на гърлото“. За да няма съмнения, посочва втори път Воробьов, а погледът ѝ изобщо не е приятелски.   В онзи момент никой не забелязва какво прави Таня. Видео записите обаче са запечатали тази постъпка и по-късно момичето се превръща в сензация в социалните мрежи. Видеото с Таня се споделя, появяват се различни надписи върху стопкадрите, а известният карикатурист Сергей Йолкин превръща малкото момиче в символ на съпротивата на гражданите на Волоколамск. На следващите протести жените от града вече са принтирали нарисувания от Йолкин образ на Таня и я превръщат в протестен плакат. Други карикатуристи също я рисуват. Опозиционният лидер Алексей Навални също разпространява видеото с Таня и пише: „ “. Таня става и \"героиня\" от сериала \"Игра на тронове\". Самата Таня продължава да участва в протестите срещу сметището. Пред медиите тя казва: „ “.", "date": "2018.04.01", "title": "Таня, която „преряза гърлото“ на губернатора (ВИДЕО)"}
{"url": "http://clubz.bg/66142-iznasilvaneto_kato_voenno_oryjie", "text": "Седем години след началото на гражданската война в Сирия, президента Башар ал Асад все още държи позициите си с подкрепата на Русия и Иран. Тактиките на режима се оказват до голяма степен успешни. А ключово оръжие сред тях е изнасилването, разкрива разследване, публикувано във френския в. \"Либерасион\". Още от 2011 г. Дамаск използва изнасилването като военно оръжие, за да тероризира и заглушава гласа на противниците си и на техните семейства в Сирия. Хуманитарна помощ срещу сексуални услуги То цитира и данни на правозащитната организация Сирийски център за правата на човека, според които 7700 жени са станали жертви на сексуални посегателства или на тормоз в ръцете на силите на режима, като 800 от тях са били в затвора. Жертвите може да са повече, но заради срама от преживяното, те не са подали сигнали за посегателствата. На 15 март разследване на ООН, базирано на 454 интервюта, също констатира системни изнасилвания и сексуални посегателства срещу цивилни, извършени от войници от сирийската армия и от милиции, подкрепящи режима в Дамаск. Пред в. \"Либерасион\" Ум Ахмад, бивша надзирателка в сирийски затвор, разказва за писъците на изнасилваните и измъчвани в арестите противнички на режима. Тя добавя, че на тези жени са били давани всеки ден противозачатъчни хапчета още от март 2011 г. Много от жертвите на посегателствата са били отхвърлени от семействата си или прокудени от съпрузите си. Изданието съобщава за случай на 23-годишна жена, която в резултат на насилието забременяла в затвора и след освобождаването си се хвърлила от прозореца.", "date": "2018.04.01", "title": "Изнасилването като военно оръжие"}
{"url": "http://clubz.bg/66141-1_april_2034_apogej_na_optimizma_zashtoto_moje_da_e_po_zle", "text": "Думите са на Радан Кънев - а поводът - новото му амплоа на писател и премиерата на първия му роман -  . Авторът определи себе си като чирак в литературата, особено на фона на тримата си приятели - двама от които и редактори на книгата - Радослав Парушев и Ивайло Цветков-Нойзи. Третият на сцената до Кънев бе режисьорът Стоян Радев. Всеки от тях прочете избран откъс.  Книгата не е политическа или е, доколкото политическият фон е част от живота на всеки, каза още Кънев на представянето, което реши да води сам - както се пошегува - от суета. Но заради имената край него, функцията на водещ беше да дава думата.  Писателят Радослав Парушев бе първият, комуто бе връчен микрофона. Той разказа, че когато е получил ръкописа в мейла си е имал колебание и притеснение - а какво ще стане, ако се наложи да обясни на приятел, че е поредният... графоман. Но вместо това е получил текст, чието издаване според него ще го превърне в един от романите на десетилетието и скоро ще е в книжните класации.  Режисьорът Стоян Радев се пошегува, че той е от хората, които развалят добрите текстове като ги поставят на сцена. За триото, представящо романа \"1 APRIL 2034\", пък се пошегува, че може да бъде кръстено с реплика, която чул по-рано през деня покрай Цветница - \"Три нарциса за левче\". След което прочете своя откъс от романа. Изразително, както сам предупреди. Последен говори Нойзи. Той разкри, че това няма да е последният опит на Радан Кънев в литературата и вероятно няма да може да се измъкне от участта да е редактор и на следващите книги. , разсмя аудиторията Нойзи със сериозен тон. Припомняйки, че с автора са не само съмишленици в различни сфери на живота. А са приятели. По думите на Ивайло Цветков жанрът на \"1април 2034\" е сатира, в която има и тъга, но и милост към героите. Не снизхожнение, а милост. Романът е издаден от \"БГ книга\".", "date": "2018.04.01", "title": "\"1 APRIL 2034\": Апогей на оптимизма. Защото може да е по-зле"}
{"url": "http://clubz.bg/66144-moskva_s_vyprosi_kym_london_i_parij_za_skripal", "text": "Министерството на външните работи на Русия публикува списък от 14 въпроса, които руското посолство е отправило към британското МВнР във връзка с изфабрикуваното против Москва „дело Скрипал“, съобщи агенция РИА Новости, цитирана от \"Фокус\".  Подобни въпроси има и към Франция. Русия иска пояснение защо ѝ отказват правото на консулски достъп до двамата ѝ граждани, които пострадаха на британска територия. Освен това, Москва пита какви противоотрови и в каква форма са дадени на отровените, а също така и как тези противоотрови са се оказали в британските лекари на мястото на инцидента. - На основание на какви маркери е установен предполагаемия „руски произход“ на веществото, използвано в Солсбъри и има ли Великобритания контролни образци от бойното отровно вещество, което Лондон нарича „Новичок“? - Разработвали ли са се във Великобритания образци от това вещество или негови аналози?  - На какво основание е привлечена Франция да сътрудничи в разследване на инцидента, в който са пострадали руски граждани и по какъв начин Париж участва в делото? Дали Великобритания е уведомила Организацията за забрана на химическо оръжие (ОЗХО) за това си решение?  Освен това от посолството изразиха увереност, че „с постъпването на нова информация ще се появят и нови въпроси“. Руските дипломати отправиха нота по „делото Скрипал“ и в МВнР на Франция, в която има десет въпроса. Посолството се интересува, на какво основание Париж е привлечен да сътрудничи в разследването на Великобритания на инцидента в Солсбъри и отправила ли е френската страна официално уведомление до ОЗХО, че се включва в делото. Захарова: Ако България има доказателства за \"Скрипал\", нека ги даде Русия също така иска да ѝ бъде отговорено какви доказателства по делото Лондон е предал на Париж и присъствали ли са френски експерти при взимането на биоматериал от семейство Скрипал и провеждали ли са се изследвания на пробите във Франция. Москва иска да ѝ бъде изяснено има ли във Франция контролни образи от веществата, наречени във Великобритания „Новичок“, или негови аналози, както и разработвали ли са се образци на вещества от този тип или негови аналози във Франция. Русия чака отговор и на въпроса как френските специалисти са стигнали до извода, че това вещество е употребено. България взе решение: няма да гони руски дипломати (СНИМКИ) От руското МВнР биха искали да знаят, с какви експертни знания разполага Франция в областта на изучаването на бойните отравящи вещества от този тип или неговите аналози и на основание на какви признаци френските специалисти са установили „руския характер“ на произхода на веществото, използвано в Солсбъри. Москва: Отравянето на Скрипал е атентат или постановка на Лондон Работилият за британските специални служби бивш сътрудник на Главното разузнавателно управление (ГРУ) (Военното разузнаване) на Русия Сергей Скрипал и неговата дъщеря Юлия бяха отровени в английския град Солсбъри на 4 март. Лондон твърди, че към отравянето на Скрипал с вещество А234 е причастна руската държава, Москва отрича и иска доказателства. През тази седмица повечето страни от Европейския съюз, както и САЩ, Канада, Норвегия, Украйна и др, решиха да изгонят руски дипломати в солидарност с Великобритания по случая „Скрипал“. Москва предприе аналогични ответни мерки. Българската позиция е, че няма да гоним руски дипломати, докато не получим неопровержими доказателства за ролята на Москва в отравянето на бившия двоен агент.   България взе решение: няма да гони руски дипломати (СНИМКИ) Москва: Отравянето на Скрипал е атентат или постановка на Лондон", "date": "2018.04.01", "title": "Москва с въпроси към Лондон и Париж за Скрипал"}
{"url": "http://clubz.bg/66133-plevneliev_iskame_da_ne_se_karame_s_nikogo_taka_kanim_vylka_v_kosharata", "text": "България в момента е заела разкрачена позиция по случая \"Скрипал\". Тази оценка даде Росен Плевнелиев по Нова тв.  Според него върви процес на отстъпление на държавата от нейните европейски ценности. Той даде пример за скандално поведение начина, по който вицепрезидентът Илияна Йотова посрещна руския патриарх на летището - като коленичи пред него и му целуна ръка. Българският вицепрезидент, а и БСП, се изявявали в ролята на коленичили пред руските интереси. Нинова похвали Борисов, \"не му е било лесно, смела постъпка\" Според Плевнелиев сегашната реакция на света с масовото изгонване на руски дипломати не е само по случая \"Скрипал\", а отговор на руски действия през последните години.  \"Основите на мира в Европа бяха разрушени от президента Путин и неговата администрация\", смята той. \"Обръщам се към българския политически елит да си спомни, че Русия извърши кибератака в деня на изборите в България\", добави той. Плевнелиев многократно повтори, че \"българската държава трябваше да покаже своята солидарност с Обединеното кралство\" за изгонването на чужди дипломати. \"Сигналът е много ясен. Спрете се\", призова той. Той смята, че твърденията \"нищо не е доказано е руската теза, която денонощно руската пропагандна машина разпространява по цял свят\". Това беше и обосновката на българската позиция от петък по случая обаче - България чака доказателства и тогава ще действа. Плевнелиев изрази притеснението си от подобна позиция. \"Представете си, ако България имаше следната гледна точка: Заявяваме своята принадлежност, част сме от европейската общност, и че действията на руската администрация през последните 10 години са крайно неприемливи\", предложи той. \"Трябва да покажем характер\", повтори Плевнелиев. \"Русия противостои на ЕС и се опитва по всички начини да го отслаби. Президентът Путин искрено вярва в политиките от 19 век. Щеше ми се България ясно да застане и да каже: не сме на изток, ние отстояваме своето европейско бъдеще\", каза още той. Според него \"българският национализъм, който е и в правителството, става все по-мощен, а той е проруски\". Светът не се намира в нова студена война, а в студен мир, даде още оценки предишният президент.", "date": "2018.04.01", "title": "Плевнелиев: Искаме да не се караме с никого, така каним вълка в кошарата"}
{"url": "http://clubz.bg/66092-biznesyt_s_aziq_zapochva_ot_honkong", "text": "Хонконг е вашата врата за бизнес не само в Китай, но и в цяла Азия. Икономическа делегация от специалния административен китайски район бе през седмицата у нас с мисията да насърчи двустранния бизнес. Хонконг е пример за успешния модел \"една държава, две системи\". До 1997 г. той бе британска колония. След като бе предаден на Китай, новият специален административен регион съхрани своята политическа и икономическа система. Така ще бъде в продължение на 50 години, т. е. до 2047 г. Българският Лас Вегас е жив. Архитектите от Хонконг са в София (СНИМКИ) Собствените закони означават, че в Хонконг действат независими от Китай търговска система, митнически правила и т. н. Данък общ доход е плосък и в момента е 15 на сто. А поради предимствата на устройството на Хонконг през него преминават близо 60 на сто от китайските инвестиции, насочени към чужбина . Хонконг се използва като основа за вложенията. Компаниите използват юридическите, счетоводните и други професионални услуги в специалния административен район като опора, преди парите им да се отправят към чужбина. Пробиването на пазара в Хонконг е изключително изгодно. Това заяви холандката Паула Кант. Тя е изпълнителен директор на Invest HK - инвестиционната агенция на специалния административен район. Тя е част от Съвета за развитие на търговията на Хонконг. Бившата британска колония има 7,5 милиона жители. А годишно се посещава от 58,5 милиона души, 76 на сто от които са от Китай. Тези хора имат доста висока покупателна способност. Установяване в Хонконг с цел бизнес е лесно и бързо. Стъпките са само пет: Офис в Хонконг имат не само икономическите гиганти. Свое представителство там откри дори... Ла Лига, т. е. испанската футболна лига, която е една от най-силните в света. А мачовете между \"Реал\" (Мадрид) и \"Барселона\" от години насам са дерби номер 1 в света. И така, в Хонконг има екип на Ла Лига, който търси всякакви възможности. Съвсем естествено, сред тях е рекламата. Че кой не иска името му да грее върху фланелките на някой от тези футболни грандове? А проникване и пробив в Хонконг дава възможност за достъп до един нов регион - Заливът Гуандун-Хонконг-Макао. Той се състои от 11 града с население от \"скромните\" за Китай 120 милиона души. Но местният БВП е по-висок от този на Канада, посочи Уилям Чуй - директор на европейския офис на Съвета за развитие на търговията на Хонконг. Което според него само показва темповете на развитие на региона. Освен Хонконг той обхваща делтата на Перлената река и Макао - световната столица на хазарта, която до 1999 г. бе колония на Португалия, а сега също е китайски специален административен район. Тази година предстои да заработи с пълен капацитет мостът \"Хонконг-Джухай-Макао\". Всъщност това е поредица от мостове и тунели, които трябва да свържат помежду си крайните точки на новия регион. И според Уилям Чуй това ще се превърне в нещо като Ню Йорк, Сан Франциско или Токио. А защо Ню Йорк е врата за бизнес не само с Китай, но и с цяла Азия? Много просто, обяснява Сам Хой. Оттам до всеки голям и важен град на континента със самолет се стига за не повече от 4 часа. Останалите въпроси са излишни.", "date": "2018.04.01", "title": "Бизнесът с Азия започва от Хонконг"}
{"url": "http://clubz.bg/66131-dva_samoleta_pribraha_izgonenite_ruski_diplomati_ot_sasht", "text": "Всички руски дипломати, експулсирани от САЩ, са напуснали заедно със семействата си територията на посолство на Русия във Вашингтон и са отпътували с два автобуса за международното летище \"Дълес\", предаде ТАСС. По време на потеглянето на автобусите не е имало никакви произшествия и провокации около посолството, отбеляза агенцията. По-късно прогонените руснаци отпътуваха за Москва със самолети \"Ил-76\", изпратени от Русия. Вторият самолет с изгонени руски дипломати от САЩ, който в събота излетя от Вашингтон, се отклони до Ню Йорк за семействата на още 14 дипломати, след което се насочи към Москва, съобщи \"Фокус\". Машината е излетяла в 20:51 часа в събота (местно време) от летище „Джон Кенеди“. Първата група дипломати, обявени от САЩ за персони нон грата, напуснаха посолството на Руската федерация в събота под звуците на марша „Прощаването на славянката“ – по същия начин, по-който по-рано руските дипломати напуснаха и британската столица Лондон. Общият брой на дипломатите и техните семейства, които ще напуснат САЩ в събота, е 171 души. На 26 март САЩ изгониха от страната 60 руски дипломати, включително 12 от мисията на Москва при ООН, след което обявиха и закриването на Генералното консулство на Руската федерация в Сиатъл. Това е най-голямото експулсиране на дипломати в най-новата история на двустранните отношения между Москва и Вашингтон.  От САЩ няколко пъти уточниха, че всички изгонени руснаци са кадрови разузнавачи, работещи под прикритието на дипломатически служители. Отвъд океана - в Лондон, руското посолство предупреди пътуващите за Великобритания руснаци, че може да станат обект на провокации, включително с поставяне на чужди предмети в багажа им, предаде Асошиейтед прес. Предупреждението е публикувано в сайта на посолството. В него се казва, че то отразява \"антируската политика, все по-заплашителната реторика на британската страна и действията на британското правителство срещу руски физически и юридически лица\", пише БТА. Великобритания обвинява Русия, че е отговорна за отравянето на бившия руски двоен агент Сергей Скрипал и дъщеря му Юлия в английския град Солсбъри. Русия енергично отрича това. Общо 29 държави изгониха над 150 руски дипломати в знак на солидарност с Великобритания. България не експулсира от София дипломати на Русия. Ограничи се само с повикване за консултации на посланика ни в Москва.", "date": "2018.04.01", "title": "Два самолета прибраха изгонените руски дипломати от САЩ"}
{"url": "http://clubz.bg/66113-iranci_vlizat_v_es_prez_syrbiq", "text": "Допреди шест месеца семейство Ловими от Иран никога не беше чувало за Сърбия. Но ето че са в Белград, след като пристигнаха без визи през август м. г., в очакване да продължат към Германия, където планират да изградят един по-добър живот и бъдеще, пише Франс прес. Четиричленото семейство идва от град Ахваз в провинция Хузестан в югозападната част на Иран, където по-голямата част от населението е от арабски произход. Те се оплакват, че като араби правата им в Иран са ограничени, децата им са принудени да учат фарси, а не арабски в училище и се третират като граждани \"втора категория\", със слаби надежди да си намерят работа. Така че, когато Белград и Техеран премахнаха реципрочно туристическите визи през миналия август, Ловими решиха да не изпускат шанса си и да пристигнат в Белград. И оттам се надяваха да продължат към ЕС и по-доброто бъдеще. Според официалната статистика от август досега в Сърбия са пристигнали около 7000 иранци в Сърбия, първоначално като туристи, но повечето нямат никакво намерение да се завърнат в родината си. Шахла Ловими, 40-годишна домакиня, казва, че тя и нейното семейство първоначално са отишли ​​в Турция с намерението да продължат оттам до Германия през Италия. Тя и съпругът ѝ - автомобилен механик, заедно с двете им деца, на възраст 11 и 17 години, плащат на трафиканта 22 000 евро. Два месеца живеят в различни белградски апартаменти и общежития и чакат той да ги вземе и отведе към ЕС с кола. Но когато той изчезва преди четири месеца, оставяйки ги сами, семейство Ломими се обръща за помощ към Инфо Парк, местна неправителствена организация, която помага на бежанците. Няма търсещи убежище в Сърбия. Според Стефан Таталович от Инфо Парк, редица иранци използват споразумението за либерализиране на визовия режим, за да пристигнат в Европа и да останат там незаконно като мигранти.  \"Това често са хора, преследвани по политически причини, ЛГБТ-хора (лесбийки, гей, бисексуални или транссексуални) или такива, чиято религия не е ислям\", казва Таталович пред Франс прес. Тяхното намерение не е да търсят убежище в Сърбия, а да продължат - често до Великобритания или други страни от ЕС. Сърбия твърди, че либерализирането на визовия режим ще спомогне за развитието на туризма между двете страни и ще привлече бизнес инвестиции в дългосрочен план. Въпреки това сръбският министър на търговията Расим Ляич заяви, че двете страни са наясно и ще спрат възможните злоупотреби с безвизовата схема. Миграционните служби на Европа трябва да са наясно за този нов маршрут, предупреди Инфо Парк в скорошно изявление. И макар цифрите да не могат да се сравнят със стотиците хиляди бежанци, преминали през Сърбия през 2015-2016 г., длъжностните лица на ЕС все пак са загрижени. Сръбският външен министър Ивица Дачич заяви наскоро, че ЕС и Германия вече питат защо страната е премахнала визовия режим. Стотици хиляди мигранти, пътуващи в Западна и Северна Европа, минаха през Белград по т.нар. балкански маршрут, затворен през 2016 г. Няколко хиляди от тях останаха в Сърбия, но всеки ден десетки се опитват да продължат пътуването си. Шахла Ловими казва, че семейството й ще се опита да достигне до ЕС дори пеша. Семейството беше заловено от полицията, когато се опитаха да влязат в Хърватия по-рано този месец и бяха изпратени обратно в Сърбия. Но Ломими настоява, че ще пробват пак, тъй като връщането им в Иран не е опция за тях. \"Няма друг начин, освен да преминем през Хърватия, защото всички други граници са затворени\", казва иранката.", "date": "2018.04.01", "title": "Иранци влизат в ЕС през Сърбия"}
{"url": "http://clubz.bg/66132-ide_v_ponedelnik_no_ne_se_znae_kyde_shte_padne", "text": "Китайската космическа станция \"Тянгун 1\" ще навлезе в земната атмосфера в понеделник, съобщи днес космическата агенция на Китай, цитирана от Ройтерс. В съобщението се посочва, че не може да бъде уточнен моментът на навлизане на апарата в атмосферните слоеве.  Не е известно със сигурност къде биха паднали на земята отломки от станцията. Мнозина експерти изразяват увереност, че голяма част от космическия апарат ще изгори във въздуха. В петък Пекин обяви, че е много малко вероятно отломки да паднат на сушата.  От южнокорейското министерство на науката, информационните и комуникационни технологии уточниха, че \"Тянгун 1\" ще навлезе в земната атмосфера в интервала от 7,26 до 15,26 ч. местно време в понеделник (по Гринуич от 22,26 ч. в неделя до 6,26 ч. в понеделник, предаде агенция Йонхап, съобщава БТА. \"Тянгун\" означава “небесен дворец”. Името е доста преувеличено за помещение, голямо, колкото един кемпер. В станцията има 2  легла и място за тренировки. Тоалетната и кухнята са в модула, с който астронавтите идват и си отиват. \n\t В “Тянгун-1” преди са живели общо 6 души. Последните си отиват през 2013 г. Оттогава летящата лаборатория потъва в мрак.От 2 години вече е неуправляема. След 37 000 обиколки около Земята, след часове “Тянгун-1” ще изгори в атмосферата. Това става под наблюдението на специалисти от цял свят, сред които д-р Алексей Стоев от Института за космически изследвания при БАН.. Част от траекторията попада в Южна България и колкото и малка да е вероятността да падне тук, тя съществува”, коментира той пред Нова тв По последни данни зоната, в която могат да се разпръснат отломките е около 400 квадратни километра. Тя не е квадратна, а под формата на елипса. В центъра ще паднат по-големите отломки, а останалите ще се разсеят в една опашка”, добавя доц. д-р Алексей Стоев.", "date": "2018.04.01", "title": "Иде в понеделник, но не се знае къде ще падне"}
{"url": "http://clubz.bg/66130-antyni_djoshua_s_pyrva_pobeda_bez_nokaut_snimki", "text": "Антъни Джошуа защити две световни титли и прибави още една в 12-рундов мач срещу Джоузеф Паркър (Нова Зеландия) пред 80 хиляди зрители на националния стадион в Кардиф, Уелс. Това е първият мач в професионалната кариера на британеца, в който той печели по точки, а не с нокаут. Балансът му е 21 победи в 21 боя. Съдиите присъдиха единодушно 3:0 в полза на Джошуа. Така той вече държи колана и на WBO, заедно с тези на IBF и WBА в тежка категория. Остава му титлата на WBC, която притежава американецът Дионте Уайлдър, считан за най-големия съперник на Джошуа. Такъв мач вече се урежда и може да се случи още до края на годината. Непобедените Антъни Джошуа и Джоузеф Паркър - кой колко тежи Двубоят Джошуа - Паркър (също непобеден до днес, 24 успеха от 25 мача) не предложи очакваното зрелище, като битката беше предимно тактическа, а действията на двамата боксьори - предпазливи и лишени от големи рискове. Британецът още от началото опитваше да диктува темпото с помощта на по-високия си ръст и по-дълги ръце. До средата на срещата обаче битката бе равностойна, а чистите удари - много малко. По-интересно стана в шестия рунд, когато се стигна до размяна. В осмия Джошуа взе превес и започна да демонстрира класата си. В следващия новозеландецът опита да отвърне. Нататък Антъни Джошуа имаше отявлено преимущество и успя да се наложи, макар и без да свали опонента си, нито да го разклати сериозно. Шампионът беше и физически по-свеж. Може да се каже, че той имаше по-ясна идея как да спечели срещата. Действаше методично и постигна целта си. В интервютата след двубоя Паркър призна превъзходството на Джошуа и заяви, че е загубил напълно заслужено. Джошуа срещу Уайлдър - един неуреден мач за 250 милиона долара Антъни заяви, че е очаквал тежка битка. Въпросите към него бяха свързани най-вече с евентуален мач срещу Уайлдър. Той добави, че иска боят да е във Великобритания - отново в Кардиф или на \"Уембли\", а не в САЩ. Силни думи добави мениджърът на Джошуа - Еди Хърн. Според него Уайлдър бяга от мач срещу неговия боксьор. Той не направил контакт с щаба на британците. Антъни Джошуа допусна, че може да се бие и със сънародника си и бивш световен шампион Тайсън Фюри, който би Владимир Кличко преди него, но доскоро търпеше наказание заради употреба на наркотици. Джошуа срещу Уайлдър - един неуреден мач за 250 милиона долара", "date": "2018.04.01", "title": "Антъни Джошуа с първа победа  без нокаут (СНИМКИ)"}
{"url": "http://clubz.bg/65919-koga_sme_most_i_koga_zapad", "text": "Когато става въпрос за Турция, България е в ЕС. Когато обаче иде реч за Русия, България е мост между ЕС и Москва. Изказването на Реджеп Ердоган, че Кърджали е в душевните граници на Турция, е неприемливо. Няма проблем обаче ако Владимир Путин прибере Крим в реалните граници на Русия и санкциите по този повод трябва да бъдат свалени. Това накратко е позицията на БСП за международното положение. Непоследователна, лицемерна и дори предателска спрямо най-важния национален български интерес - България да стане съставна част от демократична Европа, която е най-добрата ѝ защита срещу имперски претенции от североизток и югоизток. Ето какво каза Нинова преди дни в Пазарджик: Корнелия Нинова иска стенограмата от разговора Борисов - Ердоган В началото на месеца обаче в декларация от името на парламентарната група по повод 3 март депутатът Александър Симов заяви следното: БСП за кулминацията на топлите отношения между България и Русия Съвсем наскоро Нинова бе и в Кърджали, където заяви: Нинова: Кърджали е духовна столица, не е в душевните граници на Турция Преди последните парламентарни избори обаче тя изтъкна Нинова: Ако стана премиер, налагаме вето на санкциите срещу Русия Нищо, че случаят \"Крим\" е прецедент, от който на теория би могъл да се възползва и Ердоган за Кърджали. Ако има нещо, на което БСП би трябвало да наложи вето, то трябва да е именно на това си двулично поведение. На \"Позитано\" 20 България има значение само дотолкова, доколкото страната ни би могла да свърши някаква работа за Русия. Да се залага на патриотизма на Нинова и компания, е безсмислено. БСП обаче трябва да престане с лицемерието си заради тяснопартийните си интереси. Докато оттам продължават да се държат така, те скоро власт няма да видят. ГЕРБ в момента е първа политическа сила с над 1 млн. гласа. До голяма степен това са дължи именно на изказването на Нинова за санкциите, както и на онова за демокрацията, която ни е отнела много. Нищо чудно обаче на следващите избори и ГЕРБ да загуби голяма част от своите гласове. Защото според Бойко Борисов България трябва да бъде мост и към Русия, и към Турция. Всъщност думата, която той употреби, когато съобщи, че няма да гоним руски дипломати, е \"канал за комуникация\". България взе решение: няма да гони руски дипломати (СНИМКИ) Каква би трябвало да е българската позиция, е ясно на всеки нормален, разумен българин. Най-големите външни заплахи за България са Русия и Турция. Единственият начин да бъдем защитени от тях е като сме лоялни съюзници в ЕС и НАТО. Всяка държава може да има някакви претенции относно своите граници. Особено ние, българите. Това обаче е история. Настоящето и бъдещето са друго - границите лека-полека ще загубят своето фундаментално значение за международната политика. Затова имперските апетити на Путин и Ердоган са неприемливи. Те са връщане назад и този филм вече сме го гледали. Подобна политика не води до нищо друго, освен до напрежение и дори войни. Неприятното е, че нормалните и разумни българи очевидно са малцинство сред т. нар. политически елит. Ако въобще ги има. БСП за кулминацията на топлите отношения между България и Русия Нинова: Кърджали е духовна столица, не е в душевните граници на Турция Нинова: Ако стана премиер, налагаме вето на санкциите срещу Русия България взе решение: няма да гони руски дипломати (СНИМКИ)", "date": "2018.04.01", "title": "Кога сме \"мост\" и кога \"Запад\"?"}
{"url": "http://clubz.bg/66129-zashto_e_cqloto_tova_bezumie", "text": "Историята с обругаването на Юлия Кръстева показва най-отвратителната страна не само на Държавна сигурност, но и на народа ни.  Прегледайте тези документи – в тях няма абсолютно никакви донесения на предполагаемата Сабина. Това е историята на едно неуспешна разработка, вероятно опит за отчитане на точки от агент „Любомиров“, който се бори за брошка с пистолетче. Самите служби констатират, че в досието няма нищо. Цялата история на Юлия Кръстева с Държавна сигурност Четем сведения, справки, преразкази на разговори по общо-политически теми, каквито всеки французин води с охота и в които агентът очевидно се представя за приятел, има превод от „Нувел Обсерватьор“, та дори протестното писмо на Солерс и Къстева за това, че не пускат родителите ѝ да видят детето им. Не съм адвокат на г-жа Кръстева, знам едно обстоятелство – тя стъпи в България за първи път като придружител на Франсоа Митеран през 1989-а, за да види болния си баща. Защо не е искала да рискува да бъде уловена тук, можем да гадаем. Юлия Кръстева в София: Да не капитулираме пред крайното зло Не, Кръстева не е била дисидентка, изпратена е във Франция със стипендия – но да се твърди, че е била агент е абсурдно. А дискусията на маоисткия ѝ период е съвсем друга тема. Защо е цялото това безумие? Първо – за да се приравнят офицерите от престъпната ДС с техните „обекти“. Второ – да се опозори един от най-известните българи. Юлия Кръстева в София: Да не капитулираме пред крайното зло", "date": "2018.04.01", "title": "Защо е цялото това безумие?"}
