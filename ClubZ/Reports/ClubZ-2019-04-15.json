{"url": "http://clubz.bg/81862-pravosydieto_ala_gerb_i_pravosydieto_ala_stalin", "text": "Съдът е мястото на справедливостта. Освен когато не е съд, а е специализиран наказателен орган, създаден от властта за разправа с неъдобните. Като например Народният съд в България след 9 септември 1944 година. Или като съдилищата в СССР по времето на Сталин. Или – в Германия по времето на Хитлер, стриктно прилагащи законодателството за окончателното изтребление на евреи, цигани, хомосексуални и пр. Или като Специализирания наказателен съд, създаден в България с явната цел да имитира (за пред чужденците) борба с корупцията, но всъщност да преследва посочените от властта. Подобни съдилища имат толкова отношение към справедливостта, колкото Хитлеровите щурмоваци – към гимнастиката. Затова издават „строги” присъди дори, когато всяко едно доказателство се оказва несъществуващо или нескопосно фалшифицирано, а единственият свидетел започне да твърди, че е бил притискан да излъже. Като например в случая с Десислава Иванчева и нейната бивша заместничка, осъдени респективно на 20 и 15 години – не за вземане на подкуп (прекалено смешни се оказаха „доказателствата”), а за искането на такъв. За което доказателства така и не се появиха. А марионетката на властта Петър Дюлгеров, чак след като и той получи 12 години (очевидно – поради недостатъчно рвение) застана пред камерите и разказа, че строителят Ваклин никога не е имал строителни книжа, които бившата кмет на Младост да е „бавила” в очакване на подкуп.  Всъщност, между „правосъдието” а ла ГЕРБ и правосъдието а ла Сталин има доста повече общо, отколкото изглежда на пръв поглед. Не толкова отдавна сегашният правосъден министър Данаил Кирилов ни осветли, че в работата си следва принципите на Кант и Хегел, тъй като те са учители на Маркс и Енгелс.  А преди две години, на 12 април 2017 година, сегашният министър на финансите Владислав Горанов ни напомни класически постулат на марксизма-ленинизма: „Справедливостта... е класово понятие и е недостижима”.  Може би затова преди седмици същият Кирилов, тогава все още законо-ковач, ни обясни, че изобщо за справедливост не може да иде реч. Ако КПКОНПИ ти национализира имота, а след това съдът те обяви за невинен – оставаш си национализиран. Нищо не ти се връща. Не поради съображения за справедливост, а защото „обществото иска възмездие” и, ако то не дойде от съда, трябва да дойде от друго място. Конфискаторският орган се оказва над съда. НКВД е по-висш орган на възмездието дори от съветския съд, защото раздава мъст по-ефикасно. Очевидно е, че върхушката на ГЕРБ, въобразила си, че е господстваща класа, си прави справедливост за себе си. Която изглежда така: ние вземаме, каквото си искаме; а вие, ако много знаете – ето ви едни 20 години в дранголника. Или, както в зората на управлението на Борисов ни обясни депутатът с прозвището Емо Ротманса – „Властта е наша... Правим, каквото си искаме”. Виждаме тия дни, как „Апартаментгейт” не е разклатил самочувствието на новата господстваща класа. На всеобщото недоволство властта отговаря: „Внимавай, какви ги говориш. Виж, как пъхаме в затвора всеки, когото си искаме”. От момента на безпрецедентния цирк по арестуването на Иванчева (такъв не видяхме в случая със созополския кмет, обвинен за два милиона...) е ясно: тя е първият политически затворник в България след падането на Стената. И с нея ще бъде постъпвано така, както се постъпва с политически затворници – с демонстративна жестокост, нямаща никакво отношение към някакви реални събития в реалния свят. За да бъдат сплашени всички граждани. Защото е исторически факт, че когато се появи първият политически затворник, доста скоростно се появяват втори, трети, пети, десети и така нататък.  След като имаме политически затворници – имаме диктатура. А на този фон, кандидатът на ПЕС за председател на Еврокомисията бил оценявал високо волята на българското правителство и лично на хер Цацаров за постигането на напредък по препоръките и констатациите и пр. и т.н. и т.д.  Няма да влизам отново в темата за парвенюшкото високомерие и слугинската липса на солидарност на европейската върхушка с обикновените граждани, търпящи диктаторски произвол във все повече страни от Източна Европа. Ще констатирам очевидното. Диктаторите в крайна сметка се натъкват на съкрушителен отпор и търпят наказание. А техните помагачи и ятаци просто се опозоряват.  Няма и не може да има функционираща европейска идея, докато на територията на ЕС има политически затворници и специални репресивни органи, прекопирани от Хитлер и Сталин – т.е. от онези, заради които ЕС изобщо е направен. За да ги няма никога повече. ", "date": "2019.04.15", "title": "Правосъдието ала ГЕРБ и правосъдието ала Сталин"}
{"url": "http://clubz.bg/81848-demokratichna_bylgariq_otmqna_na_naredba_na_nap_stiga_tormoz_za_biznesa", "text": "\"Демократична България\" настоява Националната агенция за приходите (НАП) и Министерството на финансите да отменят новите правила за бизнеса, свързани с подмяна на касови апарати, софтуер, нови задължения за електронните магазини, бензиностанциите и т.н. В позицията на обединението се казва, че промените в Наредба Н-18 създават както допълнителни разходи, така и правна несигурност за бизнеса. От обединението смятат, че данъчната администрация прави опит за все повече контрол върху най-дребните детайли от търговския бизнес. И изброяват няколко проблема при приемането на новите правила на НАП, които влизат в сила по различно време тази година. Изискването за новите касови апарати, които са свързани директно с НАП, вече е в сила от 1 април. Ето и изброените проблеми: \"Демократична България\" припомня, представители на бизнеса и на браншовите организации вече се обявиха против промените в наредбата на НАП. Със становище \"против\" излезе дори Българският лекарски съюз, защото и за лекарите ще има последици при въвеждането на новите изисквания, а и те могат да осигурят достъп на данъчните до информация за пациентите, което е недопустимоот законова гледна точка. Туристически фирми заплашиха да изнесат бизнеса си в чужбина. Търговците на горива, в това число и Българската  петролна и газова асоциация, въстанаха срещу новите изисквания в касовите бележки на бензиностанциите да пише всичко, на база на което се изчислява цената на литър гориво. Това бе направено по заръка на премиера Бойко Борисов в опит да успокои протести заради високите цени на бензин и дизел у нас.   Освен за отмяна на последните на Наредба Н-18 и възстановяване на текстовете отпреди година и половина, от обединението настояват да се изготви изцяло нова наредба - по-ясна и разбираема. Второто искане е да отпадне  Иска се още наличие на отворени интерфейси за комуникация с НАП, които всеки софтуер може да използва, както и въвеждането на електронни касови бележки, което освен удобно е и екологично решение, защото няма да се изразходва такова количество хартия.  ", "date": "2019.04.15", "title": "\"Демократична България\": Отмяна на наредба на НАП, стига тормоз за бизнеса"}
{"url": "http://clubz.bg/81856-specsydyt_na_pyrva_instanciq_20_godini_zatvor_za_ivancheva", "text": "Бившата кметица на район \"Младост\" в София Десислава Иванчева бе осъдена на първа инстанция на 20 години затвор за искане на подкуп от бизнесмена Александър Ваклин. Заместничката й Биляна Петрова получи 15 години затвор, а Петко Дюлгеров - 12 години. Двамата са подсъдими като съучастници. Присъдата на Специализирания наказателен съд бе прочетена от спецсъдия Иво Хинов. Тя не е окончателна и може да се атакува пред апелативния спецсъд. Прокуратурата поиска по 20 години затвор за Иванчева, Петрова и Дюлгеров  Наказанието, наложено на Иванчева е това, което вчера поиска прокуратурата. Ще трябва да заплати и 20 000 глоба и няма да може да заема изборна длъжност. Според обвинението Десислава Иванчева е поискала общо 500 хил. евро от инвеститора Александър Ваклин за придвижване на забавени негови преписки в общината. За една конкретна преписка Ваклин е дал на Петко Дюлгеров 70 хил. евро, от които той трябвало да вземе своя дял и да предаде останалите на Иванчева= Мотивите на магистратите за присъдата са, че е имало много политически нюанси в делото и всички те са взети предвид. Съдията заяви още, че сред многобройните доказателства няма никакви данни да е имало подбудителство към подкуп или някой да е подстрекавал двете жени да искат такъв, съобщи Нова тв.   Бившата районна кметица и заместничката й Биляна Петрова бяха арестувани на 17 април 2018 г. при показна спецакция в центъра на София, продължила повече от четири часа. В колата на Иванчева бяха намерени 70 000 евро в белязани банкноти. Според прокуратурата парите са от подкуп, поискан от строителния предприемач Ваклин, за да му бъде придвижена преписка за строеж. След ареста съдът на няколко пъти отказва да освободи обвиняемите. Пусна ги под домашен арест на 22 декември миналата година. Соченият за посредник при получаването на подкупа бивш кмет на „Младост” Петко Дюлгеров, който също е подсъдим, се отказа от първоначалните си показания. Той заяви, че седейки на задната дясна седалка в колата на кметицата, заедно с Биляна Петрова до него, пуснал парите в плик. След ареста служебният му защитник и служители от КПКОНПИ му казали, че ако даде \"правилни” показания, можело да бъде освободен, твърди още Дюлгеров. Делото \"Иванчева\": Петко Дюлгеров се отметна от всичките си показания за подкупа  Миналата седмица Иванчева обяви, че се кандидатира за евродепутат. Номинацията й е направена от инициативен комитет \"Непослушните\". Събирането на подписи в нейна подкрепа започна в сградата на спецсъда, припомни Нова тв. Преди да има окончателно влязла в сила присъда по закон тя може да участва в избори.   Делото \"Иванчева\": Петко Дюлгеров се отметна от всичките си показания за подкупа ", "date": "2019.04.15", "title": "Спецсъдът на първа инстанция: 20 години затвор за Иванчева "}
{"url": "http://clubz.bg/81861-bns_kani_nacionalisti_ot_cqla_evropa_na_kafqvo_sborishte_v_sofiq", "text": "Организаторите на неонацисткия луковмарш събират крайнодесни елементи в София на 20-и април – рождения ден на любимия на българските неонацисти “вожд” Адолф Хитлер.  Тази среща не е обявена публично от българските националисти, но за нея са разбрали от “Антифа – България” посредством информация, която е публикувана на сайта на френските съмишленици на БНС. Датата за подобно общоевропейско фашистко сборище съвпада с рождения ден на Хитлер. На следващия ден от БНС организират и публична конференция, на която ще пропагандират “идеите” си, както и тези на европейските им съмишленици. Сред организациите, които ще бъдат представени, са някои от най-крайните неонацистки групи от Германия, Франция, Полша, Унгария и Чехия, а е възможно да се включат и представители на крайно десни, националистични и неонацистки групировки от други страни. Да не забравяме, че през февруари подобни типове дойдоха и безпрепятствено маршируваха из улиците на София в рамките на т.нар. луков марш  – неонацистка манифестация по тъмните часове на денонощието и с факли (типични за нацизма похвати), прикрита като “отдаване почти на героя от Първата световна война ген. Луков”. Списъкът с националистическите организации, които ще участват в публичната конференция, е публикуван на сайта на БНС. Сред тях са (с обяснения и снимки от “Антифа”): Германците Die Rechte („Десните”) – отцепили се от по-старата неонацистка партия NPD. Това са същите хора, които отправиха препратки към нацизма на Die Rechte в тяхното видеообръщение за Луковмарш. Във видеото, кадри от което са публикувани по-долу, техен член разпалено обяснява как „Идеологията, срещу която се води война, не загина на 8 май 1945 година. Тезите на националното и социалното продължават да живеят в сърцата на европейските националисти.” 8 май е датата, на която хитлеристка Германия подписва безусловната си капитулация. Друг член на Die Rechte се изказва на фона на красноречиви графити „NAZI” („наци”, съкратено от нацист). Вляво на стената е знамето на Германската империя (използвано и от Нацистката партия), което участници в т.нар. луковмарш – спокойни и пред очите на полицията – разнасят по улиците на София. Страницата на гостите от Франция Les Nationalistes използва широкоразпространения – и на места забранен! – неонацистки символ келтски кръст (винаги пикселизиран, за да бъде прикрит), а сайтът Jeune Nation, който обявява събитието в България, открито пропагандира фашизъм*. Основателите на Jeune Nation са известните с крайнодесните си убеждения Александър Габриак (Alexandre Gabriac)и Иван Бенедети (Yvan Benedetti), чиито снимки от периода им на участие във вече забранените неонацистки организации Oeuvre Francaise и Jeunesse Nationliste, с вдигнати десни ръце за нацистки поздрав, изобилстват навсякъде в интернет.* За разлика от французите, унгарците от Légió Hungária („Легион – Унгария”) открито използват келтски кръст на логото си, особено докато честват хитлеровите Waffen-SS в Будапеща. Полските Szturmowcy („Щурмоваци”) са участници в най-екстремисткото крайнодясно крило на т.нар. “Марш на независимостта” във Варшава и агресивното прекъсване на студентски ЛГБТ+ прожекции.* Чехите от Národní a sociální fronta („Народен и социален фронт“) демонстрират кой е големият им проблем – антифашистите.* Според сайта на БНС, на срещата на 21-ви април “всяка от организациите ще направи презентация на своите идеи, както и на дейността, която развива. Ще говорим за общи инициативи, които сме провеждали и ще разкрием интересни подробности за бъдещите планове, които имаме. Всяка от организациите ще има и информационен щанд, на който ще бъдат представени различни материали. Ще има възможност и за въпроси към нашите гости. Който желае да се запознае с нашата обща борба е добре дошъл!” В продължение на два дни, в центъра на София, ще се провеждат националистически и неонацистки сборища и ще се популяризират античовешки и антиевропейски идеи. На ход са държавата и обществеността – дали ще направят нещо или ще се преструват, че нищо не е станало?", "date": "2019.04.15", "title": "БНС кани националисти от цяла Европа на кафяво сборище в София"}
{"url": "http://clubz.bg/81857-finlandiq_se_gotvi_za_golqma_lqvo_dqsna_koaliciq", "text": "Финландия се готви за голяма коалиция водена от лявоцентристите, които не бяха побеждавали в избори от четвърт век и сега протягат ръка на умерената десница, за да държат популистите далече от властта. След победата с изключително малка преднина на вчерашните парламентарни избори във Финландия, опозиционната социалдемократическа партия започна подготовката за трудната задача да състави новото правителство, предаде ДПА, цитирана от БТА. \n\tПробивът на крайнодясната формация \"Финландците\" се очаква до доведе до голяма ляво-дясна коалиция начело със социалдемократите, която да държи крайнодесните настрана от властта, отбелязва Франс прес. \n\tСпоред окончателните резултати 25 години след последната им победа на парламентарни избори социалдемократите получават 40 места в 200-членния парламент, а \"Финландците\" - 39, като разликата в получените гласове е едва 0,2 процента. В. \"Илта Саномат\" определи ситуацията като \"най-големия изборен трилър на всички времена\". \n\tВодачът на социалдемократите Анти Рине каза днес, че се надява новото правителство да бъде сформирано до края на май, но подчерта, че това ще зависи от намирането на допирни точки. Важно е да се имаме общи ценности, отбеляза той тази сутрин пред обществената телевизия ЮЛЕ. \n\tПартия \"Финландците\" отбеляза голям успех. \"Резултатите вероятно изненадаха всички, до известна степен дори и нас\", заяви пред същата телевизия партийният лидер Юси Хала-ахо. \n\tКонсерваторите - част от сега управляващата дясноцентристка коалиция - си осигуриха 38 места. Най-тежка загуба претърпя партия \"Финландски център\" на досегашния премиер Юха Сипиле (либерална формация с аграрни корени), която изгуби 18 места и ще има в новия парламент 31 депутати. \n\tОчаква се коалиционните преговори да продължат седмици след първите избори, на които нито една партия не получи 20 процента от гласовете. \n\tРине - 56-годишен бивш профсъюзен лидер, на когото като водач на най-голямата партия, е възложено да състави правителството - ще трябва да добави най-малкото четвърта партия, за да си осигури парламентарно мнозинство. \n\tТой обаче има разногласия за бъдещия вид на социалните услуги с центристките и дясноцентристките формации, с които вероятно ще се опита да се съюзи, след като напълно изключи партньорство с националистите и евроскептици от партия \"Финландците\". \n\tСега на карта е заложена бъдещата форма на системата за социални грижи във Финландия - стълб на социалния модел в нордическите държави, отбелязва Ройтерс.", "date": "2019.04.15", "title": "Финландия се готви за голяма ляво-дясна коалиция"}
{"url": "http://clubz.bg/81859-sekreten_doklad_pokazva_frenski_oryjiq_v_jemenskiq_konflikt_video", "text": "Саудитска Арабия и Обединените арабски емирства използват френски гаубици, танкове и изтребители във войната си с бунтовниците хуси, показват два секретни доклада на френското военно разузнаване, изтекли до сайта за разследваща журналистика Disclose. Публикацията е проблем за правителството на президента Еманюел Макрон, защото Франция е подписала Договора за търговията с оръжия на ООН. Той забранява продажбите на оръжия там, където те биха помогнали за нарушаване на човешки права и извършване на военни престъпления. Експерти на ООН подозират за това всички страни в йеменския конфликт. Франция, за разлика от Германия, не спря оръжейните доставки за Саудитска Арабия след убийството на саудитския журналист-дисидент Джамал Кашоги. \n\t Правителството на министър-председателя Едуар Филип не отрече и не потвърди докладите. То заяви, че не знае френски оръжия да са използвани за бойни действия в Йемен и че Рияд и ОАЕ са ги купували само за отбранителни цели. Йеменската гражданска война продължава пета година. Преките жертви на военни действия са над 10 000, като над половината са цивилни по данни на ООН. Жертвите на глада, причинен от войната са пет пъти повече. Докладите говорят за френски гаубици \"Цезар\", танкове \"Льоклерк\" и изтребители \"Мираж\" в ръцете на военните от Саудитска Арабия и ОАЕ, които осигуряват настъплението на лоялистките сили срещу бунтовниците.  ", "date": "2019.04.15", "title": "Секретен доклад показва френски оръжия в йеменския конфликт (ВИДЕО)"}
{"url": "http://clubz.bg/81860-prezidentyt_za_ivo_hristov_vseki_e_svoboden_da_napravi_svoq_izbor", "text": "Президентът Румен Радев коментира номинацията на началника на кабинета му Иво Христов за кандидат в листата на БСП за европейските избори. Той подчерта, че според българската конституция гражданите имат правото и свободата да се кандидатират за изборни длъжности. Той допълни, че не е снемал доверието си от Иво Христов. Румен Радев посочи, че \"България има нужда от компетентни и свободомислещи представители в Европейския парламент, които да отстояват българския интерес в условията на все по-динамична европейска среда и да работят за все по-пълното интегриране на страната ни в обединена, силна и по-просперираща Европа\" Президентът коментира и напрежението в Габрово. Според него основният проблем е в беззаконието, което е всеобщ проблем и за държавата. Президентът е във Велико Търново за участие в честванията по случай 140 години от приемането на Търновската конституция.", "date": "2019.04.15", "title": "Президентът за Иво Христов: Всеки е свободен да направи своя избор"}
{"url": "http://clubz.bg/81846-okonchatelno_es_zatqga_kontrola_nad_morskite_gazoprovodi", "text": "Европейският съюз одобри проекта за изменения на Директивата на ЕС за природния газ, която ще позволи на Брюксел да разшири възможностите си за контрол на морските газопроводи от и до трети страни - тоест страни извън ЕС. В частност - „Северен поток-2“. Новите текстове ще важат и за бъдещи газопроводи. Сред основните елементи на правилата на ЕС относно пазара на газ, които са определени в т.нар. директива за природния газ от 2009 г., са отделянето на собствеността, достъпът на трети страни, недискриминационните тарифи и изискванията за прозрачност. Приетото от Съвета на ЕС изменение предвижда възможност за дерогации за съществуващи газопроводи до и от трети държави, както и ясни процедури за преговори с трети държави и за освобождаване на нови газопроводи, пише в съобщението на институцията. Документът е приет без обсъждане, както се очакваше. Директивата с измененията ще бъде публикувана в Официалния вестник на ЕС, а 20 дни след това новият закон ще влезе в сила. Съветът на ЕС също така подчертава, че след влизането в сила на новите изменения държавите членки на Общността ще разполагат с 9 месеца, за да въведат промените в националните си законодателства. Същевременно ЕС възнамерява да завърши всички технически процедури до края на 2019 г., за да стане възможно газовата директива да влезе в сила преди пускането в експлоатация на газопровода „Северен поток-2“. Очаква се той да заработи преди края на текущата година. ЕП: „Северен поток 2“ засилва зависимостта от Кремъл Финализираната директива разширява енергийните стандарти на ЕС върху морските газопроводи на трети страни в държави от Общността, които преминават извън пределите на членките на Блока. Съгласно нормите на Третия енергиен пакет на ЕС операторът на „Северен поток-2\" трябва да бъде независима от „Газпром\" компания, а 50% от капацитета на газопровода да бъде запазен за изпомпване на газ от независими доставчици. Германия постигна значително смекчаване на тези изменения, тъй като окончателният текст гласи, че решението за предоставяне на изключения от тези правила за руския проект няма да бъде взето от Брюксел, а от европейската страна, от чиято територия газопроводът влиза на европейска територия след консултация с Европейската комисия. В случая със „Северен поток-2“ това е Германия. Според оценките на повечето европейски експерти в тази форма газовата директива няма да позволи блокирането на строителството на „Северен поток-2“, но може да създаде проблеми и несигурност за инвеститорите, предава \"Фокус\".", "date": "2019.04.15", "title": "Окончателно: ЕС затяга контрола над морските газопроводи"}
{"url": "http://clubz.bg/81849-es_i_sasht_vyzobnovqvat_tyrgovskite_pregovori", "text": "Държавите членки на ЕС одобриха възобновяването на официалните търговски преговори със САЩ, след като месеци наред Франция се опитваше да забави процеса, предаде Ройтерс. Правителствата подкрепиха с голямо мнозинство предложението на Европейската комисия (ЕК) - единствено Париж гласува против него, докато Брюксел се въздържа. Франция облага с 3% приходите на дигиталните гиганти ЕК, която регулира търговската политика на 28-те държави членки, желае да се водят преговори в две направления - намаляване на митата за промишлените стоки и улесняване на компаниите при демонстрацията, че продуктите им спазват стандартите на ЕС и САЩ. Двете страни затоплиха отношенията си през юли 2018 г., когато Тръмп се съгласи да задържи налагането на мита за коли от ЕС. Тръмп благодари на Юнкер за реципрочните отношения между САЩ и ЕС ЕК многократно е споменавала, че няма да дискутира мита или търговски ограничения в селскостопанските култури, но и че има готовност да обсъжда подобни мерки за превозните средства. Администрацията на Тръмп е съставила богат списък от желания, сред които е включен и разширен достъп до селското стопанство на Съюза. Дипломати напомнят, че Германия, която изнася повече от половината коли да държави от ЕС за САЩ, настоява да се постигне търговско споразумение, за да се предотврати налагането на мита на \"Фолксваген\", производителя на \"Мерцедес\" - \"Даймлер\" и \"БМВ\". \"Фолксваген\" плаща 1 млрд. евро на Германия В същото време Франция не е голям износител на коли за САЩ и се опитваше да отложи въпроса отвъд евроизборите през май. Париж настоява, че селското стопанство не бива да бъде включвано в преговорите, а че вместо него трябва да се говори за мерки срещу климатичните промени - сложна препоръка, след като Тръмп оттегли Америка от Парижкото споразумение. Официално: Тръмп оттегля САЩ от Парижкото споразумение за климата Тръмп благодари на Юнкер за реципрочните отношения между САЩ и ЕС \"Фолксваген\" плаща 1 млрд. евро на Германия Официално: Тръмп оттегля САЩ от Парижкото споразумение за климата", "date": "2019.04.15", "title": "ЕС и САЩ възобновяват търговските преговори"}
{"url": "http://clubz.bg/81810-arestyt_na_asanj_mejdu_represiqta_jurnalistikata_i_pravoto", "text": "Арестът на Джулиан Асанж в Лондон предизвика ожесточени спорове. Те няма да затихнат дори след като съдът реши дали да го екстрадира в САЩ или не. От една страна, Асанж има определена заслуга, затова знаем какво са си писали американските дипломати по света, в това число и в България. От грамите на посланик Байърли узнахме за неговите оценки за сегашния премиер и за много други неща от нашето развитие. Имаше ли интерес към грамите? Определено. Но тъй като съм бил от другата страна, дипломат и посланик, посрещнах тези разкрития със смесени чувства. Дипломацията изисква дискретност, грамите и анализите, които съответните посолства изпращат у дома, не могат и не трябва да бъдат публично достояние, защото компрометират и силно ограничават доверието към дипломатите. След като нямаш гаранция, че утре казаното от теб няма да \"изтече\" и да стане достояние на зложелатели, за какво да споделяш, да говориш. И тук не става реч само за \"мръсни\" тайни, а за обикновени възможности за обмен на чувствителна информация, което страните правят, за да крепят доверието помежду си. Когато имаш достъп до грамите на американския посланик, а не на руския, няма как да балансираш в съзнанието си възможните рискове и ползи. Кой е Джулиан Асанж? Разкритията на Асанж бяха широко приветствани от всички, които разгръщаха теориите на конспирации за дълбоката държава, за световното правителство и т.н. Неслучайно зачести употребата на термина whistle blower - човек, който изнася вътрешна информация в интерес на обществото. Съвсем неслучайно подобни хора станаха обект на специална защита и програма за насърчаване в Европейския съюз. Скоро всяка фирма и институция ще трябва да има програми за защита на \"свирчовците\". Примерно вие сте държавен служител и по силата на служебните си задължения попадате на информация, която ви изправя пред моралната дилема дали да бъдете лоялен към работодателите си, или да намерите начин тази информация да стигне до обществото, за да го предпазите. Това е изключително дискретен процес - докато решенията в публичната политика в повечето случаи се вземат в условията на противопоставяне на различни мнения, ангажират се различни институции, решението да скъсаш веригата на доверието с институицията е самотно занятие и няма никаква гаранция, че си прав. Лейбъристите - твърдо против екстрадицията на Асанж в САЩ Например - злоупотребяват с власт, задържат информация, която обществото трябва за знае, но не получава. Само че твърде често \"свирачът\" няма поглед върху всички аспекти на проблеми, нито знае за наличието на друга информация, която може да постави проблема в по-сложен и многопластов контекст. Ако става въпрос за явна злоупотреба с власт, дилемата изглежда не толкова трудна. Но ако от предаването на информация могат да пострадат хора или тя се използва от враговете на твоята държава - е трудно да балансираш между моралното и достойното. Обвиненията срещу Асанж в САЩ не са едно или две, но вероятно Министерството на правосъдието ще се фокусира върху най-солидното от юридическа гледна точка, което ще позволи да се убедят британските власти в естрадикцията на Асанж. Засега обвинението няма общо с журналистическата му работа - свързано е със съгласието му да помогне на Челси Манинг да проникнат в компютър на Пентагона. Ако признаят Асанж за виновен, присъдата е до 5 години. Но забележете - никъде не се цитира правото да добива и разпространява информация, прокурорите се фокусират върху хакерството. Факт е, че Швеция също може да възобнови разследването във връзка със сексуално посегателство. То беше прекратено, след като шведските съдебни власти не можеха да му връчат обвинението, докато е в еквадорското посолство в Лондон. Но има базисни факти, които трудно ще превърнат Джулиан Асанж в герой, поне в моите очи. И не защото спекулираше с общественото внимание - без его и доза суета той просто няма как да си върши работата. Това, с което не съм съгласен, е неговата избирателност като журналист или обществен медиатор. Разследващите журналисти се борят обществото да има достъп до цялата информация, за да получи правдива и цялостна картина. Ако показваш само част от пъзела, е много вероятно, първо, обществените представи да не са пълноценни и балансирани. И второ, голяма ще бъде вероятността частичната истина да се превърне в полуистина, а оттам и в манипулация. Винаги има политици на власт и в опозиция, има свои и чужди, колеги и опоненти, разследващият трябва да се стреми да бъде максимално изолиран от спорещите страни. Ако единствената задача е задоволяване на общественото любопиство, разследванията могат да се изродят в медийно воайорство, така характерно за жълтите медии. Ако погледнете географията на разкритията на Асанж, ще се убедите, че те покриват само западните държави. Русия, Китай, авторитарните режими отсъстват. Самият той в интервюта не дава убедителен отговор за тази \"особеност\" извън това, че го интересуват само разкрития, които покриват страните на негова обществена активност, т.е. Запада. Тези, които твърдяха, че Кремъл е отвъд възможностите на хакерите, бяха опровергани от последните разкрития, направени публични от \"Трансперанси интернешънъл\". Страхувам се, че защитавайки безкритично Асанж, изпадаме в някакъв анархистичен уклон. Не всяка хакерска атака например на публични институции или на лични компютри е етична или преследва обществен интерес. Никаква тайна не е, че голямата част от хакерите, включително и от т.нар. анонимни, преследват лични, егоистични, а нерядко и деструктивни цели. Движението на анонимните, част от което подкрепи Асанж, същото има спефични особености в отделните страни. Анонимните във Франция не подкрепят Асанж.  Това, че от време на време \"анонимните\" се включват в някоя \"обществена битка\" срещу властите или срещу ислямистите, не ги прави по-малко укорими, ако се нанасят щети на отделни хора или институции. Ако средствата за добиване на информация не са морални, то и посредници по-нататък като Асанж не стават по подразбиране обществено приемливи. Както стана известно по-късно от разследванията за намесата на руските специални служби в американските избори, хакерски атаки е имало и срещу щабквартирата на Републиканската партия. Но добитата информация не е споделена от ГРУ с Асанж, както бе направено с информацията от проникването в сървърите на Демократическата партия. И тогава на преден план излиза ролята на ГРУ като преднамерен манипулатор. Твърди се, че американското и британското разузнаване разполагат с доказателства, че Джулиан Асанж е координирал публикациите в Уикилийкс с ГРУ. Факт е, че президентът Тръмп редовно публично се обясняваше в любов на Уикилийкс по време на предизборната си битка с Хилъри Клинтън. Днес демонстрира неангажираност при новината за ареста в Лондон. При определянето на отношението към Уикилийкс или други платформи винаги трябва да имаме предвид червената линия - cui bono?  ? Примерно \"Панама пейпърс\" разкриха мръсни тайни за мръсни пари на хиляди олигарси, политици и служби, което безспорно бе от обществен интерес. Не на последно място - защото разкритите в офшорни сметки актове за собственост и богатства едновременно нарушават общия държавен интерес (най-малкото с неплатени данъци), а твърде често и представляват престъпления срещу институции и обществото и корупция по високите етажи. Арестуваха Джулиан Асанж (ВИДЕО) В същото време не е тайна, че много от \"рицарите\", които се борят с \"дълбоката държава\" на Запад, са част от паралелна дълбока друга мрежа, нерядко използвана от спецслужбите на различни държави. Няма как да бъдеш възприеман като независим обществен защитник, когато в условията на конфронтация с Русия се поставяш в услуга на нейните институции, които водят битка с американските.  Защото под благовидния предлог за борба за прозрачност и откритост редица авторитарни режими водят безкомпромисна битка с демократичните общества, използвайки именно тяхната откритост, демократични права и свободи и огромните възможности на разследващата журналистика. Да не говорим, че разкрития под формата на компромати са класически инструмент в хибридната война. Съгласете се, че картината не става по-приемлива за Асанж от обстоятелството, че получи подкрепа от диктатора Мадуро, говорителката на Лавров Мария Захарова, на Кремъл - Песков, от лидера на лейбъристите Джереми Корбин, от Мари льо Пен, много леви и екологични сили. Не е ли странно, че единственият тв екип, която присъстваше на арестуването на Асанж в посолството на Еквадор, бе този на Russia Today!? Това не е случайност. Ако информацията за ареста му беше подадена от британските спецслужби, тя щеше да достигне до британските медии, които също щяха да изпратят представители. Спорна личност. С още по-спорно бъдеще. Напускането на Уикилийкс от Асанж може да се окаже благоприятно за организацията, защото ще я освободи от напрежението около него, като й позволи да реализира основната си мисия - да прави разкрития и да разпространява информация. Това, за което аз лично настоявам, е справедлив съд. Нищо повече.   Лейбъристите - твърдо против екстрадицията на Асанж в САЩ Арестуваха Джулиан Асанж (ВИДЕО)", "date": "2019.04.15", "title": "Арестът на Асанж - между репресията, журналистиката и правото"}
{"url": "http://clubz.bg/81836-kak_ivo_hristov_se_kachi_na_potyvashtiq_pozitanik", "text": "Включването на шефа на президентския кабинет Иво Христов в евролистата на БСП и изместването на Сергей Станишев стана основна партийна интрига в неделя. Самият Христов, преди да основе, а след това да напусне \"Солидарна България\" и да се включи в политиката като част от екипа на президента Румен Радев, беше дългогодишен член на БСП. Малко след изборите през 2009 г. е един от гласовете, които искат оставката на дългогодишния лидер на левицата Сергей Станишев. Критикува дори \"преторианската гвардия на лидера, обединена от проекта RED на Кирил Добрев\", който днес е \"дясна ръка\" на Корнелия Нинова. Тогава смята БСП за потъващ титаник, наричайки формацията \"Позитаник\". Днес Иво Христов, който е и шеф на стратегическия съвет на президента Радев, е четвърти в евролистата на БСП. И вече смята левицата за \"единствена опозиция\". Клуб Z публикува текста на Иво Христов от август 2009 г. -  , качен на  .", "date": "2019.04.15", "title": "Как Иво Христов се качи на потъващия \"Позитаник\""}
{"url": "http://clubz.bg/81858-mestan_pod_garanciq_ot_10_000_lv_zaradi_katastrofata_s_jertva", "text": "Лидерът на ДОСТ и бивш председател на ДПС Лютви Местан излезе от ареста под парична гаранция от 10 000 лв., след като преди ден се разбра, че е участник в катастрофа. Сблъсъкът завърши с жертва - 6-месечно бебе, което е пътувало с баща си, майка си и сина в семейството. Те са в стабилно състояние в болницата в Кърджали. Прокуратурата в Кърджали образува досъдебно производство, а Местан бе задържан за 24 часа по Закона за МВР. Днес от държавното обвинение съобщиха, че той е привлечен към наказателна отговорност за причиняване на смърт по непредпазливост. Освен парична гаранция му е наложена и забрана да напуска страната. Първият член от Закона за движение по пътищата, за който се твърди, че е нарушен от Местан, се отнася . Вторият гласи, че  Инцидентът е станал към 13,30 часа в неделя на т-образно кръстовище на главния път от Момчилград към ГКПП Маказа и второстепенен път към с. Загорско. Автомобилът на Местан е идвал откъм второкласния път, обясни вчера говорителката на главния прокуроп Румяна Арнаудова. Стана ясно, че и двамата шофьори са с отрицателни проби за употреба на алкохол и наркотици. Свидетел на произшествието, който се е движил зад автомобила на Местан, разказа вчера пред бТВ, че политикът е спрял на знака \"Стоп\" на кръстовището и след това е завил вляво. Тогава го връхлетял другият автомобил, който се движел с голяма скорост. От удара колата със семейството е излетяла на 50 метра в близко дере и се обърнала няколко пъти. Към днешна дата от обвинението казват, че са извършени огледи на местопроизшествието, разпитани са очевидци, назначени са  съдебномедицински експертизи, които да дадат заключение относно причините за смъртта на 6-месечното дете, както и за вида на причинените увреждания на здравето на родителите на починалото бебе и неговия 9-годишен брат. Предстои събирането на \"гласни доказателства\", отледи на двата автомобила и назначаване на съдебна автотехническа експертиза. Няма данни дали разследването вече е установило с каква скорост се е движил автомобила, в който се е возило семейството.  Местан изказа съболезнования на близките на пострадалото семейство по-рано днес във фейсбук и обяви, че е \"покрусен\" от трагичния инцидент. По-късно при излизането си от ареста в Кърджали той говори пред бТВ. По думите му, ако е пресякъл предимство, колата му е трябвало да бъде ударена отляво, защото е завивал наляво, за да се включи в главния път. По думите му това се вижда и от снимките от местопроизшествието.  На въпрос дали е успял да говори с пострадалото семейство, той каза, че не го е направил към момента, защото е бил задържан:   ", "date": "2019.04.15", "title": "Местан - под гаранция от 10 000 лв. заради катастрофата с жертва"}
{"url": "http://clubz.bg/81854-sasht_shte_prilojat_vsichkite_si_lostove_sreshtu_maduro", "text": "САЩ ще приложат всичките си налични икономически и политически лостове, за да потърсят отговорност на лидера на Венецуела Николас Мадуро, предава Ройтерс. Това заяви държавният секретар Майк Помпео. Той добави, че Куба и Русия също ще платят за подкрепата на режима в Каракас. Тръмп за Венецуела: Русия трябва да си ходи Мадуро обвинява санкциите на Щатите за икономическите проблеми на южноамериканската страна и определя опозиционния лидер Хуан Гуайдо за марионетка на Вашингтон. Последният се позова на Конституцията на Венецуела и настоя да заеме поста на временен президент, като обясни, че изборите през 2018 г. са били нагласени. Повече от три милиона венецуелци са напуснали страната заради хиперинфлацията, политическата криза и недостига на храна и лекарства. Венецуела: режим на тока и протести с празни тенджери Кукута бе последната спирка на Помпео, който преди това посети Чили, Парагвай и Перу - страни, за които САЩ се опасява, че ще попаднат под влиянието на Китай. В пограничния град се събира голяма част от венецуелските имигранти. Въпреки че повечето западни нации припознаха Гуайдо за временен държавен глава, Русия, Китай и Куба застават зад режима в Каракас. Вашингтон е наложил множество санкции срещу правителството на Мадуро в опит да го свали от власт, но той запазва подкрепата на армията. В петък Министерството на финансите на САЩ включи четири компании и девет кораба в \"черния списък\", като някои от тях пренасят петрол за Куба.  Отношенията със САЩ  се влошават, заяви  президентът на Куба Съветникът на Тръмп по национална сигурност Джон Болтън обяви, че ще изнесе реч в Маями пред бежанци от Куба за действията, които Белия дом ще предприеме срещу Венецуела, Куба и Никарагуа - държави, които той нарича \"тройка тирани\" (trojka of tyranny). Помпео за пореден път призова Мадуро да се откаже от позицията си, за да може обстановката в страната да се нормализира. По време на пътуването си Помпео повтори някои от критиките на САЩ към експанзивната политика на Китай в Латинска Америка, като предупреди за   заеми и останалите   действия на Пекин. Как Китай тихомълком овладява Латинска Америка Китай е най-големият търговски партньор на много от нациите на континента - от дребния Уругвай до най-голямата икономика в региона и световния първенец по износ на соя Бразилия. Пекин определи обвиненията на Вашингтон като   и добави, че страните от Южна Америка скоро ще разберат кой е  . Венецуела: режим на тока и протести с празни тенджери Отношенията със САЩ  се влошават, заяви  президентът на Куба Как Китай тихомълком овладява Латинска Америка", "date": "2019.04.15", "title": "САЩ ще приложат всичките си лостове срещу Мадуро"}
{"url": "http://clubz.bg/81745-ninova_i_radev_sa_v_tandem_pole_za_dejstvie_sreshtu_nalivane_na_avtoritet_i_glasove", "text": "Проверките се разливат във всички посоки и заплашват да наводнят обществения живот до степен да заличат всякакъв разумен разговор за допустимото и недопустимото в действията на захваналите се да градят политическа кариера. На повърхността виждаме само отломките от политическите кариери на мнозина подценили потенциала на това оказало се безпрецедентно по мощта си политическо цунами. Такъв обществен катарзис с мигновен ефект не сме виждали в българския политически живот след 89-та година. Катарзис обаче, от който нарочените политици се опитват да бягат с оправданието, че са жертви на толерирани досега от самите тях „тъмни сили“. Не знам дали точно това имаше предвид премиера Борисов, когато на последния голям форум на ГЕРБ предупреди, че за всеки злоупотребяващ с властта си фактор в партията може да светне синята лампа. Не знам дали, ако това е имал предвид, е очаквал това интензивно святкане на сини лампи. Борисов загуби ориентация и контрол над ситуацията в собствената си партия, а оттам и в управлението на страната. Той следва собствения си предначертан дневен ред, но дневният ред на обществото вече е друг. С разкритията покрай „Апартаментгейт“ обществото се почувства някак свободно да скъса „обществения договор“, който сключи с Борисов при появата му на голямата политическа сцена. Затова и рефлексът на управляващите за подаване на оставки до откат, този път ги подвежда и изглежда няма да има същия ефект, какъвто е имал при други кризисни за премиера и партията му ситуации. Затова опозицията – парламентарна и извънпарламентарна – може спокойно да не прави нищо друго, освен да гледа политическия сеир и да чака оттеглянето на цунамито заедно с всичко, което е успяло да завлече по пътя си. А за ролята на разследващите изобщо не трябва да отваряме дума. Те са част от проблема. Има една посока на две скорости, по която ГЕРБ може да поеме оттук нататък. Бавно надолу или бързо надолу. Ако все пак успее да спечели изборите за представители на България в Европейския парламент, то стремглавото спускане, особено при засилката, която вземат сега, може да бъде забавено, а в най-смелите им мечи дори и спряно, ако обаче ги загуби, то няма кой и какво да ги спре по пътя им към политическия залез. Особено на фона на сериозното напрежение напоследък между Борисов и дясната му ръка Цветанов. Цветанов толкова високо се е издигнал с частния си асансьор, че явно е забравил на кого дължи всичко в политиката. И не само той! Нека всеки един от сегашните „отговорни“ фактори в ГЕРБ се запитат къде щяха да са, ако Борисов не ги беше извлякъл до високите етажи на властта. На много от тях отговорът няма да им хареса и може би затова избягват да си зададат въпроса. Нищо в партията няма да е от особено значение без Борисов. Затова и казах, че „общественият договор“ е подписан от Борисов и той носи цялата отговорност – не Цветанов, не Дариткова. Затова и неведнъж съм казвал, че в ГЕРБ има ясна йерархия на наказанията и прошките от самото начало на създаването на партията. И Борисов беше пределно ясен в посланието си към Цветанов, който в пристъп на самозабравено откровение заяви, че него никой не може да го накаже. Каквото и да се случва, наказаният от избирателите ще бъде Борисов – а с него и цялата партия – както и само на Борисов избирателите могат да простят. Оттам надолу по партийната йерархия единствен Борисов може да раздава наказания и прошки. Всякакви самоинициативи на Цветанов, защото само той досега си е позволил подобни самоинициативи, рушат конструкцията, върху която Борисов толкова трудно вече балансира, и която е създал около собственото си име и харизма. Нищожна! Но да завлече ГЕРБ със себе си – голяма! Дотолкова доколкото чака ГЕРБ да се срутят от собствената си тежест и от собствената си глупост. Дали от страх политическото цунами да не завлече и тях, дали заради добро планиране, дали заради вече набраната с Елена Йончева скорост по други теми, опозицията в лицето на БСП не е особено активна, а бяхме свикнали да е доста активна в последната година. А и както се вижда като цяло „имотни афери“ има във всички институции. Управляващите се оказаха само катализатора на процеса на разкриване на една неудобна за елитите и нелицеприятна за масите истина – че политическата власт се ползва преди всички други ангажименти за лично облагодетелстване! Изместването на Станишев не е никаква изненада. По-скоро щеше да е изненада присъствието му, особено след продължилите месеци опити да бъде принуден сам да се оттегли. А присъствието на президентския съветник Иво Христов, който е и шеф на стратегическия му съвет, сформиран съвсем наскоро, е едновременно голяма изненада. Но и очакван ход, правещ видима синхронизацията между президента Румен Радев и Корнелия Нинова, както и с партията подкрепила и издигнала го за президент. Заявката е ясна: давам ти поле за действие в партията, налей ми авторитет и гласове. Корнелия Нинова иска победа на всяка цена и е готова да я постигне, поемайки всички рискове от необичайните си ходове. А що се отнася до изместванията и разместванията, и за избираемите и неизбираемите позиции в листата, това е очевидно непознаване на изборното законодателство, понеже няма абсолютно никакви пречки, всеки кандидат да спечели достатъчно преференции, за да измести всеки друг в условната подредба – дори и водача на листата. Да не забравяме, че Момчил Неков, който също е сред кандидатите за европарламента, успя да измести, заради феномена 15/15, самия Станишев и да всее, заради нежеланието си да се откаже от случайно спечеленото място, сериозен смут в редиците на БСП. Оттук нататък само времето, доброто планиране и случайността ще покажат дали тези ходове ще доведат до победа, не и желанието, намерението още по-малко пък фантазиите. Електоралната картина преди тази имотна буря сякаш беше застинала и ГЕРБ изглеждаше за пореден път предизвестеният победител. Съвсем очевидно е, че има пълен обрат в нагласите и ГЕРБ вече трудно може да разчита на поредна изборна победа. Възниква въпросът какво ще прави БСП с победата си, ако я извоюва разбира се. След изборите за президент беше ясно, че ГЕРБ все още се ползват с доверието на достатъчно хора, че да им осигури нов мандат. Сега ситуацията не е такава. Сега, при едни предсрочни парламентарни избори, каквито неизбежно ще има, ако ГЕРБ загуби, БСП ще трябва да състави план за своето управление. Този план обаче отсега не се харесва на много хора в страната, не само заради спомените от предишните управление на левицата, но и заради необходимостта от намирането на коалиционен партньор. И тук зад ъгъла пак наднича ДПС. Това партийно сътрудничество предизвиква неприятни усещания все още и ще продължи да предизвиква. Затова и много хора си казват, че е по-добре с наказващия и прощаващ Бойко Борисов, отколкото с безскрупулния и безпощаден елит на ДПС. Затова и се повдига въпросът с алтернативата. Има ли я, няма ли я? Коя би могла да бъде? Добра ли е или е лоша подобна перспектива за неясна алтернатива? Кампанията за европейските избори може първо да се прелее в кампания за предсрочни парламентарни избори и едва тогава за местните, може и да са избори две в едно. Всички опции са отворени на този етап. Затова и изборите на наши представители в европейския парламент ще са по-важните за стабилността на кабинета и за позициите на ГЕРБ във властта. Единственото, което ще е общото и в двата, а защо не и в трите избора, е ролята на ГЕРБ и лидера й Борисов в българския политически живот. Европа ще отсъства, местните политики ще отсъстват. Ще има обаче в изобилие корупция, апартаменти, злоупотреба с власт и задкулисно разпределяне на все още много пари. Дано не се окажа прав, но засега това се очертава. А и вече няма застраховка срещу политически катаклизми, защото хората са станали много по-чувствителни, много по-внимателни и много по-наблюдателни. \n\t ", "date": "2019.04.15", "title": "Нинова и Радев са в тандем - поле за действие срещу наливане на авторитет и гласове"}
{"url": "http://clubz.bg/81838-ako_stolichna_obshtina_snimashe_igra_na_tronove%E2%80%A6", "text": "Здравейте, драги зрители! Както добре знаете, остават броени часове до началото на финала на най-мащабния тв сериал с най-много публика. Здравейте и вие, драги съграждани – както знаете още по-добре, най-мащабният ремонт в центъра на София не беше приключен в първоначално обявения срок – нито през март, нито през април и ще продължи до още никой не знае кога. Нека сега се опитаме да си представим какво щеше да се случи, ако в HBO работеха служители на Столична община и работата по „Игра на тронове“ се беше оказала в ръцете на тези, които отговарят за софийските ремонти. \"Дъждовни дни\" ще удължат ремонта на \"Графа\"  В началото на април медиите щяха да разпространят съобщение от отдел „Връзки с обществеността“ на HBO, че излъчването на осмия, последен сезон от „Игра на тронове“, няма да започне на предварителното обявената дата, а минимум три месеца по-късно. Шоурънърите на сериала Дейвид Бениоф и Дан Уайс са поискали 110 дни да им бъдат признати за неработни, но компанията е приела, че само 86 от общо 300 дни снимачен период и постпродукция на „Игра на тронове“ са били с лоши климатични характеристики. Шестте епизода е трябвало да бъдат напълно завършени преди 15 април, но топлото време през лятото, студеното през зимата, дъждовете и сушата през пролетта и есента, а също вятърът и някои облаци в отделни моменти не са позволили работата по филма да приключи в срок. Нещо повече, в резултат на тежките метеорологични условия много от заснетите кадри от последния сезон са се оказали криви и изобщо не си съвпадат, а други са се размекнали от влагата. В момента снимачният екип презаснема развалените сцени и премонтира отначало целия сезон. След консултация с Института по метеорология и Асоциацията за защита на драконите, HBO признават 86 дни за „дъждовни“, което означава, че ще видим първия епизод от финалния сезон най-рано на 10 юли. Търговци от \"Графа\" с дело за \"справедливо обезщетение\" срещу общината От HBO предупреждават, че не се знае още колко дъждовни (топли, хладни, мрачни или ветровиди) дни ще има, следователно не е ясно колко още ще продължи работата по филма. (А може да удари градушка.) В случай, че презаснемането се проточи и след 86-ия ден, HBO има право да прекъсне договора с Бениоф и Уайс без предизвестие. За щастие на феновете на сериала, в това няма нищо вярно – епизодите от последния сезон тръгват у нас точно както бе обявено: на 15 април. Ние обаче не знаем какви игри на тронове (плочки, ремонти, европейски пари…) се играят в Столична община. Нямаме представа кой там е Червената жрица и кой – Кутрето или Денерис, имат ли си Джон Сняг или не, но ни се струва, че последният сезон е започнал и Церсей просто няма как да остане на трона – независимо чия е вината за управленската немощ, довела до серийните провали на ремонта. Не може смяната на настилките на една улица и половина, два площада и три градинки да изглежда по-трудно постижима от договор за дружба и приятелство между народите на Вестерос и белите бродници. Търговци от \"Графа\" с дело за \"справедливо обезщетение\" срещу общината", "date": "2019.04.15", "title": "Ако Столична община снимаше \"Игра на тронове\"…"}
{"url": "http://clubz.bg/81841-eto_gi_pobeditelite_v_igrata_na_sp_%E2%80%9Eklub_z%E2%80%9C", "text": "Вече са ясни победителите в играта на списание „Клуб Z“. През март голямата награда бе осигурена от любимото ви списание. ​Ето и кои са победителите: За да получат наградите си, късметлиите, които спечелиха, е достатъчно да изпратят съобщение във Facebook страницата на  или на   в рамките на 30 дни след обявяването им. Оставете ни телефон, за да се свържем с вас, или направо ни напишете адреса си, за да ви изпратим наградата. Допълнителна информация може да бъде получена на телефон 02/4 055 055, или на e-mail: office@clubz.bg. Честито на победителите! А на останалите – късмет със следващата ни корица.", "date": "2019.04.15", "title": "Ето ги победителите в играта на сп. „Клуб Z“"}
{"url": "http://clubz.bg/81853-bivshiqt_shef_na_folksvagen_obvinen_v_izmama", "text": "Бившият президент и главен изпълнителен директор на германския автомобилостроител \"Фолксваген\" (Volkswagen) Мартин Винтеркорн и четирима високопоставени служители в концерна бяха обвинени в измама в рамките на скандала с манипулираните дизелови двигатели, съобщи германската прокуратура, цитирана от световните агенции. \n\tПрокуратурата в Брауншвайг посочи, че Винтеркорн е знаел за манипулиращия софтуер от 2014 година. Срещу него са повдигнати обвинения в измама и нарушаване на закона срещу нелоялната конкуренция, тъй като той не е съобщил на властите и на клиентите в Европа и САЩ за незаконните манипулации на дизелови двигатели, след като е узнал за това. \n\tОбвиняемите могат да получат между шест месеца и 10 години лишаване от свобода, ако обвиненията бъдат доказани, а бонусите, които са получили върху продажбите ще бъдат конфискувани, съобщава БТА.", "date": "2019.04.15", "title": "Бившият шеф на \"Фолксваген\" обвинен в измама"}
{"url": "http://clubz.bg/81843-nova_igra_nov_kysmet_sys_sp_%E2%80%9Eklub_z%E2%80%9D", "text": "Новият брой на списание „Клуб Z“ е на пазара от тази седмица. Можете да го намерите и в удобния   на сайта ни на хартия или PDF. По традиция списанието пристига при вас с нашата поредна игра. Голямата награда този път е осигурена от нашия партньор издателството за българска литература  . Има ли по-добър подарък от книга? Едва ли. Участвайте в играта и може да спечелите „Задругата“ от Добри Божилов. „Прочетох го на един дъх,  а после, после пак“, казва за романа на Божилов Здравка Евтимова. Печелившите ще бъдат изтеглени на 15 май 2019 г., а имената им ще бъдат публикувани на нашите страници във Facebook и в сайта www.clubz.bg. Успех!", "date": "2019.04.15", "title": "Нова игра, нов късмет със сп. „Клуб Z”"}
{"url": "http://clubz.bg/81855-ne_mojeh_da_leja_edva_hodeh_trudno_se_spravqh_s_mnogo_neshta_snimki", "text": "Победата на Тайгър Уудс в най-престижния голф турнир - \"Мастърс\" в Огъста, Джорджия, продължава да се коментира в спортния свят. И това няма да се промени през следващите дни - успехът на 43-годишния американец вече е определен като  Тайгър Уудс с първа голяма титла от близо 11 години Последната голяма титла в кариерата на Тигъра датираше отпреди близо 11 години. В този период животът му се преобърна. Спря за известно време с голфа заради скандала с изневерите си, премина през шумен развод, имаше и здравословни проблеми. Само операциите на гърба му са четири, а също така имаше хирургически интервенции на коляното и лакътя. Пред медиите Уудс заяви, че е щастлив най-вече от това, че децата му са го видели как печели на игрището, тъй като досега са свързвали голфа с това, че е донесъл болка на техния баща. Тайгър Уудс вече е шести в световната ранглиста, а през ноември 2017 г. е бил под номер 1199. Той си взе почивка от голфа през 2009 г., за да оправя кашата с изневерите, историите за които заляха живота му и сложиха край на идилията. Беше успешен, прочут и богат, с договори, които му носеха десетки милиони. Имаше красива съпруга - шведката Ерин, семейство... \"Коктейл от наркотици\" открити в организма на Тайгър Уудс Уудс обяви, че се подлага на терапия, за да лекува пристрастеността си към секса. Започнаха здравословните проблеми, а Ерин го напусна с шумен развод. Преди две години казва на Джак Никлаус, човека, до чийто рекорди сега е близо, че е \"свършен\" за аристократичния спорт. Някъде по това време полицейски патрул го намира заспал зад волана на един от луксозните си автомобили. Кръвната проба показва наличие на наркотици, сънотворни, болкоуспокояващи - \"коктейл от дрога\", както го определиха световни медии. Пропуска два поредни \"Мастърса\". Той е участвал в едва 24 турнира от 2014 г. насам. И отново заговаря за децата си: Завръщането на голямата сцена на Уудс беше приветствано от почти всички величия в този спорт. Никлаус заяви на шега, че отново се страхува за върховите си постижения - 18 \"мейджър\" титли (Тигъра има 15) и шест триумфа на \"Мастърс\" (един по-малко за Уудс). Ник Фалдо привества шампиона. И каза, че големите му съперници е трябвало да внимават какво си пожелават, като са казвали публично, че биха искали да се изправят срещу Тайгър Уудс, когато отново е във форма. \"Коктейл от наркотици\" открити в организма на Тайгър Уудс", "date": "2019.04.15", "title": "\"Не можех да лежа, едва ходех, трудно се справях с много неща\" (СНИМКИ)"}
{"url": "http://clubz.bg/81842-radan_kynev_sezira_prokuraturata_i_ek_za_teca_na_dogan", "text": "Водачът на листата на \"Демократична България\" за евровота и зам.-председател на ДСБ Радан Кънев ще сезира прокуратурата, както и Европейската комисия за подготвяното според него \"закриване\" на пристанище \"Варна-изток\" и замяната му с това при теца на почетния председател на ДПС Ахмед Доган. Това обяви самият Кънев чрез профила си във фейсбук. Нинова: И тецът на Доган е договорка между ДПС и ГЕРБ \"Защо Доган инвестира в ТЕЦ?\" \"Може да инвестира и в нови технологии\" И посочва в заключение: В края на миналия месец в своя статия в. \" \" разказва за бъдещите планове за разширяване на пристанище \"ТЕЦ-Езерово\" така че да поеме част от товарите на пристанище Варна.        \"Защо Доган инвестира в ТЕЦ?\" \"Може да инвестира и в нови технологии\"", "date": "2019.04.15", "title": "Радан Кънев сезира прокуратурата и ЕК за теца на Доган"}
{"url": "http://clubz.bg/81845-ekvador_obvini_asanj_che_e_izpolzval_posolstvoto_da_shpionira", "text": "Президентът на Еквадор Ленин Морено обвини Джулиан Асанж, че е използвал еквадорското посолство в Лондон за шпионаж, предава \"Ройтерс\". В четвъртък властите в Кито вдигнаха ръце от основателя на \"Уикилийкс\" и позволиха на английската полиция да го задържи. Арестуваха Джулиан Асанж (ВИДЕО) Малко след ареста бе публикувано видео, в което държавният глава критикува Асанж за това, че е нарушил множество от условията, срещу които преди почти седем години му бе предоставено убежището в представителството на южноамериканската страна в Лондон. Ленин: Асанж е жалък хакер, Памела: той е герой Отношенията между Еквадор и Асанж се влошиха, когато журналистът бе обвинен, че е разпространявал тайна информация за личния живот на Морено и семеството му. В \"Гардиън\" бе публикувано интервю с президента на Еквадор, в което той отрича твърденията на анонимен сайт, близък до \"Уикилийкс\" - например, че братът на Морено притежава офшорна компания.  Президентът отрече да е позволил задържането на активиста, за да отмъсти. Той посочи за причина решението на Асанж да се меси в делата на други държави. Поддръжниците на Асанж споделиха, че държавата Еквадор го е предала по волята на Вашингтон и че прекратяването на престоя е нелегално. Лейбъристите - твърдо против екстрадицията на Асанж в САЩ Ленин: Асанж е жалък хакер, Памела: той е герой Лейбъристите - твърдо против екстрадицията на Асанж в САЩ", "date": "2019.04.15", "title": "Еквадор обвини Асанж, че е използвал посолството да шпионира"}
{"url": "http://clubz.bg/81844-krib_poiska_otlagane_na_tol_sistemata_ne_e_gotova_i_nqma_da_byde_gotova", "text": "Това се казва в позиция на Конфедерацията на работодателите и индустриалците в България (КРИБ) по повод публикувания проект за изграждането и въвеждането на електронната система за събиране на такси за ползване на републиканската пътна мрежа. Тол системата - нужна стъпка, но да внимаваме с тарифата КРИБ и неговите секторни сдружения настояват за отлагане на стартирането на тол системата до началото на следващата година. Същевременно България е на първо място в Европа по транспортен дял на транзитен трафик (40%), което означава, че в страната ни транзитният трафик има най-голямо негативно влияние върху пътната мрежа. Затова според КРИБ \"по-приемлив вариант би бил в обхвата на системата да бъдат включени само автомагистралите и онази част от пътищата от клас I, които са част от трансевропейската пътна мрежа\". 2023 г.: Тол системи за изминато разстояние заменят винетките в ЕС Освен това към настоящия момент  , смятат още работодателите. Оттам настояват и преди въвеждане в експлоатация на системата да бъде направена оценка на въздействието, \"която със сигурност ще бъде основание както за преосмислянето на обхвата й, така и за плавното и поетапното въвеждане на системата\". 2023 г.: Тол системи за изминато разстояние заменят винетките в ЕС", "date": "2019.04.15", "title": "КРИБ поиска отлагане на тол системата - \"не е готова и няма да бъде готова\""}
{"url": "http://clubz.bg/81837-novite_uchebnici_na_prosveta_sa_odobreni", "text": "„Просвета“ вече има одобрени учебници по всички предмети от 1. до 10. клас, след като оценителските комисии на Министерството на образованието и науката (МОН) дадоха максимална оценка за всички нови учебници на издателската група за 4. и 10. клас. Оценителите одобриха както печатните издания, така и електронните им варианти. За пръв път десетокласниците ще имат възможност да учат и по електронни учебници, които отговарят на най-високите европейски стандарти. В процедурата за нови учебници за 4. и 10. клас „Просвета“ отново представи най-много заглавия за оценяване. Извън двата комплекта за 4. клас „Просвета“ предлага за 4. клас и по един учебник по чужд език – английски, немски и руски. \n\tЗа 10. клас издателската група създаде 15 проекта по всички изучавани предмети, като по някои от тях има по два учебника, дело на различни авторски екипи. Те са с логото на „Просвета“, „Просвета АзБуки“ и „Просвета Плюс“ и според оценителите на МОН напълно съответстват на новите учебни програми. След одобрението от МОН идва вторият важен етап – учителите трябва да оценят и изберат учебника, по който ще преподават през следващата 2019/2020 учебна година. За да получи оценка „приложим“, един проект трябва да събере най-малко 50% подкрепа. „Просвета“ гарантира, че ще достави на училищата всички печатни учебници в сроковете, определени от МОН. \n\tНовите учебници за 4. и 10. клас на „Просвета“ разгледайте   и  .", "date": "2019.04.15", "title": "Новите учебници на \"Просвета\" са одобрени"}
{"url": "http://clubz.bg/81839-pochina_velichieto_na_levski_sasho_kostov", "text": "На 81 години почина величието на \"Левски\" и родния футбол Александър Костов. Преди седмица той е приет в болница. Имал е проблем със сърцето. Сашо Котов навърши 81 г. на 2 март. Роден е през 1938 г. в София, играе за \"Левски\" в периода 1955-1960 и 1961-1971 г. Има 301 мача и 78 гола в \"А\" група (281 срещи с 65 гола за \"Левски\").  Със \"сините\" е трикратен шампион на България през 1965, 1968 и 1970 г. и шесткратен носител на Купата на Съветската армия през 1956, 1957, 1959, 1967, 1970 и 1971 г.  Има 7 мача и 1 гол за \"А\" националния отбор (1962-1967 г.), 7 двубоя с 2 гола за \"Б\" националния, 3 срещи за младежкия и 5 с 1 гол за юношеския представителен отбор на България. Участва на Световните първенства в Чили през 1962 г. (в 3 мача) и Англия през 1966 г. (в 1 мач). За \"Левски\" е записал 9 срещи и 1 гол в евротурнирите (3 за КЕШ и 6 мача с 1 гол за КНК).  Притежава отлична техника, бързина и изобретателност. Известен е със своя финт, наречен \"финтът на Сашо\". През 70-те години е помощник-треньор на \"Левски\", а по-късно е в спортно-техническата комисия на клуба. Бил е треньор на \"Хасково\" и \"Монтана\", а също така в Кипър, Тунис и Индонезия. Костов е поредното голямо име на \"сините\", което си отива от този свят. За малко повече от година починаха Павел Панов, Цветан Веселинов-Меци, Иван Вуцов... Поклон пред паметта му. Клуб Z изказва съболезнования на близките на Сашо Костов.", "date": "2019.04.15", "title": "Почина величието на \"Левски\" Сашо Костов"}
{"url": "http://clubz.bg/81809-chehov_do_brat_si_koj_bi_mogyl_da_predpoloji_che_ot_nujnika_shte_izleze_takyv_genij_otkysi", "text": "„Литературата е труд”; „Краткостта е сестра на таланта”; „Сюжетът трябва да бъде нов, а фабула може и да няма”; „Езикът трябва да бъде прост и изящен”… Някои от най-прочутите сентенции на Антон Павлович Чехов, които днес са станали част от ежедневната реч, не са цитати от велики негови произведения, а от неговите писма. Малка част тях са публикувани на български език, но едни от най-хубавите – до брат му Александър – днес излизат за първи път на български език в сборника „За писането“ на издателство „Лист“. Тъкмо от тези писма са цитираните фрази. Александър Павлович Чехов (1855 – 1913) е по-голям брат на писателя. Завършил е Физико-математическия факултет на Московския университет, журналист, автор на няколко сборника с разкази и на ценни спомени за Антон Павлович. Чехов нарича писмата на брат си Александър „първостепенни произведения” и високо цени неговия литературен вкус. Голяма част от кореспонденцията между двамата засяга литературата. Отделни Чехови писма са публикувани на български език в шесттомника с избрани произведения от 1970 г., в осемтомника от 1989 г., както и в отделна книжка на библиотека „Панорама“, издадена през 1974 г.  . Преводът на настоящото издание е направен от руския двутомник „Переписка А. П. Чехова“, публикуван през 1984 г. от издателство „Художественная литература. Москва“. Предлагаме Ви някои от писмата в сборника „За писането“. Дългуч*, известна печалба**, рушветчия, изнудвач и всичко друго пакостно, което още ми идва на ум! Смъркам тютюн, за да ти кихна три пъти на главата, и отговарям на всичките ти писма, които „четох, за да те упреквам в нехайство“. 1) На куция дявол не вярвай. Ако в Светото писание дяволът се нарича баща на лъжата, то нашият редахтур е неин чичо. Работата е в това, че в изпратеното от теб лейкинско писмо няма нито капка истина. Не той ме замъкна в Питер; ходих по своя воля въпреки желанието на Лейкин, за когото присъствието ми там в много отношения е неизгодно. Той ти обещава пред свидетели увеличение не по-късно от 1 януари (а не от 1 март). Обеща на мен и тия дни му припомних това обещание. Освен това той цени псевдонимите, макар че стане ли дума за увеличение, си дава вид, че плюе на тях. Изобщо – лъжец, лъжец и лъжец. А ти плюй на него и продължавай да пишеш, като помниш, че пишеш не за болните, а за здравите. 2) Не разбирам защо ме съветваш да се пазя от Билибин? Той е душа човек и аз се учудвам как при цялата си меланхолия и склонност към сантименталност още не се е сближил с теб в Питер. Познанството ми с него и писмата, които ми пише, едва ли ме лъжат… Не се ли мамиш ти? Твоя разказ „Нов-новеничък“ го преправяше пред мен Лейкин, а не Билибин, който никога не е пипал разказите ти и винаги се е възмущавал да ги гледа изцапани от ръката на глупака. Голике също е великолепно момче… Нима ако го познаваше, ни веднъж нямаше да пиянстваш с него? Не ми се вярва… Впрочем ето извадка от писмото на Билибин: „Помолих Лейкин за увеличение от 10 рубли на месец, но получих отказ. Посрамих се!“. Значи – не само ти се ругаеш… Късметлия е този Лейкин! По една щастлива случайност всичките му служители са твърде възпитани – вежливи, та чак киселеят, говорят за хонорари деликатно, предпазливо, а в същото време самият Лейкин със зъби и нокти се бори за своето. 3) Худеков още не съм виждал, но скоро ще го видя и ще обсъдим сътрудничеството ти в „Петербургская газета“. 4) В „Будильник” материалът предаден***. За изпращането на списанието – говорих. 5) За това, че си нарекъл сина си Антон, ти изпращам презрителна усмивка. Гледай ти каква смелост! Че да беше го нарекъл Шекспир! Нали на тоя свят има двама антоновци: аз и Рубинщайн. Другите не ги признавам… Ами ако твоя Антон Чехов след време го изтипосат във вестниците затуй, че е буйствал в кръчмата? Няма ли да пострада от това моето реноме?.. Впрочем трогнат съм и архиерейски благославям кръщелника си, като му дарявам сребърна рубла, която Маша ще скрие до неговото пълнолетие. Обещавам му също така протекция (във висшите кръгове), книга с мои съчинения и безплатно лечение. В случай че забогатея, може да разчита да му плащам и обучението… Обясни му какво ми е званието… 6) Твоето поздравително писмо е дяволски, проклетнически, божествено художествено. Разбери, че ако пишеше разказите си така, както пишеш писмата си, отдавна вече щеше да си велик, голям човек. Адресът ми е: Якиманка, къщата на Клименкова. Още не съм се оженил. Сега имам отделен кабинет, а в кабинета – камина, около която често седят Маша и нейният Ефрос – Реве-хаве, Нелли и баронесата****, девиците Янови и прочие. Домът ни е пълен със студенти от консерваторията – музицират, врещят като козли и ухажват Маря. Сега прилагам писмото на поета*****, един от най-симпатичните хора, които познавам… Той те обича до безобразие и заради теб е готов да си избоде очите. Николай все така мечтае за невъзможни неща и от нямане какво да прави си протрива гащите. Не бъди баба, пиши и вярвай в моята преданост. Поздрави дома и чедата твои! Питай ме как още не съм банкрутирал? Утре ще нося в бакалничката 105 рубли – събрани за един месец. Прощавай… Бъди сигурен, че ще се видим по-рано, отколкото очакваш. Ще те изненадам като крадец в късна доба… наложи си лико******! *** Кой би могъл да предположи, че от нужника ще излезе такъв гений*? Твоят последен разказ, „На фара“, е прекрасен и чуден**. Навярно си го отмъкнал от някой велик писател. Първо го четох сам, после накарах Мишка да го прочете на глас, след това го дадох на Маря да го прочете и всеки път се убеждавах, че с този фар си надминал себе си. Ослепителна искра в мрака на невежеството! Най-сетне умно слово за трийсет глупави години! Във възторг съм и затова ти пиша, иначе скоро не би дочакал писмо от мен… (мързи ме). Татаринът е великолепен, таткото – добър, пощенският началник – ясен от три реда, темата – доста симпатична, а формата не е твоя, а нечия нова и хубава. Началото нямаше да е шаблонно, ако беше разположено някъде в средата и раздробено; Оля също за нищо не става, както всичките ти женски образи. Ти положително не познаваш жените. Не бива, душо моя, вечно да се въртиш около един и същи женски тип! Къде и кога (не говоря за твоето ученичество) си виждал такива Оли? И не е ли по-умно и по-талантливо да поставиш редом с такива чудесни муцуни като татарина и таткото жена симпатична и жива (а не кукла), истинска? Твоята Оля е оскърбление за такава величествена картина като фара. Да не говорим, че тя е кукла, неясна, смътна, и сред останалите персонажи прави такова впечатление, сякаш между дузина лъснати до блясък ботуши си пъхнал чифт мокри и мръсни. Имай страх от Бога, в нито един от твоите разкази няма жена – човек, а всички са някакви подскачащи бланманжета, които говорят с езика на разглезените водевилни наивници. Мисля, че фарът те е издигнал с три сажена над земята в очите на нововремците. Жалко, че не са те посъветвали да се подпишеш под него с пълното си име. За Бога, продължавай в този дух. Обработвай внимателно и не давай да се печата (в „Новое время“), преди да видиш, че хората ти са живи и че не лъжеш по отношение на действителността. Да се лъже, може в „Събрани занимателни факти“ (където твоят старшина се намъква в статистиката (!), а писарят се познава с криминалните престъпници (!!)***, но за съботниците, които ще ти осигурят пари и име, се пази… недей пак да описваш концертиращи музиканти, които се съдят така, както още никой с никого не се е съдил****; впрочем не пипай и благотворителните дружества***** – темата е изтъркана и в целия разказ новото е само едно: губернаторшата в басмена рокля. „Фара“ го скрий. Ако напишеш още десетина подобни разказа, можеш да издадеш сборник. Сега получих писмо от Шехтел, който ме уведомява за болестта на Николай. Кръвохрачене. Не вярвам да е нещо сериозно, защото Николай ми гостува тези дни в Бабкино и беше напълно здрав. Изпращам ти писмото на един от ревностните почитатели на Суворин******. Тъй като в него са изразени желанията и стремленията на немалко московчани, смятам, че нямам право да не го покажа на Суворин, макар да съм убеден, че той едва ли ще му обърне внимание. По някого (Маслов, Коломнин и други) ще известиш Суворин за съдържанието на писмото или с необходимата тактичност ще му изпратиш самото писмо. За резултатите ще съобщиш на мен. Аз не зная адреса му. Какво, моята книга издъхна ли*? С нетърпение чакам хонорара. Сметката вече ти е изпратена. Ако се е загубила, вземи го без нея и по-скоро ми го прати: страдам!! На всички твои се покланям, а на теб не. Ти не си гений и между нас няма нищо общо. *** Гъсоче! Писмото ти получих; и за да не лежа в леглото и да гледам в тавана, сядам на масата и отговарям. \n\tСестра ни е здрава и читава. Интересува се от литература и ходи при Ефрос. Неотдавна се фотографира. Ако искаш да получиш снимка, пиши ѝ. Майка ни е съгласна да закърпи не само ризите, но и черния ти дроб. Изпращай. Пари за тая работа не трябват, тъй като у нас има много парцали. Мама роптае срещу теб, че не ѝ пишеш. Аз боледувам и изпадам в идиотски мрачни настроения. Не работя, перото ми пада от ръцете. В близко бъдеще очаквам банкрут. Ако не ме спаси пиесата, ще загина в разцвета на силите си. Тя може да ми докара между 600 и 1000 рубли, но не по-рано от средата на ноември, а какво ще стане дотогава, не зная. Не мога да пиша – всичко, което пиша, излиза глупаво. Енергията ми – фюйт*! изчезна като всички евреи от Париж – fuit**! Теми има, но сила почти нямам. Дращя съботник***, но едва-едва и на несимпатична тема. Ще излезе лош, но въпреки това ще го изпратя. От „Русские ведомости“ ще платят по 15 копейки на ред. От „Север“ ме канят и обещават: „Ще получите колкото поискате“. Викат ме в „Русская мьiсль“ и в „Северньiй вестник“. Суворин няма да стори зле, ако увеличи хонорара. Ако Кочетов получава 300 за месец, а Атава, въпреки вайканията му, по 20 к. на ред, на мен, докато не съм се изчерпал, едва ли ще е голям грях да ми плащат малко по-човешки, а не мизерни грошове. И без това ограбвам себе си, като пиша за вестниците… За „Беглец“ получих 40 р., а в някое дебело списание за една само печатна страница щях да взема… Впрочем това са дреболии. Пиесата написах случайно, след един разговор с Корш. Легнах си, хрумна ми темата и я написах. Отне ми две седмици, по-скоро десет дни, тъй като имаше дни, в които не работех или пишех нещо друго. За достойнствата ѝ не мога да съдя. Излезе подозрително кратка. На всички се харесва. Корш не намери никаква грешка или сценична несъобразност – доказателство за това колко добри и чувствителни са моите съдии. За пръв път пиша пиеса****, ergo***** – грешките са задължителни. Сюжетът е сложен и не глупав. Всяко действие завършвам като при разказите: всички действия водя мирно и тихо, но накрая цапвам зрителя по мутрата. Изразходвах цялата си енергия за действително немногото силни и ярки места; мостчетата, свързващи тези места, са нищожни, вяли и шаблонни. Но все пак се радвам; колкото и да е лоша пиесата, аз създадох тип с литературно значение, изнамерих роля, с която ще се наеме само такъв талант като Давидов, роля, в която актьорът може да се разгърне и да покаже дарбата си… Жалко, че не мога да ти я прочета. Ти си лекомислен човек и немного зорък, но с много по-свеж и тънък слух от московските ми хвалители и хулители. И отсъствието ти за мен е не малка загуба. В пиесата има четиринайсет действащи лица, от които пет – жени. Чувствам обаче, че тези мои дами, освен една, са недостатъчно разработени. След 15-и се осведоми в кантората за продажбите на „В здрача“. С какво ли не се шегува дяволът, може пък да падне някой грош… Попитай Суворин или Буренин ще се наемат ли да отпечатат съчинение от 1500 реда? Ако да, ще им пратя, макар и да съм против печатането във вестниците на такива работи, които като дълги сърмени одежди влачат шлейфа си в продължението на следващия брой. Имам роман от 1500 реда******, не е скучен, но за дебело списание не става, защото в него фигурират председател и членове на военно-окръжния съд, т.е. хора нелиберални. Питай и ми съобщи по-скоро. След твоя отговор бързо ще го препиша на чисто и ще го изпратя. Занковецкая е сила страшна! Суворин е прав – само тя не е на мястото си*******. А ако заради твоя милост Буренин е останал с пръст в устата, това не е беда: езикът ти е бил движен не от инерцията, а от божията ръка…******** понякога не е лошо да казваш истината. Кланяй се.", "date": "2019.04.15", "title": "Чехов до брат си: Кой би могъл да предположи, че от нужника ще излезе такъв гений? (ОТКЪСИ)"}
{"url": "http://clubz.bg/81829-kogato_govorish_s_shofora_si_a_imash_useshtaneto_che_govorish_s_naroda", "text": "Политологът Иван Кръстев коментира пред бТВ актуалния скандал с \"Апартаментгейт\". Според него основният политически проблем в историята е, че много от замесените в нея са започнали да обясняват, че проблем няма. Според него е възможно тяхната теза да е правно защитима, но е политически уязвима. Така Кръстев описа гледната точка на замесените от властта в \"Апартаментгейт\". Той призна, че и други хора, включително и такива, които не са политици, са извършвали подобни сделки. \"Когато си във властта, от теб се очаква съвсем друго поведение\", заяви Кръстев. И изтъкна, че поведението на политиците създава такава среда, че дори някой от тях да е невинен, той не може да се защити. Според Кръстев не е ясно дали бързата реакция на Бойко Борисов ще даде резултат. Защото има и друга гледна точка - че в продължение на много години това не е било проблем за никого. Според него има и ефекта на лавината, при която излизат нови факти и не е ясно дали ГЕРБ ще могат да я овладеят. Кръстев коментира и процесите в БСП. Според него Корнелия Нинова не е успяла да наложи своето виждане за листата за евродепутати, което е хубаво, защото има повече от едно мнение. Кръстев смята, че случващото се в БСП е добра новина.", "date": "2019.04.15", "title": "\"Когато говориш с шофьора си, а имаш усещането, че говориш с народа\""}
{"url": "http://clubz.bg/81847-za_veselin_jelev_i_edna_%E2%80%9Eo_stav_ka%E2%80%9C", "text": "... Помня, когато Веселин Желев написа този текст. Защото си помислих, че той е следващият. Само преди три седмици бяха уволнили главната редакторка на „Труд“ Светлана Джамджиева. Сбърках, разбира се. Следващата бях аз. Веско изкара още няколко месеца, в които дори успя да напише няколко текста. В „кръглата папка“   попаднаха доста други негови материали. „Папката“ систематично започна да поглъща и други колеги. После вече нямаше нужда – те сами се разбягаха в търсене на място, където да напишеш какво мислиш, не означава да си „следващият“. Защо ви припомням това ли? Защото днес повече от пет години по-късно ние с Веско Желев пак работим заедно. Съвсем като едно време, когато почти заедно седнахме в залата за планьорки на „Труд“ – той като шеф на международния отдел, аз – на вътрешния. Хиляда години са минали оттогава – и сме спорили, и сме се поскарвали, и сме се разбирали (предимно), защото в общия ни днес клуб няма по-важно от това да имаме свободата да правим всички тези неща. А как ги правехме преди, когато някакви хора си мислеха, че е лесно да подрежеш крилата на Веселин Желев, днес можете да видите в първата му книга. Тя съдържа анализи, коментари и репортажи от годините му като кореспондент на „Труд“ и „Клуб Z“ в Брюксел. И носи емблематичното заглавие „О-став-ка!“. В книгата са включени над 100 публицистични текста за атентатите в Брюксел и в Париж, за украинската, миграционната и гръцката дългова криза, за перипетиите на българското членство в Европейския съюз. Но тази книга съдържа много повече – в нея пише за нас. За всеки ден, в който с дребните си и често неосъзнати действия бутаме собствената си държава и бъдеще точно към онова място, на което на никого не му се ходи. А край пътя е спрял Веско и сочи водачите ни: И, ако се питате чия оставка всъщност иска, най-добре е да потърсите отговорите в  , където от   ще бъде представянето на книгата.", "date": "2019.04.15", "title": "За Веселин Желев и една „О-став-ка!“"}
{"url": "http://clubz.bg/81830-tajgyr_uuds_s_pyrva_golqma_titla_ot_blizo_11_godini", "text": "Тайгър Уудс спечели по впечатляващ начин 83-тото издание на голф турнира \"Мастърс\" в комплекса \"Огъста нешанъл\" в щата Джорджия.  Това е 15-а \"мейджър\" титла в кариерата на 43-годишната звезда. И първа от 10 години, 9 месеца и 29 дни, след като Уудс стана шампион на US Open. В големия спорт не са много случаите, в които е имало толкова дълги периоди между спечелени отличия. Затова успехът му се определя от медиите и специалистите като \"едно от най-великите завръщания в спорта\". \"Тигъра\" изоставаше до последно в битката за най-престижната голф титла - за първи път в славната си кариера той става №1 по този начин. Американецът грабна първата си титла в Огъста от 2005 г. насам. За последните 11 години се случиха доста неща в живота на Тайгър Уудс и той слезе от голямата сцена. През 2008 г. претърпя операция на коляното. На следващата година призна десетки изневери, междувременно обяви, че се оттегля временно, за да лекува зависимост от секса. \"Коктейл от наркотици\" открити в организма на Тайгър Уудс Последва раздяла със съпругата му Елин Нордегрен. През 2013 г. Уудс оперира своя лакът, а година по-късно му бе направена интервенция и на гърба. През 2017 г. беше арестуван за шофиране с \"коктейл от наркотици\" и сънотворни в кръвта си. Междувременно не бе спечелил почти нищо на голф игрището. Преди две лета обяви, че е \"приключил\". Линдзи Вон и Тайгър Уудс се разделиха Сега Тайгър Уудс е само на една титла от рекорда на Джак Никлаус на \"Мастърс\" и на три \"мейджър\" отличия пак от неговото върхово постижение. Уудс получи поздравления от най-големите в историята на голфа, от други спортни знаменитости, а също така от Доналд Тръмп и Барак Обама. Двамата рядко са на едно мнение. Линдзи Вон и Тайгър Уудс се разделиха", "date": "2019.04.15", "title": "Тайгър Уудс с първа голяма титла от близо 11 години"}
{"url": "http://clubz.bg/81831-stanishev_za_ostavkata_na_ninova_vseki_lider_iska_ne_iska_nosi_otgovornost", "text": "Така лидерът на ПЕС Сергей Станишев, който се вмъкна на пето място в евролистата на БСП въпреки волята на председателя на партията Корнелия Нинова, коментира отказа й да носи отговорност за новата листа. Нинова: Отговорност за листата носех досега, вече е на Националния съвет Както Клуб Z писа, в неделя на продължило близо 10 часа заседание Националният съвет на левицата на практика бламира Нинова, като пренареди из основи предложените от нея имена за кандидат-евродепутати. В листата на лидерката Станишев не фигурираше. Окончателно: Станишев на 5-о място. Пълна промяна на евролистата на Нинова И допълни: Станишев преди Априлския пленум* 2019 г: БСП се превръща във вождистка партия - ГЕРБ №2 На въпрос бламирана ли е Нинова от пленума, който председателства, Станишев се показа смирен: Той отрече двамата да са имали среща преди вчерашния пленум, каквито информации се появиха. Това личало и от варианта на Нинова за листа. Проектолистата на БСП: Станишев - вън, президентският Иво Христов - вътре Включването на шефа на кабинета на президента Румен Радев - Иво Христов, било изненада за всички на пленума, в това число и за самия Станишев, стана ясно още от думите му. На Христов лидерът на ПЕС препоръча да се ангажира повече с партията.  А за себе си отново заяви, че нямал амбицията на всяка цена да влезе в следващия Европейски парламент. Но нямало политик с повече постижения от неговите: Йончева: Станишев е капитал. Ще бъде в листата На въпрос смята ли, че водачката на листата Елена Йончева е искрена в подкрепата си към него предвид факта, че бе наложена от Нинова, Станишев бе категоричен: Амбицията на лидера на ПЕС е левицата да има един депутат повече от ГЕРБ. Той обаче отказа да отговори на въпрос трябва ли Корнелия Нинова да стане министър-председател при предсрочни избори с победа на БСП.  , лаконичен бе той.   Окончателно: Станишев на 5-о място. Пълна промяна на евролистата на Нинова Станишев преди Априлския пленум* 2019 г: БСП се превръща във вождистка партия - ГЕРБ №2 Проектолистата на БСП: Станишев - вън, президентският Иво Христов - вътре Йончева: Станишев е капитал. Ще бъде в листата", "date": "2019.04.15", "title": "Станишев за оставката на Нинова: Всеки лидер - иска, не иска - носи отговорност"}
{"url": "http://clubz.bg/81832-ninova_otgovornost_za_listata_noseh_dosega_veche_e_na_nacionalniq_syvet", "text": "Отговорността за изборните резултати вече е на Националния съвет, а не на лидерката на БСП Корнелия Нинова. Това се разбра от собствените и думи, публикувани в страницата й във фейсбук след снощното гласуване на окончателната листа на партията за европейските избори на 26 май. Пленумът тотално пренареди кандидатите за евродепутати, които Нинова и Изпълнителното й бюро представиха пред залата минути преди нчалото на заседанието. Не само, че в списъка влезе отстраненият от нея президент на ПЕС Сергей Станишев, а и фаворитите от варианта на Нинова за подгласници на водача Елена Йончева бяха поставени доста назад. В резултат се стигна и до отвод - на Янаки Стоилов, който председателката бе сложила на 2-ро място. Заместичката й в партията Деница Златева пък от 3-та стана 7-ма. На по-задни позиции отидоха и Румен Гечев, и Момчил Неков. Пленумът одобри според предложението на предедателката само местата на кандидатите от гражданската квота и от коалиционните партньори.  Окончателно: Станишев на 5-о място. Пълна промяна на евролистата на Нинова Така се е обърнала съм съпартийците си Нинова след гласуването, цитирана от пресцентъра на БСП.     ", "date": "2019.04.15", "title": "Нинова: Отговорност за листата носех досега, вече е на Националния съвет"}
{"url": "http://clubz.bg/81833-futbolist_na_levski_dobrovolno_otkazal_150_hilqdi_leva_bonus", "text": "Давиде Мариани, една от звездите на \"Левски\", се е съгласил да се откаже от 75 хиляди евро бонус. Това разкри изпълнителният директор на клуба Павел Колев след мача на \"сините\" с \"Лудогорец\" (0:2) от Първа лига. \"Левски\" просто не е бил в състояние да плати тези пари на швейцареца - по думите на боса. Това е част от мерките за затягане на коланите, които ще продължат и през следващия сезон. Изглежда, че с отказа си Мариани е избегнал съдбата на Давид Яблонски, Милош Цветкович и Жерсон Кабрал, от които отборът от \"Герена\" се отказа. \"Програмно решение\" оставило трите звезди на \"Левски\" извън отбора Цветкович игра снощи, но по изключение, тъй като треньорът Георги Дерменджиев не разполагаше със защитници. Колев разкритикува съдийството на Ивайло Стойнов. По думите му реферът се е забавил с показването на втория жълт картон на Козмин Моци заради провокативната му радост пред сектор \"Б\". Чакал е какво ще му каже четвъртият арбитър. Заради това се е стигнало до опита на фенове на \"сините\" да нахлуаят на терена. Както и до счупването на предпазния тунел на сектор \"А\" - запалянко се качи там и скочи няколко пъти, което доведе до отваряне на дупка и падането му на пистата. Червени картони и сцени край терена на \"Левски\" - \"Лудогорец\" (СНИМКИ) Според Колев румънецът трябвало да бъде наказан за пет мача. Нарече го \"доказан провокатор\" и човек с лошо възпитание. Стоянов не е трябвало да вдига червен картон на Иван Горанов при дузпата за \"Лудогорец\". По повод предстоящия мач ЦСКА-София - \"Левски\" в събота, бившият шеф в БФС заяви следното: По повод странното решение за смяна на стадиона за мача с \"Лудогорец\", Колев заяви иронично, че това е станало заради   После обясни, че става въпрос за сериозен проблем на \"Герена\" - пукната тръба под терена. Директорът призна, че \"орлите\" са били по-добри от \"сините\" от един момент нататък, \"Левски\" просто е пропуснал да затрудни своя съперник, като първи открие резултата. Млади футболисти ще продължат да се налагат, това не противоречало на целите на клуба. Червени картони и сцени край терена на \"Левски\" - \"Лудогорец\" (СНИМКИ)", "date": "2019.04.15", "title": "Футболист на \"Левски\" доброволно отказал 150 хиляди лева бонус"}
{"url": "http://clubz.bg/81826-kim_s_nova_titla_predstavitel_na_vsichki_korejci", "text": "Севернокорейският управник Ким Чен Ун си присъди ново звание и то вероятно ще предизвика ужас в Сеул: държавните медии в КНДР наричат Ким   предаде ДПА. \n\tНовото звание за пръв път беше забелязано преди няколко дни в съобщенията за новоизбрания състав на Върховното народно събрание - севернокорейския парламент. Макар от правителството в Сеул все още да няма официална реакция, южнокорейски анализатори подозират, че новото звание на Ким може да послужи и за още по-голяма консолидация на позицията му. Чистка в Северна Корея, Ким смени президента и премиера Засега Пхенян избягваше да претендира открито за лидерство на целия Корейски полуостров. Миналата година Ким и южнокорейският президент Мун Дже Ин се срещнаха три пъти. На първата среща през април те се споразумяха да премахнат ядрените оръжия на Корейския полуостров. Макар че общата декларация остави отворен въпроса за конкретните мерки за постигане на ядреното разоръжаване, срещата направи много за подобряване на междукорейските отношения, отбелязва БТА.", "date": "2019.04.15", "title": "Ким с нова титла - представител на всички корейци"}
{"url": "http://clubz.bg/81835-sypernicite_na_mej_iskat_tq_da_e_na_vlast_do_esenta", "text": "Съперниците на Тереза Мей за премиерския пост подкрепят премиера да остане на поста си до есента, ако не успее да прокара споразумението за \"Брекзит\" през парламента, пише британският вестник  . Поддръжниците на кандидатите за премиер са заявили, че не искат състезание преди решаването на първия етап на \"Брекзит\" дори ако преговорите с лейбъристите се провалят. Те се опасяват, че състезание за лидерството, преди споразумението с ЕС да бъде одобрено от парламента, ще даде инициативата на Борис Джонсън и Доминик Рааб, които обещаха да отворят отново сделката с Брюксел. Споразумението на Тереза Мей с ЕС за удължаване на процеса по член 50 до 31 октомври и намерението за започване на разговори с Джереми Корбин подновиха натиска върху нея. Премиерът обеща да се оттегли, след като този етап от преговорите приключи. Министър: Много е вероятен втори референдум за \"Брекзит\" Един от източниците, подкрепящ неин съперник, заяви, че техният кандидат ще бъде \"напълно щастлив\" Мей да остане до декември, когато според партийните правила тя може да се изправи срещу гласуване на доверие. Поддръжник на друг кандидат заяви, че кампанията им може да пострада, ако изборите се проведат на фона на продължаващата несигурност около \"Брекзит\". Трети източник заяви, че кампания за лидерство, проведена на фона на несигурност, ще постави кандидатите в позиция да обещават невъзможното. „Кандидатите ще бъдат принудени да бъдат поставени на позиции, които са неизпълними нито от политическа, нито от техническа перспектива.“ Джереми Хънт - външният министър, Саджид Джавид - министърът на вътрешните работи, и Мат Хенкок   здравният министър, са сигурни, че ще участват в надпреварата за поста на Тереза Мей. Майкъл Гоув, Андреа Лейдсъм, Лиз Тръс и Пени Мордаун също се очаква да се кандидатират. Борис Джонсън и Доминик Рааб ще бъдат кандидатите на „брекзитърите“ подкрепени от Европейската изследователска група от депутати на Джейкъб Рийс-Мог, съобщава \"Фокус\". ", "date": "2019.04.15", "title": "Съперниците на Мей искат тя да е на власт до есента"}
{"url": "http://clubz.bg/81834-ruski_medii_danychnite_deklaracii_na_vlastta_sa_samo_imitaciq_na_otchetnost", "text": "Декларациите за доходите на руските държавни ръководители, министри, висши служители и депутати през 2018 г. са \"поредната имитация на отчетност\" и не подпомагат превантивната дейност срещу корупцията, пише  . \n\tПолзата от публикуването на данъчните им декларации е съмнителна. Според експерти това, напротив, дори вреди, посочва вестникът в редакционен коментар. \n\tПубличността не съдейства за укрепване на антикорупционните правила, а улеснява заобикалянето им и всъщност корумпира администрацията още повече. \"Декларациите са замислени с цел да повишат доверието на избирателите. Основният въпрос по повод публикуваните данни е дали говорят за незаконно обогатяване на служителите. На тези въпроси обаче декларациите не отговарят. За целта трябват данни за разходите, каквито служителите не публикуват, трябва независим орган, който да прави такива проверки\", се казва в материала. \n\tТова са само цифри, няма как да разберем доколко са реални, коментира Иля Шуманов, зам. генерален директор на \"Трансперънси интернешънъл\". Доходът на вицепремиера Юрий Трутнев - над половин милиард рубли, е красиво число, дори магично за обикновения гражданин, но няма общодостъпни данни как е формирана тази сума. Същото важи и за останалите не толкова богати фигури от властта. Любопитно е дали държавата знае какви са източниците на приходите ум, пита се експертът. \n\tЮрий Трутнев декларира за 2018 г. доход от 538,4 милиона рубли  ) и оглави класацията сред 32-мата членове на кабинета в Москва, напомнят изданията. Най-малък доход е съобщен от министъра по въпросите на Северен Кавказ Сергей Чеботарьов - 6,1 милиона рубли. Премиерът Дмитрий Медведев е получил през миналата година доход в размер на 9,917 милиона срещу 8,565 милиона рубли през 2017 г. - това означава ръст с 15,8 на сто, изчислява агенция Интерфакс. Путин отстъпи за пенсиите \"Системата за деклариране (...) отдавна не се използва като основание да бъдат проверявани държавни служители и уволнявани като изгубили доверие. Това са условни ограничения, спокойно заобикаляни от служителите, заявените преди време принципи се оказаха имитация - и докато отначало просто не съдействаха за антикорупционна профилактика, сега засилват корупцията\", заключава Шуманов пред \"Ведомости\". Руското правителство може да обмисли възможността да освободи от данък общ доход хората с ниски заплати в страната. Това пише  , като се позовава на тристранната комисия за регулиране на социално-трудовите отношения. Става дума за гражданите, чийто доход след плащане на този данък излиза по-нисък от жизнения минимум. \n\tМинималната заплата в Русия е равна на жизнения минимум - средно за страната възлиза на 11 300 рубли, но след облагане с данъка човек с такава заплата взема 9800 рубли. Сиреч мярката трябва да обхване работещите със заплати до 13 000 рубли. \n\tАко хората с нисък доход бъдат освободени от данък, има риск работодателите да минат на минимално заплащане и да им дават останалите пари на ръка. А напоследък делът на \"сивите\" заплати в Русия и без това е доста висок, предупреждава Наталия Ионова, шеф на консултантска фирма. \n\tДруга мярка - увеличение на минималните заплати, предлага Александър Сафонов, зам.-ректор на руската Академия на труда и социалните отношения. Тогава ще трябва законодателно да се затвърди, че минималното заплащане трябва да надхвърля жизнения минимум с 13 на сто.  САЩ ще разследват богатството на Путин със закон Предлаганите от администрацията мерки не могат фактически да намалят бедността в Русия, защото за оцеляване са необходими повече от 11 300 рубли месечно, убеден е Максим Березин, професор от Финансовия университет към правителството в Москва. \n\tЕксперти от руското Висше училище за икономика разкритикуваха мерките за вдигане на доходите и свиване на бедността в Русия, включени в националните проекти на правителството въз основа на указ, издаден от президента Владимир Путин, пише  , цитиран от Би Би Си. \n\tСпоред експертите с тези мерки ще се постигне само половината от желания ефект, а за стопроцентова ефективност са необходими други механизми за социална подкрепа и създаване на нови работни места. \n\tПутин е възложил на кабинета до 2024 г. да намали двойно бедността в Русия до 6,6 на сто и да осигури траен растеж на доходите. Авторите посочват, че движението към тази национална цел започва на фона на петгодишен спад в доходите на хората в Русия като цяло. \n\tИма и други фактори за обедняване на руското население - на първо място, раждането на дете в семейството. 72 на сто от бедните семейства имат поне едно дете, затова сред всички възрастови групи в страната най-голям е рискът от бедност за децата - средно 1,5 пъти по-висок от средното равнище за Русия. Съответните рискове за пенсионерите са двойно по-ниски.  \n\tМерките, набелязвани от правителството на Русия - вдигането на минималните заплати, индексирането на заплатите в бюджетния сектор и на пенсиите, насърчаването на заетостта сред майките с деца, ще може според експертите да повишат с близо 3,7 процентни пункта т. нар. натрупан растеж на реалните разполагаеми доходи. И с оглед влиянието на икономическия растеж общият ефект ще достигне 7,4 процентни пункта - към половината от необходимите 13,1 процентни пункта, заявени от правителството като цел до 2024 г., когато приключва президентският мандат на Владимир Путин.  \n\tА според прогнозното влияние на икономическия растеж върху дела на бедното население до 2024 г. бедността в Русия ще се свие до 9,9 на сто. Ефектът на останалите фактори обаче ще е слаб, допълва \"Комерсант\", пише БТА. САЩ ще разследват богатството на Путин със закон", "date": "2019.04.15", "title": "Руски медии: Данъчните декларации на властта са само имитация на отчетност"}
{"url": "http://clubz.bg/81827-mishel_ocharova_hilqdi_britanci_s_anekdoti_za_kralica_elizabet_ii", "text": "Бившата първа дама на САЩ Мишел Обама очарова хиляди британци вчера, като разказа анекдоти за срещата си с \"прекрасната, топла и забавна\" кралица Елизабет Втора и похвали разноликия Лондон на представянето на автобиографията си, предаде Ройтерс. \n\tМнозина от присъстващите са пътували часове, за да бъдат на събитието. Съпругата на бившия президент Обама се смя заедно с публиката, напомняйки какъв фурор предизвикала през 2009 г., като обгърнала с ръка раменете на кралицата в разрез с дворцовия протокол. Тя обясни, че по-късно се научила да държи ръцете си сключени или зад гърба си, за да сдържа неволни жестове. Но г-жа Обама каза, че не съжалява за случката с кралицата: Бившата първа дама изказа възхищение към кралицата с думите: Мелания Тръмп копира реч на Мишел Обама На въпрос на водещия какъв съвет би дала на британците, за да запазят спокойствие в бурно време - вероятен намек за политическите разделения, свързани с Брекзит, г-жа Обама отвърна, че Лондон е уникален и трябва да цени високо разнообразието си. Г-жа Обама е на обиколка за представяне на книгата си, озаглавена \"Becoming\". Тя вече я представи в Северна Америка и Скандинавия, а след Лондон ще отиде в Париж и Амстердам, съобщава БТА. ", "date": "2019.04.15", "title": "Мишел очарова хиляди британци с анекдоти за кралица Елизабет II"}
{"url": "http://clubz.bg/81828-socialdemokratite_i_krajnodesnite_na_kantar_na_izborite_vyv_finlandiq", "text": "Социалдемократите и крайнодясната националистическа партия Финландците са с почти равни резултати - 17,7 и 17,5 на сто след вчерашните парламентарни избори във Финландия, съобщи министерството на правосъдието, цитирано от Ройтерс. Партията Финландски център на досегашния премиер Юха Сипиле е на четвърто място с 13,8 на сто от гласовете, а нейният коалиционен партньор - Националната коалиционна партия е трета с 13,8 процента. \n\tЛидерът на социалдемократите Анти Рине обяви победа, макар и с малка разлика пред Финландците, предаде Франс прес. Той заяви, че ще се опита да състави правителство преди края на май. Очаква се социалдемократите да получат 40 от общо 200 депутатски мандата, а Финландците - 39, предава БТА.", "date": "2019.04.15", "title": "Социалдемократите и крайнодесните на кантар на изборите във Финландия"}
