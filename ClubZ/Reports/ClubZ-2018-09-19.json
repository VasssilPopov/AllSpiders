{"url": "http://clubz.bg/73384-dve_neshta_koito_ne_veshtaqt_nishto_dobro_za_nas_vsyshtnost_pet", "text": "Искам да посоча две неща, които сериозно смятам, че не вещаят нищо добро за нас. Всъщност - пет, но си ги групирах в две теми. Те са двете страни на едно и също – когато само си мислиш, че добре се грижиш за себе си. Когато настъпваш педала в посока – както биха се пошегували малайзийските пилоти – до всички точки на този и онзи свят... Но всъщност от глупост се проваляш и се подхвърляш на огромен, меко казано, риск. Неизвестни засега лица са нападнали отец Епифаний на Роженския манастир и след като са го „неутрализирали“, казано на полицейски език, са осъществили деянието грабеж  Резултатът от техния поклоннически туризъм до манастира е стар мобилен телефон, пари и видеокамерите на манастира. Едва на 9 септември – деня след Рождество Богородично, пък крадци опитаха да оберат храма Рождество Богородично в столичния жк „Лагера“. Благочестиви и будни момчета – направили са си труда да проверят в православното календарче кога е храмовият празник, който евентуално генерира приходи. Приход, с който ще си купят... не знам какво. Милостивият Бог им е дал толкова интелект, че не можаха да се преборят с ключалката и така не си туриха грях. А не е да нямаха желание, защото от камерите се вижда как се връщат два пъти...  И една трета случка. Храмът \"Св. вмчк Георги Победоносец\" в столичния кв. Дървеница, който е относително нов, се цепи от сторител, който набива стоманени пилони в двора, току до църковната постройка. Да не помислите, че му се нарича алчност или кощунство – не, нарича си се инвестиционно намерение. Представяте ли си какъв предвидлив строител – да си навреш балконите, прозорците на спалните, праните гащи на клиентите, на които евентуално ще пробуташ жилищата си, до църковната камбанария. Ще да са боголюбиви чада на Църквата, щом ще могат да слушат на Утрення и на Св. Литургия (два пъти сутрин и веднъж вечер), а и на Вечернята камбанният звън, излизащ от шестте камбани на храма.  Смятам, че всички тези хора не са помислили добре за себе си – само така си мислят. Има и един други обаче, на следващата фаза е crème de la crème. Те нямат страх не само от бъдещето, но и в настоящето не се сещат за себе си. С тъга съм отбелязвал, че може би в цялата история на България за пръв път имаме уникална ситуация –  бездуховни организми за ядене, пиене, размножаване и - с извинение - търкане на талончета. Това е, когато след управлението на крадливите политици, на катастрофата от пошлост, поставена и прокламирана на трона на „светая светих“, до такава степен си се отказал от мислене, че вече не си в състояние да помислиш дори за теб си. И за същества като например собствените си чеда, които са близки по животински рефлекс дори и на жабите. Тъпота, доминираща над инстинктите. Имам предвид двете катастрофи в Бяла Слатина в два поредни дни, когато на два пъти водачи самокатастрофираха – такъ пък се казва на полицейски език, когато няма друг причинител или виновник. И убиха бременните си жени - едната с близначета. А в този случай бе убито и дете. Загинаха и двамата водачи. Надали има по-висша „програма максимум“ на злото от това, на което сме свидетели: когато нихилизмът ти, безпросветността и незаинтересоваността ти са до такава степен, че вече и за себе си не се сещаш. Между другото смятам, че драскуленето по собствната ти  кожа на единственото ти тяло на практически неизтриваеми абсолютно безсмислени кривулици, борчета, змии или пейзажи е същото. Все едно най-съкровената си собственост - тялото, си го намерил на улицата. Но то е друга тема - може би съм застаряващ мърморко... Да ви разкажа и една история. Има едно място в Искърското дефиле, където е било негласно отредено за гробище на знайните и незнайни по-високопоставени или по-нисши италиански строители, които са прокарвали железницата на модерна България. То не е гробище по сегашния ПУП, но кръстовете – макар и отдавна буренясали и необгрижвани от никого, се виждат. Та, там един български гражданин решил, че може да си разшири паркинга, „усвоявайки“ в заслепението си именно това - последното обиталище на тези хора. Католици, човешки същества, непознати, отдавна забравени и не навестявани от потомците си - все тая. Последстивята за човека и семейството му са фатални само в рамките на десетилетие. Дали не чака и нас това или ще се \"мъчим\" още дълго?", "date": "2018.09.19", "title": "Две неща, които не вещаят нищо добро за нас. Всъщност - пет"}
{"url": "http://clubz.bg/73401-borisov_za_ungariq_nqma_drama_nqma_reshenie_s_pravna_stojnost", "text": "Премиерът Бойко Борисов обяви пред журналисти в Залцбург, че правителството днес не е взимало решение с \"правна стойност\", с което да се обявява в защита на Унгария срещу налагане на европейски санкции на страната. Темата е била обсъдена от министрите по искане на коалиционните партньори от \"Обединени патриоти\", но това се е случило на оперативното заседание на Министерския съвет, а не в частта му, в която се взимат реални решения. Министър-председателят дори спомена, че е казвал на унгарския си колега Виктор Орбан, че някои от политиките му имали нужда от корекция.  По-рано днес, именно в Министерския съвет, вицепремиерите \"патриоти\" Красимир Каракачанов и Валери Симеонов, както и министър Нено Димов, който е от същата квота, обявиха, че кабинетът на сбирката си днес е взел решение да се изработи позиция \"против\" налагането на санкция \"лишаване от право на глас в ЕС\" за Будапеща. Самият Каракачанов анонсира тази инициатива на \"Обединените патриоти\" още във вторник пред бТВ. Репликата \"правителството взе единодушно решение\" се появи и във фейсбук профила на силовия вицепремиер.  България застава зад Виктор Орбан Предложението за такава позиция е в отговор на решението на Европейския парламент от миналата седмица да приеме доклад, с който даде \"зелена светлина\" за налагане на санкции срещу Будапеща заради действия на правителството на Виктор Орбан, които нарушават граждански свободи, засягат неприкосновеността на съдебната власт и свободата на медиите. Предложено е Унгария да бъде наказана с отнемане на правото на глас в ЕС   Евродепутатите от ГЕРБ гласуваха в защита на Унгария и против мнозинството в ЕП. След гласуването на Европарламента казусът отива в Съвета на ЕС. Как гласуваха българските евродепутати за Унгария? 5 на 8 \"за\" Орбан Версията на Борисов за случилото се на правителствената сбирка днес, споделена преди срещата на европейските лидери в Австрия, звучи така:  Борисов, който традиционно и днес наричаше премиера на Унгария Виктор Орбан само по малко име, дори разкритикува някои негови действия - например закриването на университета на Джордж Сорос в Будапеща. Борисов да внимава на кой кон залага После разказа как и България води \"твърда политика по отношение на мигрантите, съобпазена с правата на човека\" и \"третиране на мигрантите в недобър дух също е недопуснимо...\" На въпрос как гледа на това, че Орбан е против европейски комисари от \"Фронтекс\" да стоят на границите на страната му, Борисов обясни, че работата на \"Фронтекс\" според него е именно това - да помага, да наблюдава дали се спазват човешките права и да пише доклади за начина, по който европейските страни се справят с опазването на границите.  Преди срещата на евролидерите в Залцбург Борисов сподели още, че ще има двустранна среща с главния преговарящ на ЕС за Брекзит Мишел Барние. Българският премиер изрази загриженост за пореден път, че при вариант за \"твърд Брекзит\" това ще е лошо и за ЕС, и за Великобритания, и за българите на Острова, и за англичаните, които живеят в България.  Как гласуваха българските евродепутати за Унгария? 5 на 8 \"за\" Орбан Борисов да внимава на кой кон залага", "date": "2018.09.19", "title": "Борисов за Унгария: Няма драма, няма решение \"с правна стойност\""}
{"url": "http://clubz.bg/73395-osnovatelqt_na_alibaba_prognozira_20_godishna_tyrgovska_vojna", "text": "Най-известният бизнесмен в Китай заяви, че търговското напрежение между неговата страна и САЩ ще продължи много по-дълго време, отколкото оставането на власт на американския президент Доналд Тръмп, дори ако той спечели втори управленски мандат. \"Алибаба\" влиза в съдружие с руския бизнес Според Джак Ма, основател и доскорошен шеф на огромната компания за електронна търговия \"Алибаба\" (Alibaba Group), търговската война ще продължи \"може би 20 години\". Един от най-известните китайски бизнесмени коментира темата в Шанхай на ежегодно събитие за акционерите на Alibaba броени часове, след като Тръмп обяви въвеждането на нови тарифи върху вноса на китайския стоки за около $200 милиарда. Митата в размер на 10 на сто влизат в сила на 24-ти септември и ще бъдат повишени до 25 на сто в края на годината. Китайското правителство прие ответни мерки - в полунощ на 24 септември налага мита в размер между 5 и 10 процента за вноса на американски стоки за 60 млрд. долара. Джак Ма отбеляза, че наложените до момента тарифи започват да вредят на бизнеса на компанията Alibaba, но отхвърли спекулациите, че търговското напрежението е било част от неговите мотиви да се пенсионира. Ма планира да се завърне в сферата на образованието - той беше учител, преди да създаде Alibaba през 1999 година в апартамента си. Основателят на  \"Алибаба\" напуска управлението й Освен това желае да се отдаде повече на филантропията. Той ще остане на поста до 2019 г., когато ще бъде заменен от Даниел Джан на поста главен изпълнителен директор на световно известния портал за онлайн търговия. Alibaba се превърна в най-голямата технологична компания в Китай с пазарна капитализация от около 406 млрд. долара. Компанията стана публична през 2014 г., като тогава успя да набере рекорден капитал от 25 млрд. долара по време на първичното публично предлагане (IPO). \"Алибаба\" удари рекорд - 25,3 милиарда долара за 1 ден Джак Ма също така каза на акционерите на Alibaba, че търговската война е \"против Китай\", но призова и Пекин да \"надгради\" и да отвори китайския пазар за чуждестранните инвеститори. Основателят на  \"Алибаба\" напуска управлението й \"Алибаба\" удари рекорд - 25,3 милиарда долара за 1 ден", "date": "2018.09.19", "title": "Основателят на \"Алибаба\" прогнозира 20-годишна търговска война"}
{"url": "http://clubz.bg/73399-afrika_iska_salvini_da_j_se_izvini", "text": "Африканският съюз (АС) прикани италианския вътрешен министър и вицепремиер Матео Салвини да оттегли думите си по адрес на имигрантите от Африка, които сравнява с \"роби\", предаде ДПА, цитирана от ДПА.  В него се отправя призив към Италия да следва примера на други членки на Европейския съюз като Испания, \"засилили своята подкрепа и защита на мигрантите в беда, независимо от техния произход и правен статут\". Днес последва отговор от канцеларията на Салвини, в който крайнодесният политик казва, че никога не е сравнявал мигрантите с роби, а само е заклеймявал \"идеята след като те дойдат в Европа, да бъдат принуждавани да работят и/или да живеят в ужасни условия, наподобяващи робство\".  Салвини спомена думата \"роби\" пред конференция на ЕС в петък, докато в изказването си критикуваше Жан Аселборн, министър по въпросите на имиграцията и бежанците на Люксембург. Свада между европейски министри стигна до каруцарски език (ВИДЕО) Аселборн бе заявил, че Европа се нуждае от мигранти, защото населението й застарява. Докато думите му се препредаваха от преводачите, Аселборн прекъсна колегата си и, видимо развълнуван, му напомни, че в миналото Люксембург е приемал много италиански имигранти и завърши изказването си с думите \"По дяволите!\" ", "date": "2018.09.19", "title": "Африка иска Салвини да й се извини"}
{"url": "http://clubz.bg/73400-ludogorec_ne_se_strahuva_ot_bajer_leverkuzen", "text": "Треньорът на \"Лудогорец\" Пауло Аутуори и халфът Светослав Дяков заявиха на пресконференция, че тимът им може да се справи с \"Байер\" (Леверкузен) в първия мач от групите на Лига Европа в четвъртък от 22:00 часа в Разград. \"Аспирините\" стартираха лошо в Бундеслигата, но независимо от това са смятани за фаворити в карето. Така утрешният сблъсък е от голямо значение и за двата тима. Той добави, че всички в отбора са добре, но след това се поправи, че от групата отпада Якуб Шверчок заради травма. ", "date": "2018.09.19", "title": "\"Лудогорец\" не се страхува от \"Байер\" (Леверкузен)"}
{"url": "http://clubz.bg/73387-putin_podari_neftena_kompaniq_na_kadirov_za_chrd", "text": "Президентът на Русия Владимир Путин подписа указ, с който \"Чеченнефтехимпром\" става собственост на Чечения. До този момент компанията беше федерална собственост, взета под аренда от \"Роснефт\" начело с Игор Сечин, пише Нюз.ру. В малката кавказка република президентът Кадиров, който я управлява вече 11-а година, на практика има неограничена власт. Путин нареди на правителството да обезпечи предаването на 100 процента от акциите на Чеченската република. В момента \"Чеченнефтехимпром\" управлява 1100 нефтени кладенци, от които само 270 действащи, 4 нефтени бази, няколко завода за ремонт на нефтогазово оборудване, оборудване за добиване на нефт, над 500 километра нефто- и газопроводи. Предаването трябва да стане в рамките на два месеца, може и по-рано. Документът за предаването на нефтената компания е публикуван на официалния портал за правна информация на Русия. Като се има предвид, че на 5 октомври лидерът на Чеченската република Рамзан Кадиров има рожден ден и става на 42 г., по всичко личи, че Путин е решил да му направи един нелош подарък, коментира изданието. До този момент всички акции на \"Чеченнефтехимпром\" принадлежаха на \"Росимущество\", откъдето даваха предприятието под аренда на \"Роснефт\". Кадиров поиска нефтената компания още през декември 2015 г. Тогава той писа за големия потенциал на \"Чеченнефтехимпром\", който не е свързан с нефтопреработката и който на практика не се използва. Освен това смяташе, че властите в Чечения могат да построят там завод за производство на литиево-йонни акумулатори. През септември 2016 г. от \"Роснефт\" предложиха да дадат на Грозни само участък земя за строителството на такъв завод, а цялата \"Чеченнефтехимпром\" да стане част от \"Роснефтгаз\". През март 2017 г. Кадиров заяви, че цената на активите на \"Роснефт\" в Чечения са завишени, а към републиката трябва да се отнасят като към \"следвоенен регион\". По-късно \"Файненшъл таймс\", позовавайки се на свои източници, съобщи за конфликт между шефа на \"Роснефт\" Игор Сечин и Рамзан Кадиров заради нефтените активи на Чечения.  Сега в своя профил в социалната мрежа в   Кадиров написа, че предаването на \"Чеченнефтехимпром\" на републиката в условия на санкции \"открива нови възможности за социално-икономическо развитие, създаване на нови производства и съответно на нови работни места\". Чечения вече имала реални възможности \"да задейства неизползваните от \"Роснефт\" имущество и земя за привличането на инвестиции\". Как Кадиров може да дестабилизира Русия \"При грижливо стопанисване можем да ги възстановим, като привлечем за това вътрешни и чуждестранни инвестиции. Имаме и предварителни договорки с потенциални инвеститори. Особено голям интерес проявяват китайски и близкоизточни компании и фирми\", заяви още Кадиров.", "date": "2018.09.19", "title": "Путин \"подари\" нефтена компания на Кадиров за ЧРД"}
{"url": "http://clubz.bg/73394-siderov_obvini_shefkata_na_kabineta_na_borisov_v_sabotaj_na_pravitelstvoto", "text": "Съпредседателят на управляващата коалиция Обединени патриоти и лидер на \"Атака\" Волен Сидеров обвини шефката на кабинета Бойко Борисов в саботаж на правителството. Румяна Бъчварова била в конфликт на интереси. Причината - нейни роднини работят в медии, които били от \"противниковия\" на властта лагер и отправяли \"провокации\". Сидеров визира статията във в. \"Капитал\", публикувана в деня, когато Манолев трябваше да бъде избран от парламента за нов министър на транспорта на мястото на подалия оставка заради трагедията край Своге Ивайло Московски. В статията бяха описани съмнителни минали бизнес партньорства на Манолев, както и участието му в два пътни инцидента. Малко след публикацията на сайта на \"Капитал\", Манолев свика брифинг, на който обяви, че се отказва от министерската номинация и ще съди вестника. Така за нов министър в последствие бе номиниран Росен Желязков. Публична тайна е, че дъщерята на Румяна Бъчварова работи в \"Икономедиа\", както и нейният партньор е съавтор на публикацията за Манолев. Вероятно Сидеров не знае, но дъщерята на Бъчварова умишлено избягва да пише по теми, по които майка й има отношение - като например да поеме ресор МВР, докато Бъчварова бе вътрешен министър. Очевидно Сидеров има предвид Симеон Дянков, Трайчо Трайков и Росен Плевнелиев - съответно министри на финансите, енергетиката и на регионалното развитие в първия кабинет \"Борисов\", за които от \"Атака\" отдавна твърдят, че са били \"назначения\" на съсобственика на \"Икономедиа\" Иво Прокопиев. Дянков отдавна не е част от правителството, Трайков беше кандидат за президент на десните сили на последните избори, а Плевнелиев изкара един президентски мандат като номинация на ГЕРБ. Все пак Сидеров посочи, че Борисов има право сам да избира кабинета си.", "date": "2018.09.19", "title": "Сидеров обвини шефката на кабинета на Борисов в саботаж на правителството"}
{"url": "http://clubz.bg/73388-vladimir_putin_iska_smyrtta_mi", "text": "Станаха известни имената на мъжа и жената, отровени на 16 септември в ресторант Prezzo в Солзбъри, съобщава Нюз.ру.  Както е известно, двама души пострадаха и в града избухна паника. Оказа се, че отровените са руснаци, но този път не е бил използван нервнопаралитичният газ новичок. Досега не бяха ясни самоличностите на жертвите. По предварителните данни отровната субстанция е стрихнин за плъхове. Жената е сигурна, че е станала жертва на специалните служби на родината си. Тя е родом от Нижни Новгород, сега е гражданин на Израел. Казва се Анна Шапиро и е на 30 години. Съпругът й е 42-годишен британец на име Алекс Кинг, твърди вестник The Sun от 19 септември.  Шапиро е категорична, че е била умишлено отровена. Първоначално се съобщаваше, че тя е в критично състояние, но бе изписана още на 17 септември, докато съпругът й остана на лечение. Анна е настанена в хотел в Солзбъри и е под полицейска охрана. Паника в Солсбъри - пак отровени руснаци. Не било новичок Шапиро разказа подробностите за случилото се. Двамата със съпруга й отишли в ресторант \"Прецо\" по препоръка на местен жител, от когото били наели къща в село Ландфорд в окръг Уилтшир, близо до Солзбъри. Ресторантът се намира само на 300 метра от пицарията, където през март в деня на отравянето им вечеряли бившият полковник от руското Главно разузнавателно управление (ГРУ) Сергей Скрипал и дъщеря му Юлия. Когато влезли в заведението, Анна и Алекс се пошегували, че се надяват да не бъдат отровени, защото вече се смятало, че всичко в Солзбъри е сигурно. Тя си поръчала флорентинска пица, а съпругът й - риба, зеленчуци и картофи. Поискали и две чаши бяло вино. Към края на храненето Алекс Кинг се почувствал зле и отишъл до тоалетната. След 15 минути съпругата му започнала да се тревожи, отишла в тоалетната и го видяла да лежи на пода с пяна на устата. Шапиро изкрещяла за помощ и също й станало лошо. И двете жертви били хоспитализирани и приведени в изкуствена кома. Тя работи като модел, а баща й е бивш висш военен служител. И продължава: Според нея тя е обект на хора от обкръжението на Путин. И директно обявява: Мъжът й вече се чувства по-добре и е дошъл в съзнание. За окончателното лечение лекарите изчакват резултатите от изследванията. Източници на вестника от разследващите органи са споделили, че най-вероятно двамата са отровени със стрихнин, но все още не е уточнена отровата официално. На 4 март т.г. в Солзбъри бяха намерени в безсъзнание Сергей и Юлия Скрипал. Те станаха жертви на новичок, поставен върху дръжката на входната им врата. Използването на химическо оръжие от страна на Кремъл стана повод за дипломатически скандал. Над 200 руски дипломати бяха изгонени от 29 западни държави. България се задоволи само с привикване за кратко на посланика ни в Москва. Двама в безсъзнание край Солсбъри По-късно в Солзбъри бяха отровени с новичок двама британци - Чарли Роули и приятелката му Доун Стърджънс. Жената почина, а Чарли се спаси. Ето ги отровителите на Скрипал През миналата седмица британските власти разкриха заподозрените като извършители на атаката срещу Скрипал. Това са Александър Петров и Руслан Боширов, които са агенти на руските секретни служби, и по-точно на ГРУ. Пьотр Верзилов е бил отровен В момента в Берлин се лекува от отравяне Пьотр Верзилов, издател на групата \"Пуси райът\". Неговата съпруга твърди, че е отровен от руснаци агенти на службите. Москва отрича всички обвинения. Двама в безсъзнание край Солсбъри Ето ги отровителите на Скрипал Пьотр Верзилов е бил отровен", "date": "2018.09.19", "title": "\"Владимир Путин иска смъртта ми\""}
{"url": "http://clubz.bg/73391-lyuksemburg_ne_e_narushil_zakonite_na_es_s_danychnite_oblekcheniq_za_makdonalds", "text": "Данъчното споразумение между американската верига „Макдоналдс“ и Люксембург не нарушава законите на ЕС за държавната помощ, обяви днес еврокомисарката по конкуренцията Маргрете Вестагер. Такива са заключенията от тригодишното разследване на Европейската комисия. Според антитръстовите регулатори причината „Макдоналдс“ да не плати част от данъците си са несъответствия в законите на САЩ и Люксембург. Разследването на ЕК засегна редица многонационални компании, сключили незаконни споразумения с европейски правителства. Сред провинилите се бяха „Епъл“, „Старбъкс“ и „Фиат“. В резултат те трябваше да доплатят данъци в размер на милиарди евро. А към бившия люксембургски премиер Жан-Клод Юнкер - в момента председател на Еврокомисията - бяха отправени обвинения, че е покровителствал незаконната дейност. \"Фиат\" и \"Старбъкс\" ще доплащат данъци на Люксембург и Холандия В случая с „Макдоналдс“ обаче споразумението е било в съответствие с националните данъчни закони и с двустранното споразумение между САЩ и Люксембург за двойното данъчно облагане. Всъщност, тук става дума за двойно данъчно необлагане, стана ясно от изявлението на Вестагер. Но то не се дължи на специално отношение от страна на властите във Великото херцогство, а на несъответствия в законодателствата на двете държави. Така че държавата-джудже не е нарушила законите на ЕС. Факт е обаче, че от „Макдоналдс“ не са платили данъци върху печалбите, изтъкна датската комисарка. Юнкер уличен, че помагал на световни корпорации да крият данъци Разследването бе фокусирано върху базираното в Люксембург поделение „Юръп франчайзинг“ на „Макдоналдс“. То прибира печалбите от франчайзинга в ЕС, Украйна и Русия.  През 2009 г. властите в Люксембург постановиха, че компанията не трябва да плаща корпоративен данък, тъй като печалбите ще бъдат обложени в САЩ. Второ постановление гласеше, че американската верига вече не трябва да доказва, че приходите й подлежат на облагане в Америка. Преди два месеца Люксембург представи законопроект за избягване на двойното данъчно облагане. Юнкер уличен, че помагал на световни корпорации да крият данъци", "date": "2018.09.19", "title": "Люксембург не е нарушил законите на ЕС с данъчните облекчения за \"Макдоналдс\""}
{"url": "http://clubz.bg/73396-prokuror_geshev_vidq_zagovor_sreshtu_specsyda_do_nova_godina_shte_blokira", "text": "Зам.главният прокрор Иван Гешев видя днес съпротива срещу специализираните съд и прокуратура, които вършат все повече работата, за която са създадени. И затова срещат все по-гоям отпор у всякакви среди,  .  Целта била тези структури да се престанат да съществуват, или да се затрудни максимално работата им. След което направи плавен преход към лошите грижи за съда, като добави: Как работи спецсъдът: бомбардират ги, а те броят снарядите На въпроса от кого зависи това, тойпосочи Съдийската колегия на Висшия съдебен съвет (ВСС). Доскорошният шеф на спецпрокуратурата се застрахова, че под \"нормално\" разбира своевременно правосъдие, независимо дали оправдателни или осъдителни присъди, а не \"след 4-5 години да сме забравили предмета на делото на първа инстанция\". Повод за коментара му даде операция на спецпрокуратурата и ГДБОП срещу дървената мафия, в рамките на която са задържани шефът на столичната Регионална дирекция на горите (РДГ) и на свогенското горско стопанство, плюс двама горски стражари и още един човек. Изреждайки само \"уникалните\" успехи на спецпрокуратурата като КТБ, делото \"Иванчева\", откритите над 10 млн. лв. на Ветко и Маринела Арабаджиеви, за пръв път изправените \"олигарси\" пред съда (явно тях и Миню Стайков), Гешев обяви че за пръв път се намесват и в сегмента с горската мафия. Но не му е известно как с 40-50 прокурори ще се намесят във всички сегменти на престъпността. Спецсъдът гледа над 90 % СРС-та и мерки за неотклонение И така дойде загрижеността му за спецсъдилищата. Гешев даде пример, че въпреки че при тях са се увеличили в пъти прокурорите, те пак не стигат, за да влизат в заседания. А това значи, че един и същи съдия не излиза от заседание, а пък има и семейство и деца. На журналистическия въпрос - откъде тази загрижост към колегите му в черни тоги, той каза: Що се отнася до задържаната свогенска група, от спецпрокуратурата и ГДБОП установили, че тя е изкарала 250 000 лв. само от началото на тази година, а иначе действа от 2014 г. Под ръководството на шефовете, които смазвали всички сигнали, прекратявали административни преписки и репресирали жалбоподатели, групата била взела \"гората за бащиния\" и извършвала поголовна сеч. Самото сечене на гората се извършвало от социално-слаби, които не представляват интерес в разследването. Продукцията - и дърва за огрев, и материал, и пелети, е пласирана на териториите на София-град и област и Благоевградско - в Банско. Спецсъдът гледа над 90 % СРС-та и мерки за неотклонение", "date": "2018.09.19", "title": "Прокурор Гешев видя заговор срещу Спецсъда - до Нова година ще \"блокира\""}
{"url": "http://clubz.bg/73392-kratyk_urok_po_ikonomika_za_mnogo_izostanali", "text": "Кратък урок по икономика за много изостанали. За добри цени на хляба не трябва търговците да продават без печалба, а да се премахнат пречките пред конкуренцията и изкривяванията на пазара, като например: 1. Концентрирането на земеделските субсидии и на обработването на земите в малък на брой производители създава условия да договарят цените помежду си.  Държавата моли търговците да продават хляба без печалба 2.Трайното поддържане на ограничения на конкуренцията на пазара на горива води до поскъпване на транспорта на всичи стоки, тоест и на хляба. 3. Плащането на безумен студен резерв, за да могат хидролози да управляват огромни ТЕЦ-ове, увеличава цената на тока и съответно оскъпява производството на стоки, включително на хляба. 4. Невлизането в еврозоната държи лихвите по кредитите на по-високи нива в България, което оскъпява производството, тоест и хляба. Стига вече празни приказки... Суша вдига цената на хляба     Суша вдига цената на хляба", "date": "2018.09.19", "title": "Кратък урок по икономика. За много изостанали"}
{"url": "http://clubz.bg/73398-tusk_sprete_da_igraete_politicheski_igri_s_migraciqta", "text": "Дошъл е моментът да бъде решена европейската главоблъсканица с миграцията. Политиците трябва да престанат да изполват въпроса с миграцията за политически дивиденти. Това заяви председателят на Европейския съвет Доналд Туск преди началото на неформална среща на върха на ЕС в Залцбург, предаде ДПА, цитирана от БТА. Макар и тази година броят на пристигналите мигранти в Южна Европа да спадна под равнищата отпреди върховата точка на миграционния наплив през 2015-2016 г., през последните месеци този въпрос се завърна в политическия дневен ред, отбелязва германската агенция. ЕК още настоява за постоянна система за преместване на мигранти Италия, Австрия и няколко централноевропейски държави заявиха, че единственият начин да се спре незаконната миграция е да се затегне охраната на външните граници на ЕС. В същото време те се обявиха против опитите за разпределяне на кандидатите за убежище в съюза. Други правителства искат да уредят безизходицата от страх, че този въпрос ще помогне на популистки партии да постигнат успехи на европейските избори догодина, допълва ДПА. Австрийският канцлер Себастиан Курц заяви, че някои от страните, които са основни входни точки за мигрантите като Италия, Испания и Гърция, все още проявяват неохота към предложението на Европейската комисия да бъде разширен мандатът на европейската служба за гранична охрана Фронтекс. На днешната среща в Залцбург, която е двудневна, Туск ще лансира и идея за среща на върха между ЕС и Арабската лига през февруари в Египет. Барние: ЕС е склонен да преразгледа въпроса за ирландската граница Отделно Туск съобщи, че ще свика извънредна среща на върха на ЕС за Брекзит около средата на ноември за финализиране на споразумението с Великобритания, предаде Ройтерс. На пресконференция преди срещата на върха на 28-те лидери от ЕС в Залцбург по-късно днес Туск каза: Туск заяви, че това се отнася за готовността на Обединеното кралство да работи тясно с ЕС по сигурността и външната политика след Брекзит. Той обаче подчерта, че съдържащите се в стратегията от Чекърс предложения на премиера Тереза Мей за бъдещата ирландска граница и икономическото сътрудничество между съюза и Великобритания \"ще трябва да бъдат преработени и по тях да се преговаря още\". Други европейски лидери отхвърлиха плана на Мей. Себастиан Курц заяви, че ЕС е променил позицията и Великобритания би трябвало да бъде любезна да отговори. Всичко това стана часове, преди тя да се опита да ги убеди в стратегията от Чекърс. Барние: ЕС е склонен да преразгледа въпроса за ирландската граница", "date": "2018.09.19", "title": "Туск: Спрете да играете политически игри с миграцията"}
{"url": "http://clubz.bg/73393-borisov_da_vnimava_na_koj_kon_zalaga", "text": "Днес правителството е решило по принцип да застане на страната на унгарския министър-председател Виктор Орбан и срещу искането на Европейския парламент ЕС да започне срещу него процедура за налагане на най-тежкото наказание в Съюза - лишаване от членски права. България застава зад Виктор Орбан Министър-председателят Бойко Борисов уточни, че решението е \"оперативно\" и все още няма \"правна стойност\". Дори да е така, ако министрите наистина са били единодушни, че България трябва да защити Орбан, както съобщиха заместниците на Борисов от Обединените патриоти и министърът му на околната среда, имаме събитие с несъмнена политическа стойност. То сваля маски и говори за много неща, но най-важното от тях е, че е рисково. Рискът поемат управляващите, а за евентуалната загуба ще платим всички. Орбан е прав за бежанците. Борисов да го подкрепи Федерална Европа, полезните идиоти и българският национален интерес Орбан е прав за бежанците. Борисов да го подкрепи Федерална Европа, полезните идиоти и българският национален интерес", "date": "2018.09.19", "title": "Борисов да внимава на кой кон залага"}
{"url": "http://clubz.bg/73382-cvetanov_cacheva_i_cacarov_ne_sa_kandidaturi_na_gerb_za_ks", "text": "Цецка Цачева и Сотир Цацаров към момента не са разглеждани като възможни кандидатури на ГЕРБ за конституционен съдия. Това коментира в сряда пред журналисти председателят на ПГ на ГЕРБ Цветан Цветанов.   Според него името на сегашния главен прокурор Сотир Цацаров не е било обсъждано досега. Президент и кабинет се разбраха за 10 посланически назначения Обсъждането на темата за избора на конституционен съдия трябвало да започне в предстоящите дни. По думите му в ГЕРБ имали няколко варианта. Но \"все пак трябва да вземем и съответното решение на заседание на Парламентарната група\", каза той. За ГЕРБ било важно представителят, когото ще предложат, да бъде на първо място доказан професионалист и добър съдия или човек, който действително е работил в съдебната система, и има безупречна репутация.  Миналата седмица, на 12 септември, депутатите приеха процедурни правила за избор на съдия в Конституционния съд от квотата на Народното събрание на мястото на Цанка Цанкова, чийто мандат изтича. Предложенията за кандидати могат да бъдат правени от народни представители в 14-дневен срок от приемането на правилата. На въпрос дали Цачева ще бъде номинирана за посланик в Черна гора, Цветанов препрати към интервюто на Цачева от вторник по бТВ. Там тя заявила категорично, че нито е обсъждано с нея, нито е канена да става посланик или пък конституционен съдия.  Само ден след като Цветанов подробно разясни тезата си за поведението на президента Румен Радев, който търсел конфронтация, днес председателят на ПГ на ГЕРБ обяви края на \"това, което се генерираше като война между институциите\". Днес сутринта стана ясно, че Радев е подписал указа за освобождаване на главния секретар на МВР Младен Маринов, което му позволява да бъде министър на вътрешните работи. Кабинетът спази процедурата - Румен Радев подписа указа за Младен Маринов Той пак не пропусна да подчертае, че нямало закон, който да иска съгласуване с президента, а подзаконов нормативен акт. И отбеляза, че Радев е слушал своите съветници и затова заемал \"хард позиция\". И заяви, че утре новите министри ще бъдат гласувани. Лидерът на \"Атака\" и председател на \"патриотите\" в НС Волен Сидеров също се оказа доволен от решението на държавния глава. Сидеров изрази недоволство към позицията на Румяна Бъчварова като съветник на премиера, тъй като нейни близки работели срещу правителството. Кабинетът спази процедурата - Румен Радев подписа указа за Младен Маринов", "date": "2018.09.19", "title": "Цветанов: Цачева и Цацаров не са кандидатури на ГЕРБ за КС"}
{"url": "http://clubz.bg/73380-noviqt_sezon_v_shampionskata_liga_zapochna_sys_starite_fizionomii", "text": "В седмицата на поредния „първи учебен ден“ (за едни повод за радост, а за други - за страдание) идва ред да отбележим още едно значимо събитие, а именно - началото на груповата фаза в Шампионската лига. Тъй че, ако сте на 12 (или имате дете на 12) и все още не откривате разлики между триъгълник и успоредник, най-престижният клубен турнир в света ще ви утеши през следващите месеци. Е, нещото започна преди няколко часа, тъй че все още не е минало времето за начални прогнози и залози. Няма да бързам да пророкувам кой ще стане шампион - финалът е чак на 1 юни 2019 г. и дотогава могат да се случат редица катаклизми. За сметка на това груповата фаза сама по себе си е достатъчен повод да се направя на Нострадамус. Имаме три що-годе равностойни отбора в лицето на „Атлетико“ (Мадрид), „Борусия“ (Дортмунд) и „Монако“, както и амбицираните симпатяги, идващи от китното белгийско градче Брюж, което по население бие с малко Плевен. В момента „дюшекчиите“ са като преял с дроб сарма гюлетласкач, който е започнал с фаул участието си в дисциплината. Едничката им победа в Ла лига от началото на сезона не изглежда никак заплашително. Въпреки това Антоан Гризман все някога ще влезе отново във форма, нали? „Монако“ на свой ред стартира още по-зле кампанията във Франция, а и като цяло не дава вид на отбор, който има сили да се бори за каквото и да е през този сезон нито на местна почва, нито в Европа. Лига Европа приляга повече на тима и точно това смятам, че ще се узакони през декември. Снощните двубои затвърдиха още повече усещането, че „Борусия“ и „Монако“ нямат таланта отпреди няколко сезона и няма да представляват фактор в тазгодишната надпревара. Подредбата на планетите и фактът, че Меркурий е в трети дом, дават лек аванс на немците пред французите за второто място в групата. Набедена за „група на смъртта“ от медиите, които все пак трябва да се опитат да генерират внимание към най-комерсиалния турнир. Нека си го кажем право обаче - „Барселона“ ще смаже и „Тотнъм“, и „Интер“, и ПСВ. Истинската битка ще за второто място и ще се води между италианския и английския отбор. В първия им пряк двубой снощи „Интер“ взе драматична победа в добавеното време, но личното ми мнение, е че в крайна сметка превес ще вземат „шпорите“ поради, факта, че отборът им е сработен. \"Интер\" обърна \"Тотнъм\" в последните минути Любопитно е обаче какво ще сътворят „нерадзурите“ в останалите си срещи в турнира след седемгодишно прекъсване. И най-вече дали Мауро Икарди ще продължи да показва класата си и извън Ботуша, както успя да го направи при изравнителния си гол за 1:1 срещу лондончани.  А за ПСВ ми е мъчно. По-голям малшанс при жребия не са имали, откакто съдбата ги изправи срещу „Лудогорец“ в групите на Лига Европа през 2013 г. „Група на смъртта“ volume 2. Само че отново изглежда доста очевидно кои два отбора ще излязат от нея - френският шампион ПСЖ и финалистът от миналия сезон „Ливърпул“.  „Наполи“ сякаш е далеч от формата си през миналия сезон и неслучайно загуби точки още при гостуването си в Сърбия. Видя се, че отборът има трудности в нападение, а Аркадиуш Милик далеч не е играч от световна класа, какъвто неаполитанците се надяват да бъде/стане.  Голям мач на \"Анфийлд\", \"Ливърпул\" би ПСЖ в драма В другото зверско дерби „Ливърпул“ разчекна парижани, които, къде с късмет, къде с хитрост успяха все пак да вкарат два гола и да загубят само с 2:3 в града на „Бийтълс“. Въпреки това от отбор с Неймар и Мбапе в редиците си се очаква далеч по-стойностна игра. На „Анфийлд“ звездите на ПСЖ бяха излезли да дефилират с новите си екипи на Air Jordan, а не да играят комбинативен и красив футбол. Всъщност какъвто и да е футбол, но два злощастни рикошета за малко да им подарят точка. Давам предимство на „Ливърпул“ в крайното подреждане не само заради победата, а и защото Клоп е по-добър треньор от Томас Тухел и това няма как да не се прояви в рамките на 6 мача. Тая група няма да я следи никой, освен местните фенове и любителите на залози. Общо взето всеки сезон плявата от всяка от четирите урни се събира заедно и генерира два напълно посредствени осминафиналиста. Тази година злата участ да бъде най-скучната група се падна на D. Като алтернатива на двубоите между „Локомотив“ (Москва), „Шалке 04“, „Порто“ и „Галатасарай“ ви предлагам записи от световното по дартс, както и немските, романтични филми на Розамунде Пилхер. Все неща, изпълнени с много повече динамика. Снощи се изиграха първите срещи и се потвърди аксиомата, че турските отбори са фактор у дома, а руските са туристи като гости. Подреждането след първия кръг навярно ще се запази и до самия край. „Байерн“ обикновено не може да се оплаче от липса на късмет, освен в мачовете си срещу „Реал“ например. Баварците ще минат с лекота през „Аякс“ и „Бенфика“ и ще потренират вкарване на 4+ гола срещу слабака АЕК. Да им се чуди човек на гърците кога успяват да са добри на футбол от толкова много мързелуване по многото им плажове? Второто място ще се реши между холандците и португалците, като няма голямо значение кой от двата отбора ще се класира напред, тъй като на осминафиналите ще бъдат бити от някой победител в друга от групите. Залагам на „Бенфика“, тъй като „Аякс“ прилича повече на рафт с артикули на промоция, отколкото на сериозен европейски гранд. Старите приятели от „Манчестър Сити“ и „Шахтьор“, които дружно прецакаха „Наполи“ през миналия сезон, се срещат отново. И толкоз откъм наличието на някакви по-интересни истории за споменаване от тази група. На „гражданите“ ще им е по-трудно да напълнят стадиона си в който и да е от мачовете, отколкото да си спечелят групата. Що се отнася до „Хофенхайм“ - мястото му определено не е в Шампионската лига. Новият регламент на УЕФА, който класира първите 4 отбора от Бундеслигата директно в турнира на богатите, куца. Нито „Шалке 04“, нито „Хофенхайм“ ще предизвикат какъвто и да е интерес у неутралния зрител. Заради което и ще ги глобя с последно място в прогнозата ми. След като миналата есен „Реал“ страдаше срещу „Тотнъм“ и остана на второ място в групата си, този сезон жребият му отреди може би най-лесните съперници. Липсата на Кристиано Роналдо няма да се усети преди елиминационната фаза, тъй че защитата на 13-ата титла ще продължи поне до пролетта (когато очаквам и да капитулира). Отделно от това намирам за доста симпатично да се налага да гостуваш в Пилзен по чисто алкохо... ъм, спортно-технически аспекти. Чехите най-вероятно ще застинат на дъното на групата, но поне ще почерпят гостите си подобаващо в бирарите около стадиона. Единствената неизвестна в групата е колко от футболистите ще се разболеят при гостуването в Москва. Но пък „червените“ фенове у нас могат да са щастливи, че поне един ЦСКА ще участва в някой от клубните турнири и през есента. В последната група ще е особено любопитно. Роналдо отново ще се изправи срещу „Манчестър Юнайтед“, докато все още се опитва да влезе във форма в новия си отбор „Ювентус“. А „Валенсия“ ще се опита да обърка сметките на сочените за фаворити англичани и италианци. Имайки предвид неубедителната игра на „червените дяволи“ през последните... 5 години, то изобщо не изглежда гарантирано продължаването им към осминафиналите. Дори „младите момчета“ от Швейцария са способни да произведат някоя изненада и да заплетат битката за първите две места. Държа да отбележа, че не търпя отговорност за никакви загуби, които е възможно да генерирате, ако се вслушате в прогнозите ми, но пък обещавам да се похваля, ако позная развитието на повече от две-три от групите. За съжаление, груповата фаза на Шампионската лига е всичко друго, но не и впечатляваща. И не виждам как това ще се промени скоро. Единствените генерални различия са в началните часове на мачовете – иначе казано, не забравяйте, че днес oтново трябва да сте пред телевизорите в 19:55 и 22:00, а не в 21:45, както бяхме свикнали доскоро. Всичко останало си е същото – едни и същи фаворити, едни и същи голмайстори, едни и същи вторник и сряда, в които жените и приятелките ви ще ви гледат накриво. „Генерация Z“ – с подкрепата на „Америка за България“ Голям мач на \"Анфийлд\", \"Ливърпул\" би ПСЖ в драма „Генерация Z“ – с подкрепата на „Америка за България“", "date": "2018.09.19", "title": "Новият сезон в Шампионската лига започна със старите физиономии"}
{"url": "http://clubz.bg/73346-federalna_evropa_poleznite_idioti_i_bylgarskiqt_nacionalen_interes", "text": "Петнадесет години след Маастрихт и почти десет след Лисабон едно е ясно на всички - днешният ЕС е опасно слаб и неефективен. Липсата на политическо лидерство (не съвсем справедливо олицетворена напоследък от ишиасните кризи на Жан-Клод Юнкер), не е причина, а следствие. Неспособността да се вземат бързи и адекватни решения на кризи не е продукт на “сложни регулации”, а резултат от отсъствието на регулации/правила за реакция на кризи.  Накратко - Европа не е твърде единна. Твърде разединена е. ЕС на Маастрихт и Лисабон е слаб, не защото не се съобразява с националните държави, а защото е плод на прекален компромис с националния суверенитет. Вместо малко, ефективно и отчетно пред ЕП и гражданите федерално правителство, което да се занимава с основните общи политики, има сложна и мудна администрация, посветена на често периферни въпроси. Това състояние е дългосрочно неудържимо. Ние, като граждани на Европа, ще трябва да тръгнем по един от два пътя - напред към Единна, федерална Европа или обратно към конкуриращи се национални държави. Но нека да погледнем конкретно основните кризи, причините за тях и решенията в двете възможи посоки: Тук вече никой не спори. След дълги години на автоцензура, вече не само националистите и християндемократите, но също социалдемократите и либералите, признават провала на политиката за съхраняване на социалния модел от 80-те чрез неограничен прием на мигранти. Има обаче важен детайл: Такова нещо като “миграционна политика на ЕС” няма. Не съществува. “Дъблинският регламент” урежда единствено молбите за закрила по Конвенцията за бежанците и статута на бежанците от 1951 г. Но и той не създава обща политика на Съюза, а е нейно отрицание, узаконяващо принципа, че проблемът с миграцията е национален проблем на граничните държави на ЕС. Извън правото на убежище, всички други аспекти на миграцията са чиста национална политика. Провалена национална политика. И тук виждаме един от основните недостатъци на половинчатата “Маастрихтска Европа”. Шенгенското споразумение предвижда общи граници, но не налага, не финансира и не гарантира обща гранична политика. Комбинацията между отворени вътрешни граници и липса на обща миграционна политика ни доведе до кризата от 2015 г. Възможни са две решения: Обща политика по затваряне на външните граници или самостоятелна политика по затваряне на вътрешните. Второто е кошмар за граничните държави, в т.ч. за България. Ние, българите, естествено сме за затваряне на външните граници. Но това изисква повече Европа, силни федерални органи на власт, които да наложат волята на мнозинството за рестриктивна политика и да я приложат по всички външни граници. Изисква единна Европа и достатъно споделяне на суверенитет и бюджет общи граничните сили. Няма спор. След Маастрихт, Европа е континент на задълбочаващи се неравенства, намаляваща социална защита, ерозираща средна класа. Социалната база на евроскептиците (националните социалисти) е почти изцяло сред групите, които се чувстват губещи в този процес, които носят на гърба си тежестта, а не ползите от либералните реформи в периода 1990-2008 г. НО: Няма такова нещо като “Европейска социална политика”. Има в различна степен неуспешни национални социални политики. И отново един половинчат, недомислен компромис - относително отвореният пазар на труда е съчетан с напълно затворени солидарни социално-осигурителни и здравни системи. По този начин, обществата от Източна Европа се превръщат в незаменим донор на западните пенсионни и здравни фондове. Но пък в очите на работническата класа на Запад, работниците от Изтока са крадци на работни места, оттам и обвиненията за “социален дъмпинг”. Решенията? Обратно затваряне на пазара на труда и край на свободното движение или интеграция на социалните системи. България изобщо функционира благодарение на постоянния износ на работна ръка за ЕС и непрекъснатия приток на средства от работещите в ЕС към семействата им. Нашият интерес е очевиден - свободен трудов пазар и повече Европа в социалната сфера, в т.ч. и пенсионна система, която да осигурява приходи на нашия осигурителен институт от българите, работещи в ЕС. Факт е, че Европа изостава икономически, както и че в периода 1990-2018 е загубила немалко производства. Важно е да се отбележи, че за избирателите на евроскептиците на Запад, изнасянето на производства в Полша, България или Румъния също е “загуба на производства” и те се противопоставят на това, което за нас са инвестиции. Икономическото изоставане се дължи на много фактори - преди всичко на бързия и за мнозина неочакван възход на производствата в Източна Азия и особено Китай, на агресивната търговска политика на тези държави, но и на твърде тежките социални системи и сложни трудови и пазарни национали регулации в Европа. Има ли обаче връзка между Договора за ЕС от Маастрихт и създаването на Единния пазар, от една страна, и икономическото изоставане, от друга? Доколкото има, тя се дължи на недостатъчната, а не на прекомерната интеграция на европейските икономики. Маастрихт е твърде обърнат към миналото, към времето, когато отделните европейски държави са били световните икономически гиганти след САЩ и конкуренцията е била предимно помежду им. Клаузите на Маастрихт са насочени предимно към преодоляване на нелоялната конкуренция между отделните страни в ЕС, а не на нелоялната конкуренция отвън. И до днес, икономическата политика на Съюза не създава необходимите условия за обща политика за париране на нелоялната конкуренция, “социалния дъмпинг” и агресивната индустриална и търговска политика на Изтока. Особена слабост на ЕС е провалът за включване на транспорта в Единния пазар, който отнема възможността за пълноценно използване на вътрешно-европейските железопътни и водни артерии като фактор за конкурентност и растеж. Националните транспортни политики се характеризират с неизживян национализъм и социализъм, както повечето сфери, в които Европа се проваля. В единствената сфера, в която ЕС е постигнал пълна интеграция - митническата политика, ЕС е силно ефективен, както показаха и скорошните преговори с Япония и САЩ. Общата политика е фактор против, а не за икономическото изоставане. Една от най-опасните половинчати политики след Маастрихт е въвеждането на обща валута и Централна банка, но без общо финансово и икономическо управление. Всички проблеми, които последваха - в т.ч. и особено фалита на икономиките в Южна Европа - бяха предвидени от архитектите на еврозоната, те не са изненада. Нещо повече - те са ясно предвидени от Аликзандър Хамилтън повече от 200 години (!) преди въвеждането на еврото, в непреходните “Записки на Федералиста”. Общата валута изисква минимални стандарти на обща финансова и фискална политика, налагани от орган със собствени правомощия, а не чрез преговори между суверенни финансови министерства. Отново проблемът се корени в липсата на достатъчно интеграция. Тук особено голяма отговорност носят формално “про-европейските” правителства на Германия и на другите богати северни държави. Те имат огромна полза от единната валута, но не носят отговорност за нейните недъзи. Общата външна политика, въпреки всички усилия, остава слабото звено на ЕС. И това не е чудно, защото усилията са на хартия. Външната политика на ЕС, доколкото я има, не е обезпечена с финансови, икономически и отбранителни инструменти. Нещо повече - тя се формира от орган (“върховен представител”), който не е носител на суверенитет и има по-скоро съгласувателни функции. Във всяка кризисна ситуация, ЕС има “позиции”, но отделните европейски държави имат различни, често противоположни, политики. Това се отразява особено тежко в Близкия изток, където ЕС е изключително уязвим от мигрантски потоци и радикализация на собствените си арабски, кюрдски и турски общности, а безпомощен да подпомогне умиротворяването на региона и намирането на разумни компромиси. Особено видима е външнополитическата слабост в сферата на енергетиката. Европейският континент е в общи линии лишен от енергийни ресурси - отчасти поради липсата на находища, отчасти поради твърде високата цена на добив на изкопаеми. Всички европейски икономики са зависими от енергийни доставки и особено от доставки на газ, който почти не се добива в ЕС. Несъмнен е интересът от обща енергийна политика, която би поставила доставчиците в много тежко пазарно положение и би осигурила трайни доставки на добри цени. Обща енергийна политика обаче липсва - има конкурентни и опасни национални политики, и то както от страна на руските “Троянски коне” като България и Унгария, така и от егоистичната и видимо корумпирана енергийна политика на Германия. Като цяло, липсата на реална, суверенна обща външна, отбранителна и енергийна политика води до един особено опасен феномен - дипломацията на Европа да се ръководи от Берлин, вместо от Брюксел.  Легендата за диктатурата на “еврократите” почива на комбинация от лъжи и заблуди. Във всички сфери, в които Европа е слаба, липсват или не се прилагат общи политики, а се налагат противоречиви, глупави и опасни национални политики. Но това не се дължи на твърде много власт в ЕС, а на твърде малко реално правомощия, липса на общ финансов ресурс и в крайна сметка - липса на суверенна, демократично формирана обща воля. За да има истинско лидерство, представителност и отговорност, трябва да има истинска власт. Единна, федерална Европа може да бъде много по-силна и в борбата с нелегалната миграция и терористичната заплаха, и в световните икономически битки, и в сдържането на конфликтите в Близкия Изток и Африка. Тя може по демократичен път да излъчи лидери, които да представляват мнението на мнозинството, и чиято власт да бъде балансирана от мнозинството национални държави, както се случва във всяка конституционна федерация. Тези лидери могат да бъдат консерватори, либерали, социалисти - според моментния превес на обществените настроения. Но едно е сигурно. Не могат да бъдат полезните идиоти на Кремъл - дребни мошеници, които използват страховете и проблемите на избирателите си, парите на данъкоплатците от цяла Европа и черните пари на руската мафия, за да обогатяват себе си и да рушат бъдещето ни.", "date": "2018.09.19", "title": "Федерална Европа, полезните идиоти и българският национален интерес"}
{"url": "http://clubz.bg/73381-dovolen_li_e_trymp_che_napravi_oon_otnovo_velika", "text": "На 25 септември президентът на САЩ Доналд Тръмп трябва да направи своето второ обръщение на сесията на Общото събрание на ООН - най-голямото събитие в дипломатическия календар. Докъде са стигнали отношенията между САЩ и ООН, година след като и Тръмп, и генералният секретар на ООН Антониу Гутериш направиха своя дебют? Коментар на ДПА. \n\tАмериканският президент Доналд Тръмп никога не е харесвал ООН. Нарича я  Но докъде са стигнали отношенията между САЩ и ООН в момент, когато той се готви да направи своето второ изказване от трибуната на ООН следващата седмица? \n\tСАЩ многократно са се оплаквали, че плащат 22 процента от редовния бюджет на ООН. Този дял се изчислява по формула и въз основа на това колко голяма е икономиката на страната. Тръмп предизвика страхове, че ще ореже американските вноски в бюджета на ООН за мироопазване с около 1 милиард долара миналата година. Тръмп извади САЩ от Съвета за човешките права на ООН Мнозина отдават признание на неговия посланик в ООН Ники Хейли за смекчаване на плановете му за драстични съкращения. Освен това генералният секретар на ООН Антониу Гутериш обяви през юли реорганизация на нейното подразделение за мироопазване и планове за повишаване на ефективността на управленската структура, което, изглежда, държи Тръмп на разстояние. И добави: Гутериш успешно развива отношенията с Тръмп. След среща в Овалния кабинет през май Тръмп публикува в Туитър своя снимка, на която е заедно с Гутериш и Хейли и прави жест с палците нагоре, заявявайки, че ръководителят на ООН \"усърдно работи, за да \"направи Общността на обединените нации отново велика\". САЩ наложиха орязване на бюджета на ООН А успехи имаше. Питър Йео, който ръководи независимата организация \"Кампания за по-добър свят\", застъпваща се за сътрудничество между САЩ и ООН, отбелязва, че екипът на Хейли постига успехи, преговаряйки в ООН по въпроси, сред които санкциите срещу Северна Корея. Но макар че като цяло погледът на Тръмп вече не е насочен към ООН и бюджета, все пак има няколко конкретни агенции и споразумения на ООН, които са на път да понесат удари, защото не са в съответствие с философиите на Белия дом. Във връзка с миграцията Вашингтон отказва да подпише Глобалната спогодба за миграцията, която страните от ООН финализираха през юли като първия общ международен подход по въпроса. Тръмп пред ООН: Нямаме избор, тотално ще унищожим Северна Корея А Тръмп предизвика полемики, като изтегли САЩ от Парижкото споразумение за климата, което беше договорено под егидата на ООН, и от ядрената сделка с Иран, която беше подкрепена с резолюция на Съвета за сигурност на ООН. САЩ също така не са се отказали от най-спорните си критики срещу ООН - че световният форум проявява пристрастия против Израел. Антиизраелските пристрастия бяха посочени като оправдание за изтеглянето от Съвета за правата на човека на ООН и ЮНЕСКО, която се занимава с обектите на световното наследство. А понякога става въпрос за пари, но не за финансите на ООН. Правителството на Тръмп дава да се разбере, че очаква възвръщане на инвестициите - нещо, което то силно заявява, когато отделни страни, подкрепяни от него, вземат в световната организация решения, които САЩ не харесват. Например, след като САЩ решиха да признаят Ерусалим за столица на Израел, 193-членното Общо събрание на ООН гласува с огромно мнозинство за критика на този ход. Тръмп към ООН: Бюрокрация и лошо управление! (ВИДЕО) Тръмп заплаши да спре финансовата подкрепа за страни, гласували против САЩ, а Хейли се оплака, че от САЩ \"се иска да си плащат за привилегията да не бъдат уважавани\" в ООН. Когато отношенията между САЩ и ООН се влошават, \"усещането може би винаги е малко като че настъпва краят на света\", но това не е за първи път, казва Гауън. САЩ бяха близо до това да загубят правото си на глас в Общото събрание при президентството на Бил Клинтън заради неплащане на дължимите вноски. А дипломатическата атмосфера във връзка с Ирак през 2003 г. беше \"напълно отвратителна\", казва той. Бунтът на САЩ срещу ООН не е странен, но това, което Гауън смята за \"доста необичайно и обезпокоително\" точно сега, е поведението на САЩ към ООН, съчетано с цялостното отношение на Тръмп към мултилатерализма. Тръмп многократно е критикувал НАТО, а миналия месец американският президент каза, че ще обмисли изтегляне от Световната търговска организация, \"ако те не се стегнат\". Гутериш заяви в неотдавнашно интервю, че САЩ губят своята \"мека сила\", като отстъпват от водещата си роля. Този ход може да бъде опасен, тъй като \"няма начин да се решат повечето проблеми в света без\" САЩ, каза той през сп. \"Атлантик\". Приключващият мандата си председател на Общото събрание - 193-членния парламент на ООН - повтори неговата позиция, като каза, че се извършва промяна от свят, доминиран от една единствена сила. Без да спомене изрично САЩ, Мирослав Лайчак каза, че тази промяна се осъществява безконтролно и се извършват нарушения на международни споразумения, норми и правила \"без наказание или без адекватна реакция, което може да подтикне други да направят същото\". \n\t  САЩ наложиха орязване на бюджета на ООН Тръмп пред ООН: Нямаме избор, тотално ще унищожим Северна Корея Тръмп към ООН: Бюрокрация и лошо управление! (ВИДЕО)", "date": "2018.09.19", "title": "Доволен ли е Тръмп, че направи ООН отново велика?"}
{"url": "http://clubz.bg/73376-porojanov_iznenadan_che_ima_gorska_mafiq_golemiqt_problem_sa_romite", "text": "Земеделският министър Румен Порожанов коментира, че не знае нищо повече за разбитата група от ръководни служители на Изпълнителна агенция по горите, освен това което е съобщено от прокуратурата официално. Вчера спецпрокуратурата съобщи, че са задържани петима души: шефат на регионална горска дирекция-София, на регионалното горско стопанство в Своге, двама горски стражари и още един, който не е от системата. Днес репортер на \"Нова телевизия\" показа на Порожанов база в близкото до Своге с. Батулия, която е \"на двамата горски служители\". Той се съгласи, че ако имало данни за прикриване или извършване с тяхно съдействие незаконен добив, трябва да се вземат мерки. А пък конфликтът на интереси не бил към тяхното министерство. Но не това било най-главното: Днес по-късно прокуратурата ще даде нарочен брифинг по темата с арестуваните и обвинени горски от София и Своге. Земеделският министър защити и подалия оставка бивш директор на ИАГ Григор Гогов. Гогов подаде оставка, след като \"Нова\"  съобщи, че 50 000 колчета за оградата срещу диви са купени вместо по 1,20 лв. за по над 3 лв. Продавач де факто била... жената на шефа. Според него имало упреци  Той насочи вниманието към това, че заразата много бързо се е придвижила от северните граници на Румъния с Молдова и Украйна към България.  ", "date": "2018.09.19", "title": "Порожанов изненадан, че има горска мафия - големият проблем са ромите"}
{"url": "http://clubz.bg/73378-nazdrave_s_karnobatska_grozdova_ot_posolstvoto_ni_v_es", "text": "Докато във вторник спецсъдът гледаше мярката за неотклонение на шефа на \"СИС индъстрис\" Миню Стайков и реши да го остави в ареста,  вече официално е ракия с географско указание. Заповед за утвърждаването на \"винена дестилатна спиртна напитка гроздова ракия и винена ракия с географско указание \"Карнобатска\": Карнобатска гроздова ракия/Гроздова ракия от Карнобат; Карнобатска винена ракия/Винена ракия от Карнобат\" е издадена от Министерство на икономиката още през 2013 година. Спецпрокуратурата влезе и във \"Винпром Карнобат\" Поздравът на представителството ни идва по повод на решението на Съвета по общи въпроси да вкара ракията в списъка като на практика защитени марки \"Гроздова ракия от Карнобат\", както и \"Гроздова ракия от Търговище\". И завършва с Географско указание е наименованието на страна, район или определена местност в тази страна, служещо за означаване на стока, която произхожда оттам и притежава качество, известност или друга характеристика, които могат да се отдадат на този географски произход. Това съобщение идва на фона на акцията на специализираната прокуратура от 5 септември, при която започнаха следствени действия в офиси във \"Винпром Карнобат\" ООД, \"Сис Индъстрийс\" ООД и \"Топаз мел\" ООД на Миню Стайков, макар че първоначалните обвинения са за цех за цигари. Сред задържаните е и самият Стайков. Девет деца на служители на Миню Стайков - успешни в европроектите Ден по-късно спецпрокуратурата повдигна обвинения на собственика на \"Винпром Карнобат\", сина му Стайко и още шестима, сред които и Иван Димитров, син на кмета на Карнобат, за участие в организирана престъпна група, създадена с цел продажба на акцизни стоки без бандерол, извършване на данъчни престъпления и пране на пари. Девет деца на служители на Миню Стайков - успешни в европроектите", "date": "2018.09.19", "title": "\"Наздраве!\" с \"Карнобатска гроздова\" от посолството ни в ЕС"}
{"url": "http://clubz.bg/73371-parlamentyt_vs_lozan_panov_telefon_gi_svyrzva_telefon_gi_deli", "text": "Първа точка от заседанието на парламента днес бяха докладите за дейността на съдилищата през 2016 и 2017 г. Основната тема на дебата обаче бе не толкова тази дейност, колкото може или не може шефът на Върховния касационен съд (ВКС) Лозан Панов да бъде канен в парламента по телефона или това трябва да става само и единствено с писмена покана. През миналата седмица Панов не дойде в парламента, като обясни че е бил поканен в последния момент по телефона и не е можел да отложи други ангажименти. Изказването на самия Панов започна именно обяснение по тази тема. Йордан Цонев (ДПС) отговори иронично на Панов, че парламентът му е дал възможност \"когато сте свободен и графикът ви позволява да кажете вашето мнение\". Цонев изтъкна, че има напрежение между парламента и съдебната власт, както и вътре в самата съдебна власт. Така за пореден път Цонев повтори критиките към Панов, че се държи като политик, които често му биват отправяни както от ДПС, така и от ГЕРБ. В реплика към Цонев шефът на правната комисия Данаил Кирилов се обяви за това, че съдебните решения би трябвало да се коментират така, както всичко може да се коментира в една свободна държава, без разбира се да се влияе на вземането на самото решение. Той припомни, че цели правни системи са изградени на тази база - активно участие на публиката в съдопроизводството и прецедентна система. В отделно изкаване самият Кирилов също засегна темата за \"телефонната любов\" между парламента и Панов. Той обясни, че миналата седмица във вторник по обяд все още не е имало гласувана програма на парламента. И всички представители на съдебната власт са били уведомени от кабинета на председателя на парламента по един и същи начин. В дълго и трудно за разбиране изказване Павел Шопов (\"Атака\") заяви, че има схема на \"едни среди, едни кръгове в България, които на всички ни са ясни кои са\". И заяви, че \"неолибералните кръгове\" вече създават напрежение в Румъния, Полша и Унгария, като според него за протестите в Румъния имало командировани от България, които се събирали зад \"Св. Александър Невски\". Според Шопов този \"пълзящ процес по смачкването и превземането на съдебната система\" у нас засега е овладян \"благодарение на решителните действия на главния прокурор\". Заместник-председателят на ГЕРБ Цветан Цветанов призова Панов за взаимно уважение между институциите. Той каза, че парламентът кани представителите на различните власти по един и същи начин и включително той самият е бил канен по телефона, когато бе вътрешен министър в първото правителство на ГЕРБ. В края на дебата Панов заяви, че разделението на властите изисква взаимодействие между тях. Според него е нормално понякога да има напрежение. Той също смята, че няма пречка да се изразяват мнения по съдебните актове и според него това е нормално. Той призна, че все по-трудно мотивира магистратите да участват като експерти в създаването на законите, защото парламентът не зачитал тяхното мнение. По повод случващото се в Полша, Румъния и Унгария Панов заяви, че посткомунистическите държави отново са изправен пред цивилизациоен избор - \"дали да подкопаем основите на общия европейски дом или да браним ценностите, върху които той е изграден\". В крайна сметка и двата доклада бяха приети от парламента.", "date": "2018.09.19", "title": "Парламентът vs Лозан Панов - телефон ги свързва, телефон ги дели"}
{"url": "http://clubz.bg/73385-s_bojki_tempove_kym_spad_na_kontrabandnite_cigari", "text": "Още вчера, на срещата с Американската търговска камара премиерът Бойко Борисов се похвали с резултата, обявен публично на голяма пресконференция днес - ниво от 4.7 на сто на контрабандата на цигари за второто тримесечие, след като през първото бяха отчетени 5 процента. На брифинга, където беше и главният прокурор, и цялото ръководство на МВР - заедно с министъра в оставка Валентин Радев, беше и главният прокурор на федерална провинция Бавария Рейнард Рьотле, \"спонтанно\" поканен, по думите му, от Борисов да присъства и се запознае с големите достижения. Бойко Борисов: Контрабандата на цигарите ще падне до 6% тази седмица Постигнатото ниво от 4.7 на сто е значим резултат, предвид 34.5-те процента контрабанден дял през второто тримесечие на 2010 г., стана ясно от представените данни. Проучването е поръчано от пет компании - производителки и вносителки на тютюневи изделия и се прави чрез метода на преброяването на изхвърлените цигарени кутии. Основната извадка е от 20 големи града, в които живеят 3.38 млн. души или 47.1 на сто от населението на България. Фокус извадката е от 6 града, предимно в погранични райони, с население между 17 800 и 41 300 жители.   Полезно за контрабандата на цигари Най-разпространени са контрабандни цигари \"Комплимент\" с дял от 17.5 на сто, които не са познати на легалния пазар, следвани от \"Бизнес Роялс\" - 5.7 на сто. Както и преди, най-много цигарена контрабанда идва от Турция, която държи 2.7 процента от констатираното ниво от 4.7 на сто контрабанда. Хасково отново води в класацията на градовете, където консумацията на контрабандни цигари е най-висока - 15.3 на сто, следван от Велико Търново (13.3 на сто), Плевен (10.7 на сто), Перник (10 на сто), Видин (9.5 на сто), Асеновград (8.6 на сто), Пловдив (7.7 на сто), Благоевград (7.3 на сто) и още няколко български града като Бургас, Добрич, Пазарджик и Ямбол, където нивата варират между 6 на сто и 5.3 на сто. Пушилка и парлама* С най-нисък дял на контрабандни цигари е Стара Загора (3.5 на сто), Шумен (2.7 на сто), Русе и София с по 2.4 на сто, както и Враца, Сливен и Габрово с констатирани нива от 2 процента. Както и при представяне на данните от първото тримесечие, и сега думата взе Борисов, който похвали \"успешните реализации в чужбина с Европол и партньорски служби\" и особено в Испания, където са разкрити \"огромни фабрики за милиони евра\". Така беше и с нелегалната фабрика за цигари в Карнобат, заради която бяха арестувани бизнесменът Миню Стайков, синът му и още неколцина. Там работели предимно граждани на Армения, а помещенията били напълно оборудване, така че работниците да не излизат навън. Накрая премиерът благодари на министъра на вътрешните работи в оставка Валентин Радев за направените от него усилия на този пост. Полезно за контрабандата на цигари Пушилка и парлама*", "date": "2018.09.19", "title": "С бойки темпове към спад на контрабандните цигари"}
{"url": "http://clubz.bg/73386-shefyt_na_danske_bank_hvyrli_ostavka_zaradi%C2%A0skandal_s_prane_na_ruski_pari", "text": "Главният изпълнителен директор на Данске банк (Danske Bank) Томас Бьорген напуска поста си днес на фона на скандал за пране на пари, предаде Ройтерс, цитирана от ДПА. Скандалът в Естония изтри $1.6 млрд. от Danske Bank  Най-голямата датска банка обяви днес, че е разследвала трансакции за над $200 милиарда през периода 2007-2015 г. в клона си в Естония и е направила заключението, че най-вероятно голяма част от сумата представлява пране на пари, често от Русия, допълва \"Маркетуоч\". Разследващите са прегледали трансакциите на 15 000 клиенти, преди да се съсредоточат върху 6200, които според тях трябва по-сериозно да бъдат разгледани за признаци за пране на пари. Семейството на Путин пере пари чрез най-голямата датска банка Данске банк посочи, че разследването на случая е довело до заключението, че Бьорген, председателят на съвета на директорите Оле Андерсен и целият съвет не са нарушили законовите си задължения към Данске банк. Андерсен каза, че ще се оттегли от поста си, когато задачата му в банката е изпълнена. Той допълни, че има доверие на Бьорген, но е съгласен с решението му да подаде оставка. \n\tРегулаторните органи и финансовата общност очакваха доклада на Данске банк, който бележи много важен момент за датската банка и бе предшестван от призиви на Брюксел за нов финансов орган на ЕС, който да се бори с финансовите престъпления.  Една трета от пазарната капитализация на Данске банк се стопи през последните шест месеца главно заради опасения от евентуална намеса на американските власти. По-рано тази година САЩ обвини латвийската Ей Би Ел Ви (ABLV Bank) в прикриване на пране на пари. САЩ предложиха Ей Би Ел Ви да бъде лишена от достъпа си до американската финансова система, което пък доведе до масово теглене на средства от банката и фалита й малко по-късно. Арест за управителя на латвийската централна банка Макар Данске банк да няма банков лиценз в САЩ, евентуална забрана на американски банки да работят с датската институция ще доведе до изключването й от световната финансова мрежа. Данске банк, чиито акции поевтиняха с около 7.7 на сто след публикуването на доклада, понижи очакванията си за годишната чиста печалба до 16-17 милиарда датски крони спрямо предишната прогноза от 18-20 милиарда крони.  Семейството на Путин пере пари чрез най-голямата датска банка Арест за управителя на латвийската централна банка", "date": "2018.09.19", "title": "Шефът на Данске банк хвърли оставка заради скандал с пране на (руски) пари"}
{"url": "http://clubz.bg/73383-bylgariq_zastava_zad_viktor_orban", "text": "Официално: правителството се обяви против санкции срещу Унгария. На днешното си заседание членовете на кабинета единодушно са взели решение за изготвянето на позиция срещу предложението Унгария да бъде наказана с отнемане на правото на глас в Европейския съюз.  За решението, което по-късно се оказа, че е по принцип, съобщиха тримата на брифинг след заседанието на Министерския съвет. Вицепремиерът Красимир Каракачанов написа и във фейбук:    По-късно днес Иван Димов, медиен съветник на външния министър Екатерина Захариева, уточни пред Клуб Z, че формален текст на решение с формулирана в него позиция правителството още не е приело.  Той поясни, че въпросът за Унгария засега не се обсъжда от Съвета на министрите, за което е необходимо сезиране от ЕК. Той добави, че  Орбан е прав за бежанците. Борисов да го подкрепи На последната си сесия в Страсбург Европейският парламент гласува доклад, с който даде \"зелена светлина\" за налагане на санкции срещу Будапеща заради действия на правителството на Виктор Орбан, които нарушават граждански свободи, засягат неприкосновеността на съдебната власт и свободата на медиите. Предложено е Унгария да бъде наказана с отнемане на правото на глас в ЕС    След гласуването на Европарламента казусът отива в Съвета на ЕС. Правителството ще пише позиция против санкциите срещу Унгария Евродепутатите от ГЕРБ гласуваха \"против\" решението, защитавайки Орбан, както направиха още патриотът Ангел Джамбазки и социалистът Момчил Неков. Въздържа се само Ева Майдел (ГЕРБ/ЕНП), а представителите на ДПС/АЛДЕ, Светослав Малинов (\"Демократична България\"/ЕНП) и Сергей Станишев (БСП/ПЕС) подкрепиха санкциите. И допълни, че принос към днешното решение имат и връзките, които България поддържа с българската общност в Унгария, но най-вече  Премиерът на Чехия обяви, че няма да изостави Унгария Европарламентът даде зелена светлина за лишаването на Унгария от глас В заключение той изрази убеждението си, че \"неолибералният състав на Европейския парламент\" към настоящия момент ще бъде сериозно променен в посока участие на много по-широк спектър от патриотични и националистически партии на следващите избори. Унгария ще оспорва искането да бъде лишена от право на глас По думите му това решение засяга суверенното право на всяка една държава да променя своето законодателство и да провежда политики Мария Габриел се надява процедурата спрямо Унгария да продължи В този дух се изказа и Нено Димов: Полша ще наложи вето на европейски мерки срещу Унгария По думите му не може да се въвежда  . Правителството ще пише позиция против санкциите срещу Унгария Премиерът на Чехия обяви, че няма да изостави Унгария Европарламентът даде зелена светлина за лишаването на Унгария от глас Унгария ще оспорва искането да бъде лишена от право на глас Мария Габриел се надява процедурата спрямо Унгария да продължи Полша ще наложи вето на европейски мерки срещу Унгария", "date": "2018.09.19", "title": "България застава зад Виктор Орбан"}
{"url": "http://clubz.bg/73379-trend_i_pravitelstvo_i_prezident_gubqt_doverie", "text": "Общ спад на доверието към институциите в началото на политическия сезон. Това регистрира последното национално представително изследване на \"Тренд\"*, проведено между 4 и 11 септември. Одобрението към правителството пада под 30 на сто, така се нарушава устойчивата тенденция то да се движи около 32-33 на сто. Същевременно растат и негативните оценки. От 58 на сто през август на 61 на сто един месец по-късно. Мнозинството от анкетираните са убедени, че оставките на тримата министри и готвените персонални промени няма да променят работата на кабинета. Нагнетеното напрежение между президент и изпълнителна власт се отразява на оценката и за Румен Радев, сочат данните. Доверието към него пада от 62 на сто на 59 на сто. Неодобрението расте с 5 пункта - от 23на 28 процента. Разликата между ГЕРБ и БСП обаче остава без съществени промени - около 3 на сто. Така и през септември на традиционния електорален въпрос \"Ако има избори днес, за кого бихте гласували\" 22,9 на сто от анкетираните избират ГЕРБ. 19,7 процента биха предпочели БСП. Като трета политическа сила стои ДПС, която измества \"Обединените патриоти\". 2,2 на сто биха гласували за \"Демократична България\". \"Воля\" би взела едва 1,5 на сто.   В оценката за работата на президента също се отбелязва негативна динамика, като отрицателните оценки се повишават с 5 процентни пункта а положителните падат с 3 процентни пункта.   Въпреки негативния тренд и на индикатора за необходимост от предсрочни парламентарни избори, половината българи все още смятат, че нов вот не е необходим, а 53 на сто са на мнение, че правителството ще изкара пълен мандат. Независимо от негативната тенденция относно оценката на основните институции, партийните предпочитания на българите се запазват сходни с предишните месеци. Дистанцията между двете основни партии се запазва на около 3 процента. ДПС и Обединени патриоти остават с разлика в рамките на един процент. В сравнителен план, с предишните месеци, разликите са в рамките на статистическата грешка. Според 55 на сто от всички запитани, оставките на министрите на вътрешните работи, регионалното развитие и транспорта няма да внесат промяна в работата на кабинета. Петнадесет на сто смятат, че ще има подобрение в кабинета след кадровите смени, а 9 на сто остават скептични. В очакванията за бъдещето на страната се отчита динамика, въпреки че оптимистите продължават да са повече (47 на сто) от песимистите (43 на сто). Изследователски център „Тренд“  Вестник „24 часа“ 1006 ефективни интервюта на възраст 18+ За пълнолетното население на страната Пряко полустандартизирано интервю „лице в лице“ 4 – 11 септември 2018 г. Двустепенна гнездова извадка след предварителна стратификация по региони ±3.1 процента", "date": "2018.09.19", "title": "\"Тренд\": И правителство, и президент губят доверие"}
{"url": "http://clubz.bg/73377-vijte_grupite_za_vtorata_faza_na_svetovnoto_po_volejbol", "text": "България ще играе с Иран, САЩ и Канада във втората групова фаза на Световното по волейбол, на което сме домакини заедно с Италия. Снощи приключи първата фаза, като \"лъвовете\" отстъпиха на световния шампион Полша с 1:3 и заеха третото място в шесторката си с актив от три победи и две загуби. България измъчи световните шампиони, но все пак отстъпи Остават 16 отбора, разделени в четири групи - по две на Апенините и в България (София и Варна). Напред продължават победителите и двата най-добри втори - общо шест тима. Зачитат се резултатите от началната фаза. Това означава, че селекцията ни трябва да запише само победи, ако иска да попадне в топ 6. България играе първо с Иран на 21 септември (петък) от 20:40 в столичната зала \"Арена Армеец\". Преди броени дни загубихме от персийците с 1:3 във Варна. Иран огорчи България на Световното по волейбол В събота нашите се изправят срещу САЩ, а в неделя ще спорят с Канада. Всичките мачове на тима на Пламен Константинов са от 20:40 в София. Много интересна е и групата във Варна, където се събраха три големи фаворита - Полша, Сърбия и Франция. \"Дружина полска\" разчита на подкрепата на хиляди поляци в черноморския град - те и снощи викаха за тима си срещу България. Италия Холандия Русия Финландия Бразилия Белгия Словения Австралия САЩ Иран България Канада Полша Сърбия Франция Аржентина Иран огорчи България на Световното по волейбол", "date": "2018.09.19", "title": "Вижте групите за втората фаза на Световното по волейбол"}
{"url": "http://clubz.bg/73373-real_madrid_zapochva_zashtitata_na_titlata_si_sreshtu_roma_programa", "text": "\"Реал\" (Мадрид) започва днес защитата на титлата си в Шампионската лига с домакинство на \"Рома\" от гр. G. Груповата фаза стартира вчера, а днес са двубоите от още четири квартета. Голям мач на \"Анфийлд\", \"Ливърпул\" би ПСЖ в драма Припомняме, че мачовете в турнира вече са с нови начални часове - 19:55 и 22:00. Днес те се излъчват от програмите на групата bTV - Action, Ринг и Voyo.bg. По-долу можете да видите кои срещи ще се предават пряко. \"Интер\" обърна \"Тотнъм\" в последните минути Още три от големите фаворити за купата играят днес - \"Байерн\" (Мюнхен), \"Манчестър Сити\" и \"Ювентус\".   \"Аякс\" - АЕК (Атина), пряко по bTV action  \"Бенфика\" - \"Байерн\" (Мюнхен)  \"Шахтьор\" (Донецк) - \"Хофенхайм\", пряко по Ринг тв  \"Манчестър Сити\" - \"Олимпик\" (Лион)  \"Виктория\" (Пилзен) - ЦСКА (Москва)  \"Реал\" (Мадрид) - \"Рома\", пряко по bTV action  \"Валенсия\" - \"Ювентус\", пряко по Ринг тв  \"Йънг Бойс\" - \"Манчестър Юнайтед\" \"Интер\" обърна \"Тотнъм\" в последните минути", "date": "2018.09.19", "title": "\"Реал\" (Мадрид) започва защитата на титлата си срещу \"Рома\" (ПРОГРАМА)"}
{"url": "http://clubz.bg/73375-i_taka_vsichki_nie_vremenno_shte_sprem_da_mislim_kakvo_tochno_se_sluchva", "text": "В съвременното ни битие има няколко теми - димки. Тези теми, поради различни причини, са изключително дискусионни за обществото ни. Например -  Тези теми, макар и важни, стоят в резерва и биват използвани, не само за да се води истинска дискусия за тях, но и за да \"отпуснат\" напрежението под капака. Днес една от темите се появява отново в общественото пространство, след като поне половин година отсъстваше. Това е  Тук предлагам да оставим настрана факта, че част от ръководството на тази партия изобщо не е ходило в казарма. Това е по-скоро забавният момент в историята. Аз мисля да погледна нещата от друг ъгъл. Темата за задължителната казарма се появява неслучайно точно в този момент. Да изброявам ли защо? Причините са много: В светлината на всичките тези събития темата с донаборната военна служба и провеждането на референдум определено е добър ход - ще предизвика патриотарско (не патриотично) говорене. Ще се заговори за това как децата ни ще станат истински мъже. Ще се появи онази носталгия по \"доброто старо време\", когато баничката беше 6 стотинки, а москвичът беше по-бърз от ферари. И така всички ние временно ще спрем да мислим какво точно се случва, защо правителството се е омотало като пиле в кълчища в управленските ребуси и защо най-елементарни неща у нас не могат да се получат. И докато говорим за това, ще пропуснем някак факта, че тези около 5 000 души недокомплект могат да бъдат набавени много лесно при двойно повишение на заплатите, които в момента са смешни. А това ще струва много по-малко на българския данъкоплатец, отколкото ако започнем да строим наново поделения, каквито у нас няма, за да вкарваме момчетата в казармата. Това е, което имам да кажа по въпроса. Отнасяйте се с подозрение всеки път, когато се появи някоя от темите димки у нас. Убеден съм, че и самите управляващи не желаят да се вземе решение за задължителна военна служба, защото едва ли имат финансов ресурс да случат тази идея. Но съм убеден, че правителствените PR-и ще направят мило и драго темата да бъде раздухана, за да поприглуши нарастващото ни усещане, че сме Алиси и сме попаднали в Страната на чудесата...    ", "date": "2018.09.19", "title": "И така всички ние временно ще спрем да мислим какво точно се случва"}
{"url": "http://clubz.bg/73362-barnie_es_e_sklonen_da_prerazgleda_vyprosa_za_irlandskata_granica", "text": "ЕС е готов да преразгледа предложението за поправката, известна като backstop, която според Брюксел и Дъблин е необходима с цел избягване на въвеждане на „твърда“ граница между Република Ирландия и Северна Ирландия. Това заяви късно вчера главният преговарящ от страна на ЕС за „Брекзит“ Мишел Барние. Той разговаря с министрите, участващи в съвета „Общи въпроси“. Една от точките бе предстоящото излизане на Великобритания от ЕС. Въпросът всъщност се обсъжда от февруари. Backstop може да се преведе като „ограничител на връщането назад“. Това е договореност, според която, ако Великобритания и ЕС не успеят да се договорят, Северна Ирландия ще остане част от единния пазар и митническия съюз, като по този начин няма да се налага да има граница тази част от Обединеното кралство и Република Ирландия. Шансовете за \"Брекзит\" със споразумение нарастват, пише \"Таймс\" Разногласията по поправката са главна пречка за изготвянето на договора за „Брекзит“. Британската премиерка Тереза Мей в началото се съгласи с нея, но след това отхвърли версията на ЕС като заплаха за конституционната цялост на своята страна. На срещата Барние за първи път обяснил как един „по-нюансиран“ подход може да проработи и защо Лондон не трябва да се чувства застрашен, твърдят дипломати, цитирани от „Политико“. Той заявил, че от четирите вида инспекции на стоките – санитарна, митническа, данъчна и регулаторна – само една трябва да се прави на границата между Ирландия и Северна Ирландия. Става дума за санитарната, при това единствено на добитъка. Другите проверки могат да се извършват на фериботи, в пределите на бизнеса, като се използват баркодове и технология за сканиране. Точно това е реалната промяна, твърди дипломатически източник. Барние допълни, че сред приоритетите на преговорите за „Брекзит“ трябва да бъдат и 3000-те географски названия на стоки в 28-те страни на ЕС – от „Скоч“ до полската водка и гръцката „Фета“. От съобщение на Ройтерс става ясно, че Барние е разговарял по този въпрос с италианския външен министър Енцо Моаверо. За Рим е от особена важност защитата на марките на италианските хранителни стоки, които мнозина смятат за най-добрите в целия Европейски съюз. Трябва не само да бъде постигнат напредък по тези теми, но те да бъдат решени, каза още преговарящият. Това според него трябва да стане преди заседанието на Европейския съвет през октомври. Все още има време за намиране на решение за политическа декларация относно бъдещите отношения между Лондон и Брюксел, смята Барние. По всички тези въпроси министрите на останалите 27 страни от ЕС показали, че са единни и в последния етап от преговорите. Споразумението трябва да бъде договорено навреме, за да бъде подписано и от двете страни преди 29 март 2019 г., когато Великобритания трябва да излезе от ЕС. Това каза Гернот Блюмел – министърът за Евросъюза на Австрия, която вмомента е негов председател. Преди Европейския съвет министрите ще се съберат да обсъждат „Брекзит“ отново в Люксембург на 16 октомври.", "date": "2018.09.19", "title": "Барние: ЕС е склонен да преразгледа въпроса за ирландската граница"}
{"url": "http://clubz.bg/73374-kabinetyt_spazi_procedurata_rumen_radev_podpisa_ukaza_za_mladen_marinov", "text": "След шест дни препирни между Министерския съвет и президентската институция от правителството все пак са внесли нужните документи за съгласуване на предложението им до държавния глава Румен Радев да подпише указ за освобождаване на Младен Маринов от поста главен секретар на МВР. Целта на оставката е Маринов да бъде избран за министър на вътрешните работи след подадената от настоящия титуляр Валентин Радев оставка.  В резултат държавният глава вече е подписал указа, съобщиха от институцията. Новината, че Министерският съвет се е съобразил с процедурата по съгласуване с президента на предложенията за издаване на указ, дойде тази сутрин от \"Дондуков\" 2. Така в четвъртък сутринта Народното събрание най-после ще гласува и трите планирани министерски рокади. Освен вътрешния министър траспортният Ивайло Московски и строителният Николай Нанков са в оставка, а за техните места Бойко Борисов предлага сегашния председател на Комисията за регулиране на съобщенията Росен Желязков и депутатката Петя Аврамова.  Борисов все пак внесе назначаването на Младен Маринов в НС На старта на пренарната седмица днес председателстващият Народното събрание Емил Христов (ГЕРБ) обяви, че утре смените в правителството ще се гласуват. Ако указ има - гласуванията ще са три. Ако не - две. Този казус обаче вече отпада. За \"всеки случай\" премиерът Бойко Борисов е внесъл три различни проекторешения за министерски смени. Така персоналните промени в МВР, транспорта и регионалното министерство ще се гласуват поотделно от Народното събрание. Ремонтът на кабинета \"Борисов 3\" след жестоката катастрофа край Своге, отнела живота на 17 души, започна с фалстарт. Оставките трябваше да се гласуват през миналата седмица в четвъртък. Президентът Радев обаче не подписа указа за Младен Маринов (законът не му вменява и срок за това - б.р.) с мотива, че Министерският съвет не е спазил разпоредби от собствения си устройствен правилник - а именно процедурата по съгласуване на предложенията за укази. В резултат от ГЕРБ решиха гласуването на оставките на министри  - внесени от Бойко Борисов в пакет, тоест в едно проекторешение - да се отложат. Това се случи, въпреки че Конституцията и законите не пречеха Маринов да бъде избран за министър и преди да спре да е главен секретар на МВР. От ГЕРБ и \"Обединени патриоти\" обаче оправдаха отлагането на оставките именно с липсата на указ.  Пречеше ли наистина липсата на президентски указ на смяната на министри? Сагата продължи в понеделник с опит коалиционният съвет на ГЕРБ и \"Обединени патриоти\" да покани Радев на среща, на която да изчистят недоразумението с процедурата за освобождаване на главния секретар. Която среща обаче президентът отказа - защото законов орган \"коалиционен съвет\" не съществува. Президентът отказа среща с Цветанов и Сидеров по случая с Младен Маринов Преди ден Борисов обяви, че става дума за формалност и не вижда какви мотиви са нужни на държавния глава, за да положи подпис, когато Младен Маринов сам е поискал освобождаването си, за да стане министър. Президентът обаче остана непреклонен, че процедурата трябва да се спази \" по устав\". Борисов: Какво да каже Маринов на Радев: \"Искам да стана министър?!\" Опитът за смяна на подалия оставка Ивайло Московски като министър на транспорта също започна с фалстарт. Първият кандидат-министър - Александър Манолев - се отказа от номинацията си. Причината - медийни публикации за миналото му - поне това е официалната версия. Така отлагането на гласуването заради случая с Маринов \"свърши работа\" - в противен случай Манолев щеше да бъде избран, преди да реши да се оттегли. В понеделник Борисов, след второто заседание на коалиционнния съвет, номинира за поста Желязков. Росен Желязков ще е новият транспортен министър Кариерата на Росен Желязков стартира от Столичната община Пречеше ли наистина липсата на президентски указ на смяната на министри? Президентът отказа среща с Цветанов и Сидеров по случая с Младен Маринов Борисов: Какво да каже Маринов на Радев: \"Искам да стана министър?!\" Росен Желязков ще е новият транспортен министър Кариерата на Росен Желязков стартира от Столичната община", "date": "2018.09.19", "title": "Кабинетът спази процедурата - Румен Радев подписа указа за Младен Маринов"}
{"url": "http://clubz.bg/73369-kim_se_syglasi_da_demontira_severnokorejskite_qdreni_instalacii", "text": "Севернокорейският лидер Ким Чен Ун и южнокорейският президент Мун Дже Ин подписаха обща декларация във втория ден от срещата си в Пхенян, предадоха световните агенции. По-късно министрите на отбраната на двете страни подписаха военно споразумение за понижаване на напрежението на Корейския полуостров, посочва ДПА. Лидерите на Кореите - заедно на парад в Пхенян На обща пресконференция Мун Дже Ин каза, че Ким се е съгласил да се предприемат конкретни стъпки към ядрено разоръжаване и севернокорейските ядрени инсталации да се демонтират за постоянно в присъствието на международни експерти. КНДР ще закрие ядрения си реактор в Йонбьон и ще демонтира напълно ракетния полигон Точхан-ри, отбеляза Мун, цитиран от ТАСС. Югът и Северът се договориха да превърнат демилитаризираната зона на границата си в зона на мир и разцвет, каза президентът. Сред мерките за намаляване на напрежението той спомена предстоящото създаване на общ комитет, включващ представители на военното командване на двете страни. Двете Кореи се разбраха да премахнат всички опасности, които могат да предизвикат война на полуострова, каза президентът. Мун каза също, че севернокорейският ръководител ще посети Сеул вероятно до края на годината. Мун изрази надежда за скорошно възобновяване на диалога между КНДР и САЩ.", "date": "2018.09.19", "title": "Ким се съгласи да демонтира севернокорейските ядрени инсталации"}
{"url": "http://clubz.bg/73370-maskirani_napadnaha_rojenskiq_manastir", "text": "Шестима маскирани мъже са нахлули тази нощ в Роженския манастир, завързали са свещеника, който бил сам в обителта, и ровили за ценности, но си тръгнали само с телефона на свещеника, предаде БНТ. По-късно телевизията съобщи, че полицията e заловила петима от нападателите и още издирва шестия и още един заподозрян. Нахлуването е станало снощи около 20 часа. Мъжете са разбили зазидан прозорец в една от стените под иконите, очевидно заради местна легенда, че там са заровени имане и ценни документи.  Похитителите са взели 11 от общо 20-те камери за видеонаблюдение в манастира, но записите от тях се съхраняват на сървър. Камери са заснели лицата на двама от тях, каза кметът на Сандански Кирил Котев, също цитиран БНТ.  Ценните икони и касата за дарения в манастира са непокътнати.", "date": "2018.09.19", "title": "Маскирани нападнаха Роженския манастир"}
{"url": "http://clubz.bg/73367-prezident_i_kabinet_se_razbraha_za_10_poslanicheski_naznacheniq", "text": "Покрай споровете между президентството и Министерския съвет (МС) кой да оглави делегацията ни за предстоящата в Ню Йорк сесия на ООН – премиер или държавен глава - и кога ще бъде подписан указът за освобождаването на главния секретар на МВР, двете институции все пак са успели да договорят десет посланически назначения. Очаква се днес те да бъдат гласувани на заседание на Министерския съвет и предложени на президента Румен Радев за подписване на укази. На ротация тази година подлежат поне 20 титуляри на мисии в чужбина, но председателството забави този процес. Кои ще са новите назначения ще стане ясно след заседанието на кабинета, от Министерството на външните работи (МВнР) са пестеливи откъм имена, както и от МС и „Дондуков“ 2. Именно МВнР номинира титулярите на мисии. Оттам споделят обаче, че има напрежение по някои важни мисии като тези в Париж, Берлин, Берн, Черна гора, представителствата ни в Брюксел. Заради медийни спекулации с имена от МВнР обявиха само: Става въпрос за публикации, които пращаха правосъдния министър Цецка Цачева в Черна гора, конституционния съдия Румен Нанков (пак там), както и министъра на транспорта в оставка Ивайло Московски - в Германия. Според източници на Клуб Z от правителството името на Нанков е влязло в употреба заради предстоящата подмяна на състава на Конституционния съд. За там обаче отдавна се спряга Цачева. Във вторник в предаването „Лице в лице“ по бТВ Цачева категорично отрече, че е имало разговори да става посланик. Но не даде заявка, че би се отказала от място в КС, ако такова й бъде предложено. Ивайло Московски в действителност е искал да замине на задграничен мандат, но му е било отказано. Сега името му се спряга за Черноморската банка. Все пак по отношение на Черна гора от МВнР смятат да предложат настоящия ни посланик в Швейцария Меглена Плугчиева. В Париж външният министър Екатерина Захариева иска да изпрати един от заместниците си – дипломата Юрий Щерк. Радев обаче настоявал за друг дипломат от кариерата – бившия ни постоянен представител при Службата на ООН Петко Драганов. Макар и формално президентът да няма право да кадрува в дипломатическата служба, а само да съгласува посланиците и да издава указ, именно той „спъна“ Плугчиева за поста посланик в Москва. Бившата вицепремиерка в кабинета „Станишев“ дори се бе сбогувала с мисията в Берн, но по настояване на президента в крайна сметка за Руската федерация замина Атанас Кръстин – секретар на Радев по външнополитическите въпроси. Плугчиева се ползва с добро име не само сред дипломатите, но от кабинета посочват, че социалистите така и не са й простили „измяната“ – от вицепремиер на Сергей Станишев до посланик при Бойко Борисов. Мястото на Плугчиева в Берн може да бъде заето от Ради Найденов, който сега е на мандат в Берлин. Според неофициална информация президентът иска още един мандат за Найденов в Германия, но Законът за дипломатическата служба позволява само в извънредни случаи дипломат да не се прибере до България за срок от две години, преди да замине отново зад граница. За последно дипломатът бе министър в служебното правителство на Радев, оглавявано от Огнян Герджиков. Сред другите любопитни имена при предстоящите рокади е това на шефа на кабинета на премиера Румяна Бъчварова. Тя е в списъка за Израел. Дали ще замине за Тел Авив обаче, все още не било ясно – самата Бъчварова не била взела окончателно решение. Иначе в публичните си изяви тя не отрича, че е спрягана за мандат. Любопитно е готвеното назначение на социалиста Димитър Дъбов, известен сред червените редици като „Сивия кардинал на столетницата“. Дъбов дълги години бе в ръководството на БСП и главен секретар на партията, но изпадна в немилост при последните двама лидери Михаил Миков и Корнелия Нинова. Все още не е ясно къде заминава Дъбов. Слухове го пращат в „мисията на бившия главен прокурор Никола Филчев“ – в Казахстан. Защо кабинетът ГЕРБ изпраща дългогодишен функционер на БСП на мандат – няма обяснение. Любопитен е казусът с бившия служебен премиер на президента Росен Плевнелиев - Марин Райков. В момента той е посланик в Рим, но ще бъде директно прехвърлен в Лондон без спирка в София. Причината е в Закона за дипломатическата служба, според който, ако Райков се прибере в България, трябва да му бъде предложен предишния пост, който е заемал преди заминаването си – а той бе премиер и министър на външните работи. И двата поста към днешна дата очевидно са заети. Спорни са и назначенията в мисиите ни към НАТО и ЕС в Брюксел. Възраженията са срещу идеята там да се разменят Иван Найденов (постоянен представител към НАТО) с Димитър Цанчев (постоянен представител към ЕС). Това се определя като „ротация на място“. От МВнР споделят, че тази идея може и да отпадне. В началото на следващата година пък изтича мандатът на посланика ни в Анкара Надежда Нейнски. По информация на бивши дипломати от кабинета смятат да изпратят на нейно място настоящия титуляр на мисията ни в Париж – бившия външнополитически съветник на Бойко Борисов – Ангел Чолаков. Покрай предстоящите ротации от организацията на бивши дипломати Българско дипломатическо дружество изпратиха на Радев писмо, в което настояват държавният глава да се противопостави на прехвърлянето на посланици от една столица в друга без престой в София. Както и срещу „ротацията на място“ в Брюксел, която те определят като „прецедент в световната практика“.", "date": "2018.09.19", "title": "Президент и кабинет се разбраха за 10 посланически назначения"}
{"url": "http://clubz.bg/73159-leviqt_populizym_v_sasht_shte_imat_li_demokratite_svoj_trymp", "text": "\"Ние сме \"Прогресивните\" и идваме за вас\" Този емоционален възглас е отправен от Дженк Югър, водещия на една от най-големите леви онлайн медии в света „Дъ янг търкс“ (\"Младите турци\"), след победата на Доналд Тръмп на президентските избори през ноември 2016 г. Югър е американец от турски произход. В този момент Демократическата партия е в нокдаун: последователно е загубила Камарата на представителите (през 2010 г.), Сената (през 2014 г.) и най-после президентството в полза на Републиканската партия и ексцентричния бизнесмен Тръмп. Развитията до голяма степен са подпомогнати от възхода през през 2010 г. на т.нар. Чаената партия – популистко консервативно движение в Републиканската партия, което успя не само да превземе властта на партийно ниво, но и да активизира достатъчен брой от своите избиратели, за да спечели мнозинство в Камарата на представителите през 2010 г., което поддържа и до днес. Катализатор за това бе приемането на здравната реформа „Обамакеър“, която бе универсално отхвърлена от републиканците. Поддръжниците на това движение подкрепяха идеята за „малко правителство“, което въздейства ограничено над икономиката. Но успехът му бе краткотраен, поне що се отнася до неговите лидери. Пример е сенаторът от Тексас Тед Круз, когото Тръмп публично унижаваше на всяка крачка през президентската кампания през 2016 г. Сегашният президент дори сподели в туитър фотоколаж, на който сравни съпругата си Мелания Тръмп, бивш модел, с половинката на Круз, за да покаже, че втората не е особено привлекателна. Въпреки този и други удари под пояса през 2018 г. Круз беше принуден да моли Тръмп да посети Тексас и да му окаже подкрепа, тъй като е пред опасността да го загуби в полза на демократа Бето Рурк, и то в един от най-консервативните щати в САЩ. Тед Круз. Снимка АП/БТА  Епизодът илюстрира динамичния живот на политическите движения и личности във и около партиите, които следват идентичен модел на поява, възход и падение в иначе статичната, формално двупартийна политическа система на Щатите. Да се върнем обаче към думите на Югър. Те не са насочени срещу новите популисти отдясно като Тръмп, нито към конвенционалните конституционни консерватори или неоконсерваторите в Републиканската партия. Обект на атаката са водачите на Демократическата партия, която по думите на Дженк претърпя „исторически провал“, след като е издигнала „най-лошия кандидат за президент в историята на Америка“ Хилъри Клинтън. Югър настоява за революция в Демократическата партия, която да „пресуши блатото“ на „платените и корпоративни демократи“ и да предаде мантията на властта на „прогресивните демократи“ - левите популисти, които искрено се опитват да представляват интересите на народа. Безспорен лидер на тази енергична група е Бърни Сандърс – сенаторът от щата Върмонт. Като кандидат-президент през 2016 г. той успя да стопи преднината от над 50 процента срещу Клинтън и въпреки че загуби предварителните партийни избори, някои от програмните му идеи са подкрепяни от мнозина. Например планът му за универсална здравна система се ползва с одобрението на 59 на сто от гражданите на САЩ по данни на Business Insider. Бърни Сандърс. Снимка Архив Клуб Z През 2018 г. Сандърс и неговите сподвижници имат възможността да докажат, че са способни да извършат това, което Чаената партия успя да направи осем години по-рано и да изменят радикално както облика на Демократическата партия, така и на цялата страна. Шансът им се удава благодарение на провежданите през тази година избори за всичките 435 места в Камарата на представителите, 35 от 100-те сенаторски позиции, както и множество избори в отделните щати. Въпреки че мнозинството от тях са насрочени за ноември, прогресивните вече отбелязаха няколко впечатляващи триумфа. Показателен е примерът с 28-годишната, самоопределила се като демократически социалист, Александрия Оказио-Кортес. Тя впечатляващо победи в Ню Йорк демократа Джо Кроули, който караше своя десети мандат в Камарата на представителите и беше смятан за бъдещ председател на Демократическата партия при победа през ноември. Александриа Оказио-Кортес. Снимка Wikipedia Случаят с Оказио-Кортес не е изключение – подобно бе развитието при Андрю Гълъм във Флорида, Уесли Бел в Мисури, Аяна Пресли в Масачузетс, Бен Джелъс в Мериленд и много други. Прогресивните демократи се гордеят с това, че не ги финансират огромни корпорации, а получават малки дарения и разчитат основно на работата на доброволци, както и на помощта на организации като „Джъстис демократс“, които се „опитват да изкарат големите пари от политиката“, както казва един от създателите на „Джъстис демократс“ - Югър. Най-силното оръжие на Тръмп – острият му език - активизира демократическите избиратели, които са жадни за реванш и според актуални проучвания демократите ще спечелят Камарата на представителите на предстоящите избори, като имат реален шанс дори да изместят републиканците от Сената. Според данни на организацията FiveThirtyEight, която е собственост на телевизията ABC, ако изборите за Конгрес бяха проведени на 17 септември 2018 г., демократите щяха да получат 49 на сто от гласовете срещу 39.9 на сто в полза на републиканците.  Прогресивните демократи все още ще са малцинство в Конгреса дори ако Демократическата партия победи. Но предложенията им се ползват с голяма обществена подкрепа и е само въпрос на време, преди „корпоративните демократи“ да бъдат изправени до стената и да избират дали ще се вслушват в левите популисти. Портрети на \"прогресивните\" Автопортрет - \"прогресивните\" за \"прогресивните\" В официалната онлайн страница на Сандърс може да се откроят идеите, които вдъхновяват популисткото движение в Демократическата партия. Един от топ осите, представени в раздела \"Проблеми\" (Issues), се нарича „Неравенство в доходите и благосъстоянието“. Сандърс обръща внимание на контраста в разпределението на доходите между най-богатите и най-бедните в САЩ. Доказва чрез изследване на Университета Бъркли, че от 2009 до 2014 г. 58% от натрупания доход е влязъл в сметката на 1% от населението на държавата. Някои от предложенията на Сандърс за разрешаването на този проблем са: да се вдигне минималната надница на час от 7.25 долара до 15 долара, да се гарантира здравното осигуряване на всеки един гражданин на Съединените щати. За да се осъществи финансирането на предложенията му, демократът настоява корпорациите да бъдат задължени да изплащат данъци към всичките си приходи, огромна част от които „понастоящем са укрити в Каймановите острови и други офшорни зони“. Сандърс се ползва с голяма подкрепа от младите избиратели и това до голяма степен се дължи на плана му в образователната система. Той се състои в това да се премахнат таксите за обучение в публичните университети, както и дълговете, които завършилите дължат, след като веднъж са се дипломирали. Сандърс дава за пример Германия, Финландия, Норвегия и Швеция като образци, в които се предлага безплатно обучение на студентите. За да финансира проекта си, сенаторът предлага да се наложи данък на спекулантите от Уолстрийт, които обвинява за кризата от 2008 г. Според него това би довело до допълнителни 300 млрд. долара в държавната хазна. За политиката на САЩ към Иран Сандърс се противопоставя на Тръмп, който изтегли САЩ от международната сделка за ядрената програма на ислямската република. Сандърс смята, че „тестът за това до колко е велика една нация, която разполага с най-мощния военен арсенал, не се определя от броя на войните, в които участва, а в опитите си да разреши международните конфликти по мирен начин“. Сенаторът е противник на войната като подход в политиката. Той подробно изрежда последиците от дългогодишните войни в Ирак и Афганистан както за ветераните, така и за хилядите цивилни. Сандърс остро критикува политиците, пряко допринесли за тези процеси като Държавния секретар от правителството на Джордж Буш-младши – Дик Чейни и неоконсерваторите, които по неговите думи „ще вкарат САЩ във война с Иран“. Дик Чейни. Снимка Архив Клуб Z През 2015 г. Вашингтон и още пет световни сили постигнаха споразумение с Техеран, според което Иран ще ограничи ядрената си програмата до мирни цели и ще допусне външни наблюдатели в замяна на вдигане на международните санкции срещу страната. Сандърс се опасява, че с изтеглянето на САЩ от тази сделка президентът може да предизвика нов кръвопролитен конфликт, който да коства повече от предишните. Портрет в \"сини\" и \"червени\" щрихи Либералите и консерваторите са двата полюса на американската политическа система още от зараждането й в края на XVIII век. Либералите начело с Томас Джеферсън издигат като основополагащ принцип разширяването на правата и свободите на отделните индивиди и защитата им срещу посегателства от държавата, а консерваторите под водачеството на Александър Хамилтън определят за приоритет съхраняването на традиционните религиозни и културни ценности.  И при двете идеологии отсъства участието на държавата освен като гарант за правата на гражданите. Докато консерватизмът до голяма степен е съхранил първоначалните си концепции, с изключение на неоконсерваторите, класическият либерализъм от края на XVIII век се е изменил значително, що се отнася до предписанията му за икономиката. През XXI век под  \"либерализъм\" се разбира \"социален либерализъм\", който допуска участието на държавата в частния живот, като тя се възприема като изравнител на икономическите неравенства в обществото. Прогресистите подкрепят идеи като прогресивното данъчно облагане. Казано накратко, социалният либерализъм е умерена форма на прогресивизма. Позицията на консерваторите спрямо прогресивното крило в Демократическата партия е закономерна. Консерватизмът споделя с класическия либерализъм непоносимостта към участието на държавата в частния сектор, което е в основата на финансирането на амбициозните проекти на прогресивните за по-сурово данъчно облагане на най-богатите. Според консерваторите прогресивните ще унищожат частния бизнес и с политиката си ще увеличат дълга на САЩ, който към 31 юли тази година беше 21,3 трилиона долара. Сандърс и Оказио-Кортес се самоопределят като „демократически социалисти“ и не е толкова трудно да разберем защо републиканците имат резерви към тях. Впрочем терминът „демократически социализъм“ едва ли подхожда на Сандърс и Оказио-Кортес, тъй като те не подкрепят премахването на капитализма и създаването на социализъм, в който да се провеждат свободни избори - каквото е определението на демократическия социализъм. Консерваторите и прогресистите са на противоположни позиции по много въпроси – абортите, глобалното затопляне, Втората поправка, гей браковете, войните и най-вече ролята на държавата. Републиканците, както и в частност Чаената партия, са против участието на държавата в делата на индивидите с изключение при случаи, засягащи суверенитета им и този на държавата. Прогресивните виждат в държавния апарат загрижен и благ „голям Брат“, който пряко и праведно разпределя благата между гражданите. Демократите подкрепят някои от социалните реформи, предложени от прогресивните, със заявката при победа на изборите да защитават малцинствата и да реформират имигрантската политика. Но що се отнася до концепциите за реформи на икономиката, са много по-въздържани откъм обещания. Въпреки това сенаторът Елизабет Уорън, професор по право в Харвард, която е сред спряганите за кандидат-президент през 2020 г., предложи неотдавна акта „Отговорен капитализъм“. Една от клаузите му задължава компаниите с приход от повече от 1 милиард долара да осигурят правото на работниците да избират 40% от членовете на борда на директорите. Друга заставя при участието на корпорациите във финансирането на политически кампании да е налично одобрението на поне 75 на сто от съвета на директорите (което автоматично включва и тези от тях, които са избрани от работниците). Това потенциално би ограничило ролята на големия бизнес в изборите, което е добре дошло за прогресивните. Елизабет Уорън. Снимка Архив Клуб Z Приемането на такива правила няма как да се осъществи в контролиран от републиканците Конгрес. Въпреки подкрепата, която оказва за някои прогресивни идеи, Уорън се дистанцира от Сандърс и Оказио-Кортес със заявлението, че за разлика от тях тя е капиталистка и целта на акта е да се „спаси капитализмът“. „Прогресивните идват“ – ами сега? Докато Съединените щати са лидер на световната сцена, всеки по-сериозен трус може да изпрати вторични сътресения навсякъде по света. При всичките недостатъци на американската демокрация е нужно тя да се цени и пази, тъй като безспорно превъзхожда алтернативата в лицето на Китай. Затова балансът в политическата система на държавата трябва да представлява интерес за всеки, който е наясно, че светът, който населява, е взаимносвързан и детериториален. Прогресивните демократи поставя ударение върху защитата на правата, както и върху популяризирането на характерните особености на малцинствените групи, независимо дали става въпрос за етнос, религия, пол, сексуалност, националност или др. Тази привързаност към различията, вместо към приликите, е още едно направление, по което се различават от консерваторите – вторите са обединени около родината, религията и традициите, докато първите организират населението в отделни групи. Много от прогресивните обаче отиват дори по-далече – те ги подреждат в йерархия по привилегии и противопоставят отделните колективи. Чувствителни теми за тях са робството, колониализмът, дискриминацията изобщо. Наблюдава се странна форма на класов конфликт, промотиран от прогресивните – в случая са противопоставяни „историческите експлоататори“ (белите, мъжете, хетеросексуалните, богатите) срещу „историческите експлоатирани“ (небелите, немъжете и нехетеросексуалните, небогатите), като вторите търсят компенсации от първите за старите неуредени сметки. Но също открито декларират, че двойното отношение е валидно и днес. Сформират се групи като крайнодясната и бяло-супремасистка „Алт-райт“, както и анархо-комунистическата „Антифа“, които не се страхуват да излязат на улицата и да атакуват представителите на другата и обикновени минувачи, както и да нанасят имуществени щети на частни и публични обекти. Показателен е сблъсъкът в „Шарлътсвил“ през 2017 г., когато националист се вряза с колата си в група протестиращи и уби жена. С тези и други действия двете фракции напомнят на сблъсъците между „червените“ и „кафявите ризи“ в Европа между световните войни. Още е рано да се говори за „прекрасен нов посткапиталистически свят“ дори при победа на прогресивните на предстоящите избори, както и на президентските през 2020 г. Но също е логично да се предположи, че в даден момент това колективизиране и диференциране на случайни признаци като цвят на кожата, пол, сексуалност или религия ще доведе до нарушаването на социалната кохезия и до зловредно и дълготрайно разделяне на обществото в Щатите. И първият етап на това разединяване вече е започнал. ", "date": "2018.09.19", "title": "Левият популизъм в САЩ: ще имат ли демократите свой Тръмп"}
{"url": "http://clubz.bg/73363-golqm_mach_na_anfijld_livyrpul_bi_psj_v_drama", "text": "Стадион \"Анфийлд\" в Ливърпул преживя поредна голяма футболна вечер. В един от най-интересните мачове от стартиралата във вторник груповата фаза на Шампионската лига, \"червените\" подчиниха \"Пари Сен Жермен\" с 3:2 в двубой от квартет С. Победният гол на Роберто Фирмино падна във втората минута на даденото от съдията добавено време. Така \"Ливърпул\" даде заявка за спечелване на една от \"групите на смъртта\", а ПСЖ разочарова, независимо че бе близо до това да си тръгне поне с точка. Даниел Стъридж бе точен с глава в 31-ата минута, а в 36-ата Джеймс Милнър удвои от дузпа. Гостите съхраниха надежди за положителен изход с попадението на Моние в 40-ата. Такъв бе постигнат в 83-тата, когато Килиан Мбапе изравни след грешка на \"Ливърпул\" в средата на терена и добър рейд на Неймар, който асистира на френския талант. Голът обаче беше нелогичен, тъй като ПСЖ не направи почти нищо друго в атака, а освен Мбапе останалите звезди бяха по-скоро фигуранти. Така голът на Фирмино в 90-ата е логичен, тъй като \"червените\" изтърваха достатъчно положения и преди това. Окото на бразилеца пострада срещу \"Тотнъм\" във Висшата лига в събота, но не му попречи да забие страхотен гол за 3:2. Първият ден на груповата фаза не предложи изненади. \"Атлетико\" (Мадрид) трябваше да прави обрат в Монте Карло, а \"Шалке\" и \"Порто\" набързо размениха по един гол след почивката за 1:1. Бившият футболист на \"Левски\" Гари Родригес откри резултата за \"Галатасарай\" при 3:0 срещу \"Локомотив\" (Москва) в Истанбул. ПСЖ почете най-голямата трагедия в историята на \"Ливърпул\" (ВИДЕО) В другия мач от С \"Цървена звезда\" и \"Наполи\" завършиха 0:0 в Белград. Гостите бяха по-близо до успеха, но не успяха да реализират пред близо 50 хиляди зрители на стадиона на \"звездашите\". Срещите от останалите четири групи са в сряда.  \"Интер\" обърна \"Тотнъм\" в последните минути  \"Брюж\" - \"Борусия\" (Дортмунд) 0:1, \"Монако\" - \"Атлетико\" (Мадрид) 1:2  \"Барселона\" - ПСВ \"Айндховен\" 4:0, \"Интер\" (Милано) - \"Тотнъм\" 2:1  \"Ливърпул\" - \"Пари Сен Жермен\" 3:2, \"Цървена звезда\" - \"Наполи\" - 0:0  \"Шалке\" - \"Порто\" 1:1, \"Галатасарай\" - \"Локомотив\" (Москва) 3:0 \"Интер\" обърна \"Тотнъм\" в последните минути", "date": "2018.09.19", "title": "Голям мач на \"Анфийлд\", \"Ливърпул\" би ПСЖ в драма"}
{"url": "http://clubz.bg/73364-polsha_iska_postoqnna_us_baza_shte_q_krysti_fort_trymp", "text": "Съединените щати ще разширяват сътрудничеството си с Полша в областта на отбраната, разузнаването и технологиите за създаване на системи за противоракетна отбрана. Това заяви президентът на САЩ Доналд Тръмп на съвместна пресконференция с полския си колега Анджей Дуда в Белия дом, съобщиха Ройтерс и ТАСС. Преди разговорите с Дуда американският президент заяви пред журналисти, че Вашингтон \"много сериозно\" проучва молбата на Варшава за постоянно американско военно присъствие на полска територия. Полша е готова да съдейства съществено, за да има американско присъствие в страната. Щом те са готови да го направят, ние разбира се ще разговаряме за това, отбеляза Тръмп, цитиран от Франс прес. Полша купува ракети \"Пейтриът\" за 4,75 млрд. долара На общата пресконференция полският президент директно призова Тръмп да разположи повече американски войници в страната му. И допълни. Полша нееднократно е призовавала за постоянно американско военно присъствие на своя територия и предлага да участва с до 2 милиарда долара във финансирането на евентуална база, посочва Ройтерс, като се позовава на полски медии, съобщили за такова предложение на полското министерство на отбраната. Полски правителствен източник е потвърдил за Ройтерс, че е направено такова предложение. \n\tАко искането за базата се осъществи, това може да доведе до търкания в НАТО, чийто член е Полша, освен това ще изостри още повече напрежението между Запада и Русия, отбелязва АФП. На пресконференцията Тръмп и Дуда изразиха общо безпокойство във връзка с руския газопровод \"Северен поток 2\", който според тях може да направи Европа прекалено зависима от Москва в енергийно отношение и да я изложи на опасност от, както каза полският президент, \"политическо изнудване\" с доставките. Белият дом готви наказания за компаниите от \"Северен поток 2\" Тръмп обаче заяви, че САЩ не възнамеряват да санкционират компаниите, които участва в проекта с Русия. Тръмп каза също, че САЩ обмислят преференциален визов режим за Полша. Засегната бе и темата за налагането на мита от САЩ за европейски стоки.  Президентът на САЩ Доналд Тръмп заяви, че председателят на Европейската комисия Жан-Клод Юнкер е „твърда бисквитка“, която в крайна сметка е отстъпила под натиска на САЩ да преговаря за ново търговско споразумение, след като Вашингтон е заплашил с вносни мита върху европейската автопродукция. Тръмп припомни срещата си с Юнкер през юли, която доведе до намаляване на търговските мита от двете страни на Атлантическия океан докато между САЩ и Евросъюза текат търговски преговори. Белият дом готви наказания за компаниите от \"Северен поток 2\"", "date": "2018.09.19", "title": "Полша иска постоянна US база, ще я кръсти \"Форт Тръмп\""}
{"url": "http://clubz.bg/73372-dyrjavata_moli_tyrgovcite_da_prodavat_hlqba_bez_pechalba", "text": "Държавата преговаря с големите търговски вериги у нас да продават хляба без печалба, за да предотврати поскъпването му, каза в интервю за Нова телевизия тази сутрин министърът на земеделието Румен Порожанов. От няколко дни хлябът поскъпна в няколко града заради по-високите изкупни цени на пшеницата и увеличението на минималната работна заплата, припомни телевизията. Суша вдига цената на хляба Министерството води преговори с търговците и за цените на сиренето и кашкавала, които също стигат до крайния потребител с 30 на сто надценка, каза Порожанов. Той посочи, че пшеницата е поскъпнала до 350 лева на тон от 250 лева, но че това не е основание за поскъпване на хляба с 20-30 стотинки на килограм. Преговорите за ограничаване на поскъпването се водят с \"Кауфланд\", \"Лидл\", \"Фантастико\" и \"Билла\", добави Порожанов.    ", "date": "2018.09.19", "title": "Държавата моли търговците да продават хляба без печалба"}
{"url": "http://clubz.bg/73336-trymp_trqbva_da_posluji_na_germaniq_kato_ogledalo", "text": "Както повечето международни наблюдатели Германия бе ужасена, когато Доналд Тръмп спечели президентските избори в САЩ през 2016 г. Шоковите вълни, които това събитие изпрати, могат да се усетят и днес. През 2018 г. немците изглежда категорично са загубили доверието си в трансатлантическото партньорство. Дори политическите елити вярват, че съдружието няма да издържи четирите години на Тръмп от първия му мандат, а какво остава за осем. По въпроса за това кой лидер представлява най-голямата заплаха за Световния мир, 79 процента от германците посочват Тръмп пред президента на Русия Владимир Путин. Изглежда, сякаш няма какво да се промени - на Съединените щати просто не може повече да се разчита. Ако трябва да бъдем честни, Тръмп представлява предизвикателство за международния ред, особено за институции като Световната търговска организация (СТО), както и по въпроси за сигурността и търговските споразумения. Нещо повече, неговата остра реторика и \"туитове\" са често непростими и не подобават на позицията, която заема. В действителност има сериозни пропуски в мисленето му. Вярата в думите на Путин, когато той подчерта, че Русия не се е месила в изборите в САЩ, против съвета на американските агенции за сигурност, не подобри магически отношенията между САЩ и Русия. Свободната търговия е от решаващо значение за икономическия успех на Америка и търговските войни са трудни за печелене. Нещо повече, поддържането на функциониращи съюзи между близки държави (вместо да се отправят обиди по техен адрес) е от съществен интерес за Америка. Например общият ангажимент в НАТО за демократизиране на републиките подейства като защита срещу тоталитаризма.  Уви, въпреки очевидните бъркотии на Тръмп говорителите често пропускат разликата между реториката и действията. Президентът обича да се хвали с твърдата си позиция, когато води преговори, и често подчертава успехите си, които, разбира се, само той можеше да постигне. Пример за това е поведението му по време на неотдавашната среща на НАТО в Брюксел. Преди официалните срещи дори да започнат, по време на закуска Тръмп се оплака, че Германия е пленник на Русия и многократно настояваше Федералната република да увеличи финансирането на отбраната си. Тръмп до лидерите на НАТО: Увеличете разходите за отбрана Лидерите на НАТО се плашат от Тръмп След като обаче Ангела Меркел се появи на срещата, той заяви, че НАТО работи като добре споена машина.  Президентът обича да носи вкъщи добри новини, за да засили подкрепата от поддръжниците си. Всъщност, нищо не се промени. Германия не се съгласи да изразходва предварително обещаните 2 процента от брутния вътрешен продукт за отбрана, нито е променила спокойното си отношение спрямо Русия и \"Северен поток\". Въпреки това САЩ подписа общата декларация на НАТО от срещата, която акцентира, че стратегическите (ядрените) сили на Алианса, особено тези на Съединените щати, са  . Също така, докато президентът продължава да настоява, че добрите отношения с Путин са ползотворни за Съединените щати и целия свят, Конгресът на САЩ е по-твърд срещу Русия от всякога. Прогонването на руските дипломати в комбинация със санкциите срещу конкретни руски личности и обекти, продажбата на оръжия на Украйна, както и продължителното ангажиране с НАТО утвърждават факта, че реториката на Тръмп не трябва да се приравнява на официалната политика на Щатите. Във външната политика е  , както каза бившият естонски президент Томас Хендрик Илвес в неотдавнашно интервю. Що се отнася до отбраната на балтийските държави и Полша, силната и категорична политика на Пентагона не може да се отрича. Зад критиката на Германия срещу администрацията на Тръмп се крие по-голям проблем. Това е неуспехът да се разбере поведението на Америка в международните отношения, които не са започнали с избирането на 45-ия президент. Съединените щати се нуждаят от международната система по-малко от останалите държави и имат по-голяма свобода на действие. Въпреки че са инвестирали енергия и ресурси в международното сътрудничество, за да създадат усещане за споделени ценности, някои от по-практичните администрации са акцентирали върху ограниченията на тази система. За повечето германци този подход е непоносим. През 2018 г. Доналд Тръмп служи като оправдание за десетилетната омраза на Германия спрямо американските едностранчивост, арогантност и неуспехи в общуването със съюзниците. Тръмп тласка Германия към Русия и Китай, предупреждава ветеран на германската дипломация Германската реакция е нелогична. Докато порицава поведението на Америка, Германия не желае да признае бедственото състояние на въоръжените си сили. По-малко от половината (105 от 244) от германските бойни танкове \"Леопард\", едва 12 от 50 хеликоптери \"Тигър\" и само 39 от 128 бойни самолети са готови за действие според доклад от февруари. На всичките подводници липсват важни резервни части и не са оперативни с изключение на една. Както пише The Economist, докато останалите европейски държави се \"подготвят за възможно руско настъпление, германските военни сили изпитват недостиг на екипировка, пари и най-вече на обществена подкрепа\". Канцлерът Ангела Меркел, която е правила опити да увеличи разходите в отбраната, среща опозиция от социалдемократите, които твърдят, че това е непродуктивно. Проучване разкри, че 36 процента от германците мислят, че разходите за отбрана са твърде високи. Берлин дори не е близо до обещаните 2 процента, а продължава да влага за отбраната си едва 1,22 на сто. Това, което мнозина не осъзнават, е, че минималното повишение, което Берлин е одобрил (344 милиона долара), ще се изпари при поддръжката и подобрението на военния апарат и от инфлацията, твърди политологът Ян Техау. Начинът, по който Германия игнорира състоянието на армията си, разкрива, че не е готова за решителни действия в посока подобряване. Както Клеменс Вергин написа в \"Ню Йорк таймс\" по-рано през тази година, докато Тръмп подлага на съмнение гаранциите за сигурност от САЩ, водещата европейска нация се опасява от разлагането на международния ред, без да е готова да плати за военния хардуер, който да го защити. Притеснително също е, че повечето големи партии в Германия замразяват отношенията си с Вашингтон, докато ги затоплят с Москва. Разбира се, Тръмп подвежда, като отстоява мнението, че Германия получава 70 процента от енергийния си внос от Русия (според германското правителство е около 9 процента). Въпреки това човек се пита дали постепенното увеличаване на това число с проекта за втори \"Северен поток\" е правилният подход.  Германия вече получава 40 процента от природния си газ от Русия. \"Северен поток 2\" ще позволи удвояването на 53-те милиарда кубически метра руски газ, който се използва през 2017 г. Това върви в противовес с опитите на ЕС да се откаже от руския газ. Брюксел не подкрепя проекта, тъй като не разнообразява източниците на газ за Европа. Нещо повече, планираният тръбопровод, който преминава през Балтийско море, заобикаля Словакия и Полша, като така не им позволява да вземат такси от транзита. Особено притеснително е да се даряват на Русия средства, чрез които да доставя газ на най-важния европейски купувач - Германия, защото Москва ще може с лекота да затвори съществуващите тръбопроводи в Източна Европа. Може ли Германия наистина да се чувства добре от това предложение? Не е ли всъщност проектът \"Северен поток 2\" подкрепян от бившия канцлер Герхард Шрьодер, който сега представлява руския газов гигант \"Газпром\"? Шрьодер окончателно се унижи до слуга на Путин Перфекционизмът, който подхранва индустриалния успех на държавата, може лесно да се превърне в песимизъм, когато нещата не проработят веднага. Наистина е добра идея да се търсят съюзници във времена на несигурност, но също както при всяко нещо в живота човек не трябва да забравя пропорционалността (или както Аристотел я поставя в \"Никомаховата етика\" - \"златната среда\"). Да се страхуваш от Доналд Тръмп повече, отколкото от бивш агент на КГБ и към днешна дата авторитарен президент на Русия, какъвто е Владимир Путин, е абсолютна небивалица. Системата на \"спирачки и баланси\", която принадлежи на най-старата конситуционна демокрация, ще продължава да оказва ефект върху управлението на коварен президент. В допълнение публичното въздействие е важно на Запад, както видяхме след кошмарната среща на Тръмп и Путин в Хелзинки. След отправени критики и от двете партии в САЩ Тръмп бе принуден да си върне думите обратно по въпроса за намесата на Русия в изборите. Това е един от много примери.  Руската намеса на изборите в САЩ - препъникамък на срещата в Хелзинки Срещата в Хелзинки бе дъното за американската президентска институция Германските лидери трябва да престанат да отъждествяват Тръмп със САЩ. Дори ако не могат да намерят обща позиция или общ набор от ценности с президента, това не означава, че \"Западът залязва\". Реакциите срещу Тръмп трябва да са реципрочни, но не отмъстителни. Тръмп ще си тръгне, но Съединените щати ще останат. И трябва да останат приятели на Европа. Най-важното е, че Германия и Европа имат много работа пред себе си, независимо кой е в Белия дом. Небрежността по въпроси от сигурността е отишла твърде далече, както и цялостният подход на Германия в международните отношения. Време е за директен поглед в огледалото, да се постигне компромис между      Лидерите на НАТО се плашат от Тръмп Тръмп тласка Германия към Русия и Китай, предупреждава ветеран на германската дипломация Шрьодер окончателно се унижи до слуга на Путин Руската намеса на изборите в САЩ - препъникамък на срещата в Хелзинки Срещата в Хелзинки бе дъното за американската президентска институция", "date": "2018.09.19", "title": "Тръмп трябва да послужи на Германия като огледало"}
{"url": "http://clubz.bg/73365-putin_zalygva_naroda_s_mitove_za_antiruski_zagovori_na_zapada", "text": "От години митовете за антируски заговори са в инструментариума на  руски политици. Така Кремъл иска да подсигури властта си. Някои от теориите на конспирацията обаче биха могли да навредят на Путин. Това пише кореспондентът в Москва на в. “Ди Велт” Павел Локшин. Предлагаме ви неговата публикация. През април 2014 г., почти месец след анексирането на Крим, Владимир Путин беше почетен гост на “Медиафорум Санкт Петербург” – конференция на регионални и местни медии. По време на пресконференцията въпрос на президента зададе симпатизиращ на Кремъл млад блогър – не се ли тревожи държавният глава от факта, че американски интернет концерни като Гугъл са активни в Русия и се използват дори от руски политици. Всички лични данни отивали в САЩ. Путин прекъсна младия мъж: Никой не се осмели да противоречи на казаното, макар по същество да е погрешно. След разкритията на Едуард Сноудън отпреди пет години стана известно колко съсредоточено американските тайни служби следят интернет. Но глобалната мрежа никога не е била проект на тайните служби на САЩ. Това би следвало да е ясно на Путин. Но не идеше реч за факти. Изреченото от него бе леко помахване към онези, които вярват в заговори на ЦРУ срещу Русия. Топ 10 на конспирациите в руските медии Този малък епизод показа, че теориите на конспирацията са станали ежедневие в политическия живот на Русия, казва Иля Яблоков. Руско-британският историк, който преподава в университета в Лийдс, от години проучва темата. Наскоро описа този феномен в книгата си “Fortress Russia”. Телевизионни канали, както и този на отбранителното министерство “Звезда”, излъчват серии от предавания, посветени на заговори на ЦРУ срещу Съветския съюз. Развлекателни канали, като REN-TV, отдавна са се специализирали в областта на теориите на конспирацията по отношение на руски опозиционери, представяйки ги като “петата колонона на Запада”. Стъписващ провал за някогашния агент на КГБ Миналата година по поръчка на всекидневника “Ведомости” медийни изследователи от агенцията “Медиялогия” анализираха руските медии в периода 2011 – 2017 г. Техният резултат: рязко са се увеличили публикациите по теории на конспирацията. Само през тази година над 15 000 пъти е писано за заговори на чужди историци срещу Русия, клеймящи я като примитивна страна с цел да хвърлят на бунището славната й история. Това е в унисон с друга теория на конспирацията – Западът искал да разгроми Русия. Най-известният привърженик на тази легенда е министърът на културата Владимир Медински, написал редица книги по темата. Според проучването на “Медиялогия” в над 4000 публикации се твърди за съществуване на тайно световно правителство. Стават ли руските медии все по-булевардни с надеждата във времето на интернета да задържат читателите си? Със сигурност и това е един от факторите. Далеч с по-голяма тежест обаче е процесът след средата на 2000-те години, казва историкът Яблоков: След Оранжевата революция в Украйна през 2004 г. президентът Путин сериозно се загрижил за собствената си власт. За него е било ясно, че и след втория си президентски мандат трябва да запази контрола си, макар да е нямал право официално да се яви на избори. Въпреки размяната на постове с премиера Дмитрий Медведев, не бивало да се създаде впечатление, че изградената от Путин система е слаба. \"Той обича децата.\" \"Той обича хората, толкова е човечен\". Ново седмично предаване по \"Россия-1\" за Путин Една придворна държава от верни на Кремъл журналисти, интелектуалци, историци и политически съветници поде теориите на конспирацията, които по времето на разпада на Съветския съюз бродеха по политическата периферия, казва Яблоков. Според него Русия при Путин е обсадена крепост, възникнала от катастрофата на разпада на Съветския съюз, който пък бил резултат от чуждестранен заговор, осъществен благодарение на пета колона. През 90-те години на миналия век подобни възгледи бяха разпространявани сред народа от противници на президента Борис Елцин посредством обикновени брошури по станциите на метрото. Сега благодарение усърдието на експерти на Кремъл подобин възгледи изведнъж се превърнаха в нещо нормално в медиите и в политическия дискурс. Руснаците станаха все по-податливи, тъй като теориите на конспирацията отдавна напуснаха политическата арена и се настаниха в жълтите медии – телевизионни сериали за тайни агенти и финансирани от чужбина опозиционери. Въпреки постепеннното подобряване на условията на живот след 90-те години на миналия век, белязани от кризи, травмата от разпада на Съветския съюз не е преодоляна, казва Яблоков. И до днес това била основна тема, дори и за родените по-късно. Така се появила и една от теориите на конспирацията - Русия не можела сама да си е причинила такава загуба на статут и престиж като втора световна сила. Путин щял да спре разпада на СССР, ако можел Все едно дали цената на петрола пада или рублата се обезценява, за много руснаци вината е на врага зад граница. Съветникът на Путин и експерт по валути Сергей Глазев съзира финансова война на САЩ срещу Русия и нарича смяната на властта в Украйна през 2014 г. “организиран от американските тайни служби неонацистки държавен преврат”. Според Глазев САЩ възнамеряват заедно с нацисти в Украйна и ислямисти да разрушат Русия. Това от векове била целта на Запада. За щастие подобни националисти, като Глазев, които биха изкуствено замразили курса на рублата, нямат влияние върху руската парична и финансова политика. Тя се води от международно признати технократи, като шефката на Централната банка Елвира Набиулина. Кремъл води срещу Запада война, вдъхновена от методите на КГБ И въпреки това привърженици на теориите на конспирацията дават дълги интервюта за вестници, гости са на дискусионни тв предавания, създават настроения с цел консолидиране властта на Путин. С изключение на казаното от Путин онова изречение през 2014 г., по върховете на властта не говорят открито по теории на конспирацията, тъй като са наясно, че това е нож с две остриета и в дългосрочен план би се превърнало в риск за системата Путин, е мнението на Яблоков. Руснаците са свикнали с обясненията относно световното положение и в момента това е добре за Кремъл. “Чрез теории на конспирацията може да се прави политика и срещу Кремъл”, твърди Яблоков. Действително отдавна дяснорадикални кръгове са на мнение, че с Путин в Кремъл се е настанил агент на Запада, който искал да съсипе Русия. Относно сътрудничеството с Китай в ютюб и в социалните медии циркулират мнения, че Путин е продал Сибир на Китай. В момента Яблоков не съзира опозиционни политици, които открито да действат чрез теории на конспирацията. Критикът на Кремъл Алексей Навални бил популист, но отбягвал подобна заговорническа реторика. В противен случай привържениците му щели да го загърбят. Ако обаче Русия попадне в тежка икономическа криза, положението може да се промени. Стъписващ провал за някогашния агент на КГБ \"Той обича децата.\" \"Той обича хората, толкова е човечен\". Ново седмично предаване по \"Россия-1\" за Путин Путин щял да спре разпада на СССР, ако можел Кремъл води срещу Запада война, вдъхновена от методите на КГБ", "date": "2018.09.19", "title": " Путин залъгва народа с митове за антируски заговори на Запада"}
{"url": "http://clubz.bg/73366-tova_li_sa_bylgarite_v_chujbina", "text": "Протестите в София и малкото, отчасти комични картинки от бледи опити за протест пред български посолства в чужбина се вписват в една еклектична и дифузна матрица, която не ни е непозната: потурено-цървулена, с байраци и хоругви, с щипка Русия и щипка фашизъм, колкото за цвят. Но това засега оставяме настрана. Възмущава ме друго: претенцията, че това са протести на „българите в чужбина\". Познавам сигурно хиляди „българи в чужбина\" и не съм чул нито един от тях да се е включил в инициативата на българския ресторантьор от Лондон. Защо беше този странен протест в София? Напротив: социалните мрежи са пълни с недоумение и с подигравки по повод нефокусираните демонстрации и издигнатите искания, които са не само крайно хетерогенни, но и политически смехотворни. Така че от името на „българите в чужбина\" протестирам срещу тези протести, обявени уж в тяхно име. И още нещо. Имат ли право „българите в чужбина\" изобщо да се бъркат в българската политика? Знам, че този въпрос ще разгневи мнозина, известни са ми и техните аргументи. Но независимо от това смятам, че човек трябва да има пълни политически права единствено в държавата, където си плаща данъците. Да, може да критикува положението в родната си държава, но не е редно да поставя политически искания - нищо че паспортът формално му го позволява. Ако си „българин в чужбина\", който си плаща данъците именно в „чужбина\", тогава трябва да следиш как се харчат тези данъци в съответната страна и да влияеш с гласа си върху политическите решения. Друг е въпросът, че държавите в ЕС още не са дозрели за решението да дадат избирателни права на всички данъкоплатци, а не само на гражданите си.", "date": "2018.09.19", "title": "Това ли са \"българите в чужбина\"?"}
