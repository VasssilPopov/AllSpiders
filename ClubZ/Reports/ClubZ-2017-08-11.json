{"url": "http://clubz.bg/57165-dragi_vlastimashti_politicheskite_vi_pasiansi_sa_obrecheni", "text": "В момента текат прекалено много активни мероприятия срещу Зелените, за да е случайност. Властта е впрегнала цели тълпи милиционери и тайни агенти, шепа министри и целия си медиен и слугинарски потенциал, за да убеди обществото, че Зелените трябва да бъдат гонени и бити с камъни.  Да видим, какво (може би) става.  Номерът, разбира се, е да разбереш кога си се оказал в сянката на голямо бъдещо събитие – и да започнеш да се питаш какво пък ще да е то? Тогава, преди две седмици, забелязах внезапно активизиране на гербаджийската трол армия в нета. Както си дремеха – изведнъж наводниха. А нищо не се беше случило. И то се случи: опитът за активно мероприятие в стил „народната милиция”, предприет от експредседателя на Институт за дясна политика Нено Димов (понастоящем министър, натоварен със задачата да пази природата) против зелените организации. Като при всяко активно мероприятие в традицията на Държавна сигурност Зелените трябваше да бъдат омаскарени – в случая, да бъдат обвинени за абсурдната забрана, наложена от същия този Димов, върху земеделието в Добричко. Която пък забрана беше паническата реакция на властта по повод осъждането на България за нарушаване на общностното законодателство на ЕС.  Министър Димов, вместо да направи разумното – да разруши шестте ветропарка и голф игрището, които са в нарушение на законодателството, реши да ги спаси, защото са на важни приятели на властта. За да замаже нещата в Брюксел обаче, обяви абсурдната си заповед за спиране на земеделието в територии, „чертани на око от еколози с фулмастер”. Нено Димов: В „Калиакра“ беше заложена бомба и тя избухна После се оказа, че защитените територии не са чертани от „еколози с фулмастер” – а от БАН, и то от учени, които са със световно реноме. А макар медиите да се правиха на дръж-ми-шапката, все пак горе-долу стана ясно, че не Зелените са осъдили България, а Европейската комисия. Това, впрочем, е видно от самото решение на съда, което е публично достъпно с точно 3 клика на мишката (може и 5, ако не знаеш какво точно търсиш). Друг е въпросът защо десетки журналисти не направиха дори това минимално усилие. Доста бързо обаче министър Димов загази, защото се натъкна на нещо, което очевидно не е знаел: че в неговата забрана попадат „инвестиционни намерения” на други още по-важни приятели на властта. И активното мероприятие увехна. Добруджанци не тръгнаха със сопите към София, за да бият Зелените.  Но пък, докато Димов се чудеше как да се закрепи на министерския стол, властта стартира друго активно мероприятие в стил ДС – „Кресна”. И пак срещу Зелените.  Нено Димов разпоредил проверка на \"т.нар. зелени организации\" Едновременно се появиха куп медийни публикации – и не само в обичайните „прасешки” медии – как заради Зелените в Кресненското дефиле непрестанно хора умират в катастрофи; обяви се съответната подписка; а видни „десни” (е, и малко леви) фигури се активираха да обясняват на Зелените, че накрая народът все пак ще ги набие. Кой народ? Онзи, който гласува в Трън с 94 на сто мнозинство против хвостохранилищата на златодобивниците? Онзи, който със 100 процента мнозинство не допусна в Ъглен да се къртят баирите за фракция? Или онзи български народ, който на въпроса, дали да се пази природата дори за сметка на икономиката, отговаря с 90 процента „Да”? Истината, както обикновено се случва, не е на страната на властта. В случая „Кресна” Зелените са напълно невинни. Още през 2008 година, след надлежно обществено обсъждане и ОВОС, са одобрени два проекта за магистралата. Единият – така нареченият Дълъг тунел. Това е фаворитът на всички. Другият проект (Източна алтернатива) – магистралата да се качи горе, а сегашният път да остане с местно значение. В цялата работа няма замесен един зелен, освен при обществените обсъждания. И двата проекта са подкрепени от Европейската комисия още през 2008 година. Хората казват: „Хайде да строите, ето ви пари!” Строят ли нашите? Нищо подобно не правят. Първото правителство на Бойко Борисов скрива варианта „Дълъг тунел“, когато става ясно, че в България няма „наша” фирма, която да може да направи такъв. Изходът би следвало да е очевиден: бидейки членове на ЕС, да поканим европейска фирма, която разбира от тунели. Нали сме в общ пазар?  Нищо подобно, разбира се, не се случва. Защото от големи западни фирми не можеш да крадеш, както от малки български такива. Вариантът „Тунел” е забравен. Другият одобрен вариант – т. е. цялата магистрала да бъде качена на билото – също внезапно изчезва от хоризонта на българските правителства. Очевидно и тук не може да се открадне достатъчно. Затова днес властта пробутва трети вариант – който не е обсъждан, няма ОВОС и не е депозиран в Брюксел; и е спорно, дали изобщо е магистрала (за каквато ЕС е отпуснал парите) или е скоростен път.  \n\tНо, видите ли, Зелените били виновни, че от 9 години настоявали да се построи някой от двата вече одобрени проекта... Къмпингуващите на \"Корал\": Министърката на туризма се държи мутренски Случаят „Кресна” е от учебника на КГБ и Държавна сигурност. Зелените са сочени като мишена за народния гняв. А докато текат активните мероприятия, властта публично, пред медиите, тормози палаткаджиите от плаж „Корал“. Не тормози хотела там, обявен още от кабинета „Бойко-2” за незаконен. Тормози палаткаджиите.  Защо?  Вариантите са няколко. Единият: властта си отмъщава за провала на активното мероприятие „Калиакра”. Съмнително е това да е обяснението. Министър Димов е твърде зает с това да си крепи министерския стол.  Втори вариант: властта е обещала на свои приятели незабавно, тук-и-сега да им даде плажа „Корал“ за бетониране. Идеята би била – докато трудовият народ бие Зелените заради Кресна, властта тихичко да ги измете от „Корал“, за да вкара багерите. Третият вариант е онзи, с който започнах: активното мероприятие „Кресна” е сянка на идващо голямо събитие, за което още не знаем. Кое би могло да бъде това събитие? Нещо, свързано със зелената тема, очевидно (инак властта щеше да продължава да сочи „соросоидите” като врагове на народа). Би могло да става дума за задаващото се осъждане на България по делото „Рила – буфер”. Би могло да бъде някаква чудовищна по размери антиприродна свинщина, която властта подготвя. Би могло да бъде просто елементарен отказ на властта да изпълни исканията на ЕС, произтичащи от осъждането на България заради Калиакра. Може би властта ще реши да плаща всички глоби, но нейните приятели да леят бетон върху сарматските степи. За какво е осъдена България по делото \"Калиакра\" и кой ни лъже Тези неща стават ясни доста бързо. Искам обаче да припомня нещо елементарно както на властта, така и на нейните медийно-интелектуални слуги, активирани покрай активното мероприятие „Кресна”. \n\tВсъщност, на властта искам да напомня две неща. Първото: работата на правителството е да потушава напреженията в едно общество, а не да насъсква една група хора срещу друга. Който сее такива ветрове, после жъне доста сериозни бури. Второто напомняне адресирам към правителствата на ГЕРБ още от 2011 година; и то е следното: Драги властимащи, всеки път, когато започнете да подреждате политически пасианс от репертоара на КГБ/ДС, си давайте сметка, че накрая няма да ви се получи. Докато в България има демокрация и докато тя е член на ЕС и НАТО, пасианси, които стигат до успешен завършек в Русия, да речем, у нас са обречени. Можете, уважаеми управляващи, да постигнете успех единствено ако намерите в себе си силите да затворите десетина медии, няколко университета и всички зелени организации – след като преди това откриете един-двама (само)убити журналисти и природозащитници. Нено Димов разпоредил проверка на \"т.нар. зелени организации\" Къмпингуващите на \"Корал\": Министърката на туризма се държи мутренски За какво е осъдена България по делото \"Калиакра\" и кой ни лъже", "date": "2017.08.11", "title": "Драги властимащи, политическите ви пасианси са обречени"}
{"url": "http://clubz.bg/57152-georgi_tenev_sys_syurrealistichno_ogledalo_na_bylgarskite_krizi", "text": "Георги Тенев е готов за прегръдка със съвременните грехове и подвизи пред тялото и духа. С новата си книга, сборника с разкази „Жената на писателя“, той изправя читателя пред сюрреалистично огледало, в което се отразяват българските кризи от последните години. Тенев запознава с романтици и мракобесници, антигерои и представители на висшия църковен клир, шпиони и модерни феодали, рано пораснали деца и крехки любовни двойки. Виждаме истории за опасни връзки между половете, за обедняващите фигури на съвременния град, най-вече социалната чувствителност на Георги Тенев, която познаваме и от други негови книги. Сборникът „Жената на писателя“ (изд. \"Колибри\") ще бъде представен на 26 август в рамките на инициативата „София диша” и на 29 август от 19 ч. в La Maison, Созопол. Георги Тенев е роден през 1969 година в София. Завършва НГДЕК „Константин-Кирил Философ” и Софийския университет „Св. Климент Охридски“, по-късно следва и във Виенския университет. Автор е на романите „Партиен дом“ (Награда за български роман на годината на фондация ВИК, 2007 г.), „Кристо и свободната любов“, „Господин М.“, „Български рози” и на сборника с разкази „Свещена светлина“ (отличен със стипендия за превод на Американския ПЕН център). …В мъгливия правоъгълник на отворената врата се издигат кълбета пара. Пръстите на Олечка са изранени сега от химикалите и горещата вода. Негово Светейшество не че не изпитва тъга, не че не напират сълзи в очите му, но колкото тъжно, толкова и сладостно му става. Олечка беше започнала да го учи на руски, първите стотина думи. Може да се каже, че тя бе причината за кариерата му като преводач и богослов. Оттам беше започнало. В дома на свещеника руски никой не беше учил. Църковнославянският, на който се пееше и бе написан Псалтирът, богослужебният език, беше близък с езика на руснаците, и все пак. За Наум, за Атанас тогава, руският беше език, идващ от детско гласче, звънтящ: „головка“, „ветерок“, „клад“, „глаза“, „летит“, „солнце“, „девушка“… След това той вървеше все по детските стъпки, дори после, когато се задълбочи в руското богословие. А то му се отвори като разлистена книга. Не беше ли всичко благодарение на първите уроци на Олечка между черешите, в разградените овощни градини на брега на реката? Топлите протяжни и незалязващи вечери. Лятото в годината на Народния съд, когато овдовялата майка на Атанас отпъждаше детето от къщи, за да не я слуша как плаче, забила глава върху китеника на бащиното му легло. Майката лежеше като куп черни дрехи под иконата с кандило, което вече почти не палеше. От страх, че ще строшат прозорците им, като видят светлинка, следа от живот. А и от беднотия. Дървено масло вече изобщо нямаха. Трябваше ли да се разделят с Олечка? Краят на света беше ли причина и те да се отделят? Възможно ли e равновесието да продължава вечно? Бащата беше в затвора по онова време. В лятото след Страшния съд. Какво помнеше Негово Светейшество от своя баща? Малко и спорадично е, един смътен бащин портрет. Ръце с едри пръсти, загрубяла кожа, широки длани. Черна плетена броеница винаги там, на лявата китка. Обувките на баща си също помнеше, зиме и лете все същите. В студовете и поледицата той нахлузваше над тях плетен дебел чорап, за да не се пързалят. За големите калища слагаше гумените галоши. Кожените обувки на баща му дълго време бяха мечта за малкия Атанас. Негови собствени му купиха чак в осми гимназиален клас. Помнеше брадата на баща си, черна отстрани на бузите, побеляла отдолу, под устните и на брадичката. Помнеше ушите на татко си, прищипнати в крайчетата, които той обичаше да стиска с малките си пръстчета, малки, но опасни, когато се нахвърляше внезапно от засада. Не помнеше точно ръста на баща си. Не би могъл да каже нисък ли беше, или висок. За носа и устните – никакъв спомен. Помнеше отчетливо едни стъпки на баща си в снега. Малкият Атанас вървеше тогава след него. Стъпка след стъпка. „Ходи в моите дири“, каза веднъж баща му. Тези стъпки не беше забравил, дупките в дълбокия плътен сняг, на които не се виждаше дъното. Помнеше още благословението на трапезата преди ядене. Пазеше нагръдния кръст на баща си. В един момент и тази собственост му натежа и подари кръста на Историческия музей в Сливен. Там пазеха портрет на баща му като военен свещеник, рисуван на фронта от Константин Щъркелов. Поставиха кръста във витрината под пастелния портрет. Отец Сивриев гледаше от изображението с живи очи, брадата му беше все още съвсем черна. Млад човек в униформа без пагони, с епитрахил през врата. Поохлузен и гладен, но жилав и жив. Мъж, който е далеч от късните години и достойнството на свещеноиконом, с каквото се беше сдобил малко преди да отиде на Страшния съд. Този същият кръст, сега във витрината, бяха го върнали от затвора през 1945-а заедно с малкото походно Евангелие. Не можело арестуваният да задържи метални предмети и книги, така казали на майката на Атанас. На Негово Светейшество не му е дадено да познае старческата самота. Не и онази на родителите, които се въртят около мълчащия телефон, наглеждат през посивелия прозорец пътя, по който не идват децата им. Патриархът винаги е заобиколен с имена, с лица, той има сериозен списък. Да не си дарен с наследници, да нямаш вече живи роднини, но да имаш толкова много имена и задължения, свързани с тях, помени, годишнини. Пет години след възкачването си на най-високия престол патриархът избра да следва Антиохийския устав от IV век. * * * – Ето ме. Помниш ли ме? Той гледа жената и тя го гледа. Мълчи. Негово Светейшество чува някаква позната песен от заведението наблизо. Разпознава ли песента? Не би могло да я е чувал друг път, това е танцова музика. Или по-точно рокмузика. На Негово Светейшество не му достига компетентност, за да определи песента като балада. Но това е балада. Далечно и чуждо нещо, неприемливо за реда и тишината, в които живее патриархът. Може би на път, в залите на аерогарите, някой случаен ден… Станало е съвпадение, при което тази мелодия се е прилепила в паметта му, без той да разбере. Или самата памет го лъже. Жената го гледа  – с вързопчето пране в ръце. Колко далеч е онова време, войната. И през Втората, както и през Първата война, докато силите на стария и новия свят си разпределяха картата, приютите се пълнеха и изпразваха с ужасна бързина. Такава скорост може да постига само смъртта. Тази жена не е рускинчето. Малката Олечка си е отишла от света много отдавна. А Наум не е знаел. Не е добавил името ѝ към другите имена на покойници, които споменава всеки ден в молитвата си. Затова ли дойде тук? Тази тревога ли го вдигна на крак и го накара да бяга, скрит в чужда дреха? Всъщност името на Олечка не може да бъде добавено към списък. С него може само да се започне. После той би спрял, би се препънал, би секнал вътрешният му глас. Туберкулозата беше много страшна и открадна много деца по време на войните и след това. Недохранени деца, малчугани без семейства, най-вече тях. Да, Наум разбира, че греши, че се е заблудил. Това не е тя. Било е наивно даже да го предполага. И тогава в сърцето му става празно и неистинско, сякаш и въздухът, който вдишва, и светлината, която влиза в очите му, е измамна. Някакъв лъжлив пейзаж, лукаво преместен пред погледа, за да закрие истинския свят. И не е дори съзнателна измама, не е капан, поставен от нещо или някого, а обикновен феномен на природната случайност. Фрагмент от хаоса на света. Видял е несъществуващи контури, нещо познато върху силуета на напълно непознатото. Краят го очаква, казала му е внезапно вечността със своя глас, студен и далечен. „Краят те очаква“, повтаря си наум Наум, преповтаря отново и отново това, докато крачи с вдървени стъпки обратно. Прибира се. Дори не забелязва суматохата пред централния вход на болницата, където тази сутрин е паркиран черният мерцедес на Светия Синод. В отделението вече са се разтревожили, че Негово Светейшество не отговаря, а вратата е заключена отвътре и дори май подпряна с нещо. * * * Бяха му звънели вече седем пъти по вътрешния телефон. Тогава им хрумна да погледнат от другата страна на сградата, където са терасите на стаите. Видяха прозореца с пердето, спуснато до средата, видяха и отворената врата към балкона. С надигане на пръсти вътре мярнаха, така поне им се стори, тъмната фигура на стария мъж, облечен в расото. Ужасиха се, без да знаят от какво. Възложиха мисията на най-младия помощник на секретаря, току-що завършил семинарист с ниско остриган врат. Момъкът, яко момче от Карлово, се изкачи по стъпалата от врачански камък. Когато се озова на края на терасата, спря. Обърна се колебливо, но отдолу протосингелът и секретарят на Синода му даваха знаци да не се мае, а да продължава. Момчето пристъпи към вратата. „Ваше Светейшество, дядо Науме, отче свети…“, повтаряше си младежът думите, които трябваше да каже. Но точно от тоя приближаващ миг и от тези реплики го беше най-много страх, защото едно е да похлопаш, а друго е и да трябва нещо да говориш. Семинаристът пристъпи към открехнатата врата. Стаята бе голяма, но Наум беше близо до прозореца, тъй че младежът веднага го разпозна. Спря се. Това ли било? Патриархът бе коленичил и се молеше. Момчето се обърна, погледна към двора. Отдолу чифтове очи чакаха да им извести какво става там вътре. Но патриархът не се молеше. Той препрочиташе страница, записана в дневника му. Накрая дръпна хартията и листът се откъсна. Прегъна го, пръстите му леко трепереха като от студ. Прибра листа под расото си. Тази страница можеше и да не остава в синодалния архив. Защото иначе всичко щеше да отиде там, рано или късно. Наследството, написано от патриарсите, писма, лични и служебни, се пазеха. Някой ден щеше да дойде времето да приберат архива и на Наум в стаята с дървени рафтове. В Константинопол го правели след петнайсет години, в Александрия – след петдесет. Сега нямаше твърдо правило, но някой ден и това щеше да стане. Какъвто и да бе изходът от кардиограмата, от ангиографията, от консултациите, за които го чакаха с нетърпение. Все едно, всичко е в Божиите ръце. Бог не боледува от болестта на времето. За да разкаже на някого, трябва някой да повярва. Изповедник на патриарха е монахът Инокентий, но дори и той не знае за книгата. Патриархът сам пише книга, събира я от години. Това са части от дневника, който беше започнал да води още като семинарист. И после бе продължил, вече повече от шест десетилетия. В нея описва работата си, преводите, науката, резюмира новопрочетените книги. Там са стиховете, за които не подозира никой.   Знае ли се какво направи Наум тези дни, след като излезе от болницата? Той самият събра една тънка книжка. Сложи ѝ заглавие и име на автора, но не своето. Надписа я като превод, един нов труд от Авенагор Морадзе. Никой в издателството „Витезда“ нямаше да се усъмни и нямаше да проверява изворите. Авенагор е поет от Иверия, живял през 30-те години на XX век. След всички внимателно подготвени от Наум студии, след педантично направените преводи през годините, препрочетени и редактирани от самия него по два и три пъти, сега за първи път си служеше с измама. Макар и това да не беше измама и мошеничество. Откакто бе патриарх, той пишеше и подписваше единствено патриаршеските послания, проповедите си, изявленията, когато в редки случаи се налагаше гласът му да прозвучи по телевизията. Потърсете тази книга. Казва се „Олечка“. А истинската Олечка? Тя беше погребана в малък ковчег от тънки дъски, небоядисани, с пирографиран кръст на капака. Когато се бе запътил към мърлявата фасада на пералнята в загърбения заден двор на Медицинската академия, воден от странна непреодолимост, Негово Светейшество не знаеше, той изобщо не знаеше, че една душа го чака.", "date": "2017.08.11", "title": "Георги Тенев със сюрреалистично огледало на българските кризи"}
{"url": "http://clubz.bg/57150-nankov_gubim_15_mln_na_den_zaradi_objalvaniqta_na_tol_sistemata", "text": "Всеки ден забавяне на тол системата заради редицата обжалвания губи на държавата около 1,5 млн. лева пропуснати ползи. Каква е точната сума ще оцени одиторска компания, разясни в ефира на Нова телевизия днес министърът на регионалното развитие Николай Нанков. Магистрала \"Струма\" ще бъде завършена до края на 2023 г. Процедурата се бави заради редица обжалвания от фирми вече година и половина.  Според Нанков ветото на президента срещу поправките в Закона за околната среда, които позволяват да се вземат решения без право на обжалване на втора или трета инстанция за жизненоважни проекти, ще забави строежа на автомагистрала \"Струма\". Президентът наложи вето на закона за околната среда Но изтъкна, че за сметка на това през 2018 г. ще започне разширяването на АМ \"Тракия\" - но първо трябва да се направи оценка и анализ. Преброяване на умрелите гущери, змии и крастави жаби по трасето на „Струма“ Нанков коментира и проблемите със санирането при блокове, за които са ползвани леснозапалими материали. Той уточни, че ще се търси техническо решение на проблема, което ще се покрие от програмата. Има един блок, саниран по програмата за енергийна ефективност у нас,  уточни той. Това е показала проверката на Министерството на регионалното развитие и благоустройството. Николай Нанков: На два пъти намалявахме тавана на цените за саниране При останалите блокове са използвани материали, които са с клас B – трудногорими, добави министър Нанков.„Проверката тече и сега. Ще направим и повторни тестове на част на материалите. Другата седмица ще сме готови с окончателните резултати”, добави той. По думите му формата производител е декларирала съответствие с изискванията на материала и е показала сертификати за него, а пък министерството му няма компетенции и правомощия по контролните механизми. За момента не е ясно колко ще струва повторният ремонт на новоремонтирания блок. Министърът призна, че е възможно да става дума за търговска измама. Той посочи още, че в момента се санират 580 сгради, а има осигурен ресурс за 2022. През септември предстоят дебати как трябва да продължи програмата за санирането. Проверени са 70 сгради, избрани на случаен принцип, като в 64 от тях не са открити никакви проблеми. Президентът наложи вето на закона за околната среда Преброяване на умрелите гущери, змии и крастави жаби по трасето на „Струма“ Николай Нанков: На два пъти намалявахме тавана на цените за саниране", "date": "2017.08.11", "title": "Нанков: Губим 1,5 млн. на ден заради обжалванията на тол системата"}
{"url": "http://clubz.bg/57143-rejdyrstvoto_v_rusiq_e_po_opasno_ot_sankciite", "text": "Доналд Тръмп с нежелание подписа закона за затягането на американските санкции срещу Русия. Нейната икономика вече преживя неколкогодишни санкции и обтегнати отношения със Запада въпреки щетите, които те нанесоха на инвестиционния климат в Русия. Нанесени бяха щети и от един стар проблем на вътрешната икономика, който сякаш възкръсна. Това е рейдърството  - много руска форма на корпоративно заграбване. Няколко знаменити и продължителни съдебни дела показват, че натискът върху бизнеса и откровените рейдърски тактики като приватизацията и заграбването от страна на държавата, фалитът и продължителните атаки от миноритарни акционери продължават да съществуват. Пратеникът на Путин за \"Южен поток\" у нас - рейдър и хамелеон Типичен пример за приватизация и заграбване от страна на държавата е национализирането на петролната компания \"Башнефт\", напомнящо случая с ЮКОС, след който Михаил Ходорковски бе хвърлен в затвора, а петролно-газовата компания, която той бе придобил - прехвърлена под държавен контрол. Първоначалната приватизация на \"Башнефт\" бе обявена за незаконна от съдилищата през 2014 г. и докато държавната петролна компания \"Роснефт\" не придоби контролния пакет акции, бившият мажоритарен акционер Владимир Евтушенков бе поставен под домашен арест, преди да бъде по-късно освободен и оправдан. Изглежда, арестът му бе тактика, използвана за упражняване на натиск върху бизнеса. При друг случай Spirits International (SPI) води в продължение на повече от десетилетие съдебни битки за правата върху търговските марки \"Столичная\" и \"Московская\" в половин дузина юрисдикции. Подобно на случая с ЮКОС само холандски съдилища уважиха аргумента на Русия, докато всички други съзряха политически мотивираната характеристика на рейдърството. На местно равнище подобен натиск продължава да представлява сериозен проблем. Бившите мажоритарни акционери в минната компания \"Павловскгранит\" предприеха съдебни действия срещу Сбербанк с мотива, че контролираната от държавата банка е използвала фалита като рейдърска тактика, за да придобие значителен миноритарен пакет от акции. Френският посланик: Имате генерален проблем с гнили ябълки в съдебната система Както и при много други подобни случаи съдебните процедури продължават, но през 2011 г. Сбербанк, която оспори обвиненията, спечели няколко дела и прехвърли собствеността на акциите си в \"Павловскгранит\" на свой сибирски филиал. Миноритарните акционери в \"Толиатиазот\" - най-големия в света производител на амоняк, са заподозрени, че в продължение на години са били съучастници на основен миноритарен акционер в опита да бъде превзета компанията. Различните използвани тактики, изглежда, са от наръчник за рейдърство, включително завеждането на спорни законови действия и участието на местните сили на реда. Западните инвеститори имат причина да бъдат бдителни. Широко известно е, че натискът често идва от държавните власти, данъчните служители, държавния регистър, съдилищата и силите на реда могат да се възползват от положението си на административна или законова власт, за да забогатеят. Така че политическа воля за промяна липсва, но трябва да се обърне внимание на апетита за рейдърство. Борис Титов - руският бизнес омбудсман, отбеляза, че  . Работата му е фокусирана върху ролята на служителите на органите на реда, които завеждат дела, за да натискат бизнеса да им даде дялове в компаниите. През миналата година бе открита специална връзка за оплаквания от бизнеса до руския генерален прокурор. От 557-те жалби, подадени през 2016 г., повечето са били за заграбване, неоснователни криминални разследвания и  . Необходими са повече данни и по-голямо разбиране на рейдърските тактики и натиска, на който е подложен бизнесът. Руският президент Владимир Путин неведнъж призова за по-голяма подкрепа за малките и средните предприятия. Рисковете пред проспериращия бизнес, подложен на натиск от страна на местните власти или на враждебни конкуренти, продължават да бъдат високи. Ако доверието в руския бизнес климат трябва да бъде увеличено, омбудсманът трябва да има властта по-сериозно да се намесва в неприкритите случаи на рейдърство, а правителството трябва да приеме по-строго законодателство, за да пази бизнеса от корумпирани чиновници и враждебни конкуренти. Липсата на истинска защита на правото на собственост е един от най-големите проблеми за руския инвестиционен климат. Това не само повишава рисковете за чуждестранните вложители, но спира и вътрешните инвестиции. Без такава защита няма реалистична перспектива бизнес средата да достигне своя потенциал или за устойчиво икономическо развитие, или растеж. За дългосрочното здраве на руската икономика е в интерес на Москва да се захване с проблемите на рейдърството. Санкциите могат да дойдат и да си заминат, но заради своите общество и икономика - както и заради западния бизнес - Русия не може да си позволи рейдърството да бъде безнаказано. Френският посланик: Имате генерален проблем с гнили ябълки в съдебната система", "date": "2017.08.11", "title": "Рейдърството в Русия е по-опасно от санкциите"}
{"url": "http://clubz.bg/57157-hvanaha_dvama_bylgarski_morqci_na_korab_s_18_tona_hashish_video", "text": "Двама български и 11 украински моряци бяха арестувани от испанските власти, след като на кораба им бяха открити 18 тона хашиш, съобщи испанският вестник \"Диарио де Алмерия\". Товарният съд \"Лейди Бос\" плавал под флага на Коморските острови към средиземноморското пристанище Алмерия в Испания. Той бил превзет на абордаж, а операцията била извършена от Фронтекс - Европейската агенция за гранична и брегова охрана.   Операцията започнала преди седмица. Тогава патрулни самолети на испанската Митническа агенция засекли \"Лейди Бос\" в зона край Гибралтарския проток, където обикновено на кораби биват незаконно товарени наркотици. Започнало следене на кораба. В залавянето на хашиша участвали патрулният кораб \"Алкарас\" на испанската Данъчна агенция и бойният съд \"Рио Мино\" на Гражданската гвардия. От 6 до 10 г. затвор за моряците от кокаиновия кораб \"Свети Николай\" Абордажът бил изключително труден, тъй като командосите скачали в движение от \"Алкарас\" направо на борда на \"Лейди Бос\", при това при силно вълнение, отбелязва \"Диарио де Алмерия\". Нито един от моряците на кораба с хашиш не оказал съпротива. Операцията била извършена на 60 километра южно от Алмерия. На борда били открити 600 бали с хашиш. Общото тегло на наркотика било 18 тона. Корабът бил докаран в Алмерия и пратката била разтоварена. Това станало в присъствието на окованите с белезници капитан и неговите помощници. Моряците са в ареста. \"Лейди Бос\" се е движил по Източния път. Дрогата се натоварва край северните брегове на Африка. След това съдовете я откарват на източния бряг на Средиземно море. Преди година испански съд осъди на затвор от 6 до 10 години българските моряци от кораба \"Свети Николай\". На борда на \"Свети Николай\" бяха открити 2,7 тона кокаин. Той бе превзет на абордаж от испанската морска полиция на 13 август 2012 г. в Атлантическия океан. Това стана в резултат на международна операция срещу наркотрафика, в която участваха и българските власти. Испански катер се приближи безшумно до съда и командосите се качиха на борда. Един от българските моряци се опита безуспешно да окаже съпротива. Корабът бе докаран в средиземноморското пристанище Кадис. Арестувани бяха всички 21 български моряци на борда. По-късно част от тях бяха освободени.", "date": "2017.08.11", "title": "Хванаха двама български моряци на кораб с 18 тона хашиш (ВИДЕО)"}
{"url": "http://clubz.bg/57156-koj_iska_da_vyrne_bezkontrolnoto_podslushvane", "text": "Тази история щеше да е най-обсъжданата и най-коментираната в една нормална политическа и медийна среда. Когато прокуратурата и Държавната агенция „Национална сигурност“ (ДАНС) атакуват директно Националното бюро за контрол на специалните разузнавателни средства (СРС), тогава държавата има сериозен проблем. А когато Бюрото отвърне, че има организиран опит за натиск, за да бъде премахнат контролът върху използването на СРС, тогава вече държавата има доста повече от сериозен проблем. В такова състояние живее България от десетина дни насам. В това време българите наблюдават по телевизията драматичните истории за това кой каква сметка бил платил в Созопол и кой бил откраднал повече от детските градини или пък от нещо друго – безспорно важни въпроси, които не оставят въздух за най-важния: Имат ли пазачите пазачи? Не, няма да имат, ако Националното бюро за контрол на СРС продължи да бъде мачкано по начина, по който това се случва в момента – без сериозни аргументи, без сериозни обвинения, но с цялата мощ на държавната машина. В нормална политическа ситуация това би била най-привлекателната тема за опозицията. Не, в България парламентарната опозиция се занимава с Бузлуджа, преди да излезе във ваканция, а след това просто излиза във ваканция. В нормална медийна ситуация това би била най-горещата тема за вестниците и телевизиите. Не, в България централен всекидневник сваля от печат интервю с директора на Бюрото за контрол на СРС, защото в него той разкрива неприятни истини. Няма много фигури в страната, които да имат такава мощ, че да организират подобна атака. Затова заглавието на този текст е колкото въпрос, толкова и отговор. За пред публиката всичко започва на 24 юли, когато прокуратурата съобщава, че е поискала от ДАНС да отнеме допуска до класифицирана информация на член на Бюрото за контрол на СРС. Малко по-късно всички знаят, че става дума за Георги Гатев – зам.-председателя на Бюрото, избран от парламента по предложение на ДПС. Имали данни, че Гатев контактувал с „обвиняеми и подсъдими лица\" и им помагал да подават заявления за проверка дали са били подслушвани или следени. ДАНС изпълнява искането на прокуратурата и Гатев е с отнет допуск, а това на практика го вади от дейността на Бюрото, което работи основно с класифицирана информация. На 4 август самият Гатев разпространява писмо до медиите, в което окачествява историята като „недопустима институционална атака\". Подава жалба до ДАНС, която седмица по-късно е отхвърлена. Но припомня и решение на Конституционния съд, според което прокуратурата вече няма правомощия да иска отнемане на разрешение за достъп до класифицирана информация. Тогава директорът на Бюрото Бойко Рашков дава интервю за „24 часа“, което обаче не вижда бял свят и се появява по-късно в сайта „Медиапул“. Рашков отхвърля обвиненията срещу Гатев, че съдействал на определени лица да се възползват от законното си право да научат дали са били подслушвани или следени – все пак това е работата на Бюрото. Бойко Рашков използва израза „сплашваща акция срещу Бюрото\" и дава пример с друг член, който се отказал да се занимава с конкретен случай след атаката. Рашков дори съобщава, че предлага на ДАНС повече информация за въпросните контакти на Гатев, но те отказали да я получат. В две интервюта по темата Рашков назовава целта на цялата операция - „да се ограничи контролът върху дейността им\". Става дума за прокуратурата и ДАНС и контрола, който Бюрото е длъжно да осъществява по закон върху използваните от тях СРС. Защото България доскоро бе шампион по безконтролно използване на СРС, нищожна част от които бяха изобщо използвани като доказателствен материал за обвинения. А когато данните от едно СРС не служат за доказване пред съда на престъпление, те служат за икономически и политически натиск и за изнудване. Бойко Рашков припомни времето, когато председател на Софийския градски съд бе Владимира Янева и когато разрешителните за използване на СРС се издаваха на конвейер. Тя все пак бе обвинена, но остана единствена. Председателят на Бюрото Рашков набляга на този факт – те са предали данни за „фрапиращи нарушения, основно по линия на ДАНС\", но прокуратурата не е обвинила никой друг. Рашков казва също, че има данни за нарушения при подслушване на магистрати и опозиционни политици... Само дотук скандалът би трябвало да се е превърнал в централен и да привлече вниманието на основните политически сили. Но не е така. Сега Рашков ще иска свикване на парламентарната комисия за контрол над СРС. Където може би освен актуалния случай да постави и друг въпрос: защо Бюрото изпраща до главния прокурор десетки сигнали за нарушения при прилагането на СРС, но не е последвало нито едно дело. Въпросите са много, а отговорът е само един – някой отново иска да върне използването на СРС в полето на пълната безконтролност, където плуваше доскоро. Днес контролът може да не е 100-процентов, може да е далеч от стандартите на напредналите демокрации, но България все пак изгради система за контрол, за да не бъдат пазачите без пазачи. Сега прокуратурата и ДАНС атакуват своя пазач. И нищо не следва в държавата. Достатъчен повод за събуждане в лятна нощ.", "date": "2017.08.11", "title": "Кой иска да върне безконтролното подслушване?"}
{"url": "http://clubz.bg/57159-yuliq_berberqn_ministyrke_angelkova_qvno_ne_znaete_na_kogo_razmahvahte_prystche", "text": "След като тенис легендата Мануела Малеева реагира срещу среднощните проверки в къмпинг „Корал“ и обърна специално внимание върху „арогантното и мутренско“ поведение на министъра на туризма Николина Ангелкова, майка ѝ Юлия Берберян продължи темата в още по-гневен стил.  Къмпингуващите на \"Корал\": Министърката на туризма се държи мутренски В няколко позиции във фейсбук майката на трите от най-известните ни ракети в тениса – Мануела, Катерина и Магдалена, предупреждава „коралци“, че проверяващите може да им „подхвърлят нещо“. Има и яростна тирада срещу Ангелкова:   ", "date": "2017.08.11", "title": "Юлия Берберян: Министърке Ангелкова, явно не знаете на кого размахвахте пръстче "}
{"url": "http://clubz.bg/57160-nova_tv_se_razdeli_s_darina_sarelska", "text": "Нова тв се разделя с досегашния си шеф на новините Дарина Сарелска. Това съобщиха от телевизията в прессъобщение. Сарелска ще бъде заместена от Силва Зурлева, член на борда на директорите. Причините за рокадата не се уточняват. Наскоро обаче Сарелска на практика бе понижена и бе под прякото ръководство на Зурлева. Името на Сарелска бе замесено в скандал. При напускането на телевизията журналистът Васил Иванов заяви, че тя е спирала негови разследвания. Иванов обвини Сарелска в конфликт на интереси, защото деверът ѝ е депутат от ГЕРБ. Днес той коментира във Фейсбук: Васил Иванов напуска Нова тв заради \"системна цензура\" И медията, и самата Сарелска отрекоха тези обвинения. Васил Иванов разследвал депутат от ГЕРБ, обвини Сарелска, че е \"къртица\" А Сарелска нарече тогава Иванов \"развалина от зависимости\". Според Дарина Сарелска, Васил Иванов е \"развалина от зависимости\" Васил Иванов разследвал депутат от ГЕРБ, обвини Сарелска, че е \"къртица\" Според Дарина Сарелска, Васил Иванов е \"развалина от зависимости\"", "date": "2017.08.11", "title": "Нова тв се раздели с Дарина Сарелска"}
{"url": "http://clubz.bg/57151-kitaj_razsledva_sobstvenite_si_socialni_mreji", "text": "Китай започва разследване на три от най-популярните социални мрежи в страната за нарушаване на законите за киберсигурност, съобщи Би Би Си. Става дума за \"китайския туитър\" Weibo, форумите на Baidu Tieba и социалната чат програма WeChat, които заменят блокираните там Facebook, Instagram и други. Според властите в Поднебесната империя трите платформи са се провалили в ограничаването и контрола на съдържанието си. Хората ползвали платформите, за да разпространяват материали, свързани с тероризъм, слухове и неприлични съобщения. Това \"застрашава националната сигурност\", твърдят управляващите. Ако ви се струва, че поне последните две употреби са по-голямата част от интернет трафика, сте абсолютно прави - просто Китай се стреми да контролира интернет колкото се може повече, без да го затваря за външния свят по подобие на Северна Корея.  Всички постове в социалните мрежи там са проследими по регистрирани телефонни номера и повечето хора знаят какви теми да избягват. Въпреки това спорни въпроси винаги се повдигат в социалните мрежи, а през есента предстои конгрес на Китайската комунистическа партия. Затова и цензурата се затяга. През миналия месец 60 популярни сайта за клюки за известните бяха затворени за това, че омърсяват \"ключови социалистически ценности\". През май пък бе въведена нова регулация - всички онлайн новинарски портали са контролирани от редактори, определени от Комунистическата партия. Apple трие VPN app-ове заради Китай, ще го направи ли и за Русия? Наскоро Китай забрани и използването на VPN мрежи, които позволяват анонимно сърфиране.", "date": "2017.08.11", "title": "Китай разследва собствените си социални мрежи"}
{"url": "http://clubz.bg/57147-mirela_demireva_e_na_final_na_svetovnoto", "text": "Мирела Демирева е първата българка, която ще участва на финал на световното първенство по лека атлетика в Лондон - \"сребърната\" от олимпиадата в Рио де Жанейро, и ще спори за медалите в скока на височина. Мирела преодоля 192 см, което е най-доброто й постижение през сезона, предишното беше 190 см. Тя постигна без грешка 180, 185 и 190 см, а на 192 см бутна веднъж летвата, но след това се коригира от втория опит. Квалификационната норма бе 194 см, но до тази височина изобщо не се стигна, тъй като само 12 състезателки преминаха 192. Финалът в дисциплината е в събота. Ивет Лалова остана на крачка от финала на 200 метра, където основно бяха насочени усилията й на световното. Тя финишира трета в серията си с време 22,96 сек и трябваше да чака развръзката в другите полуфинални бягания с надеждата да се класира по време. В крайна сметка Ивет остана девета. В последната серия канадката Кристал Емануил и бахамката Тиня Гейтър завършиха с по 22,85 и оформиха осмицата за финала.", "date": "2017.08.11", "title": "Мирела Демирева е на финал на световното"}
{"url": "http://clubz.bg/57155-grajdani_ne_mogat_bez_gazibarski_iskat_si_go_obratno", "text": "Ден след отстраняването на досегашния ръководител на областната дирекция на МВР в града ст. комисар Димитър Газибарски във Враца вече има протест в негова защита. \"Г-н Борисов, помогнете ни. Страх ни е. Не оставяйте Враца в ръцете на мафията\", гласят плакатите на събралите се около 20-ина души. Протестът бил организиран чисто хуманно, обясни една от протестиращите. Газибарски беше отстранен от поста си във връзка с приключена проверка и незадоволително състояние на повереното му управление. Газибарски е преназначен като началник-група в друго направление на дейност и в друго населено място. От МВР подчертаха, че преназначаването на ст. комисар Димитър Газибарски няма връзка с резултата от дисциплинарното производство и уволнението на мл. инспектор в ОДМВР-Враца Цветан Благоев. Благоев беше полицаят, който разпространи и качи в ютюб и фейсбук скандално видео. На него се вижда как шеф от АЕЦ „Козлодуй” заплашва да „увòлни” полицай в районното управление, нарича го   – тъй като иска да напише акт на негов приятел, карал пил – скандализира потребителите на социалните мрежи. „След този случай започна един натиск от ръководството на областната дирекция на МВР в лицето на г-н Димитър Газибарски. Оттогава се опитаха да ме изкарат, че съм най-черната овца на МВР. В цялата областна дирекция се преместиха над 20 служители на различни постове – като ръководни служители са принизени, унизени…”, оплака се след това Благоев. Обрат: отстраниха Газибарски като шеф на полицията във Враца \"То беше ясно - Газибарски щеше да си отмъсти\" По думите ѝ страхът вилнее навсякъде и Враца ще се превърне в основен герой във всички кримихроники, докато за две години отстраненото в момента ръководство е успяло да върне доверието и се е справило с битовата престъпност. Прокуратурата не си мръднала пръста срещу шефа от АЕЦ, наричал полицаите \"педе**с\" (ВИДЕО) \"То беше ясно - Газибарски щеше да си отмъсти\" Прокуратурата не си мръднала пръста срещу шефа от АЕЦ, наричал полицаите \"педе**с\" (ВИДЕО)", "date": "2017.08.11", "title": "Граждани не могат без Газибарски, искат си го обратно"}
{"url": "http://clubz.bg/57164-kitaj_shte_spre_sasht_ako_udarqt_severna_koreq", "text": "Ако Северна Корея предприеме атака, заплашваща САЩ, Китай трябва да бъде неутрален. Но ако САЩ ударят първи и се опитват да свалят севернокорейското правителство, Китай ще ги спре. Това съобщи днес пекинският вестник \"Глоубъл таймс\", който е контролиран от държавата, предаде Ройтерс. Доналд Тръмп усили вчера реториката си към КНДР и лидера ѝ Ким Чен Ун, като предупреди Пхенян да не атакува Гуам или съюзниците на САЩ. Това стана, след като КНДР разкри плановете си да изстреля ракети над Япония, които да паднат близо до американската тихоокеанска територия. Къде САЩ биха ударили Северна Корея? Китай, който е най-важният съюзник и търговски партньор на Северна Корея, поднови призивите си за спокойствие на фона на кризата. Пекин е разочарован и от подновените ядрени и ракетни изпитания на Пхенян, и от поведението на Вашингтон и Сеул, за които смята, че покачват напрежението. \"Глоубъл таймс\", който е здание на официалния комунистически орган \"Женмин жибао\", пише днес в уводната си статия, че Пекин не е в състояние да убеди нито Вашингтон, нито Пхенян да отстъпят. То обаче не изразява правителствената политика, отбелязва Ройтерс. Три кошмарни сценария: Как започва войната със Северна Корея Пекин отдавна се опасява, че всякакъв конфликт на Корейския полуостров или повторение на Корейската война от 1950-1953 г. може да доведе до дестабилизираща вълна от бежанци към Североизточен Китай и до обединена корейска държава, която да стане съюзник на САЩ. Северна Корея е полезна буферна държава за Китай, разположена между него и американските сили, базирани в Южна Корея, както и в Япония. В уводната си статия \"Глоубъл таймс\" уверява, че Китай \"твърдо ще се съпротивлява срещу всяка от страните, която иска да промени статуквото в районите, където става дума за китайските интереси\". Тръмп към режима в Пхенян: Ще бъдете в беда, в каквато малко народи са били Три кошмарни сценария: Как започва войната със Северна Корея Тръмп към режима в Пхенян: Ще бъдете в беда, в каквато малко народи са били", "date": "2017.08.11", "title": "Китай ще спре САЩ, ако ударят Северна Корея"}
{"url": "http://clubz.bg/57154-dnes_zapochva_remont_na_orlov_most", "text": "От днес до 20 август столичният Орлов мост ще бъде частично затворен за ремонт. Той ще е върху платното на бул. \"Цариградско шосе\" до \"Царевец\". Другото платно - в посока хотел \"Плиска\" - ще бъде отворено и двупосочно, като към хотела ще има две, а към Софийския университет - една. Ремонтите в София: Нов асфалт на Орлов мост от 11 август Под асфалта ще бъде поставена метална мрежа за устойчивост, ще бъдат ремонтирани и пукнатините до 4-ти километър. Те вече бяха запълвани веднъж с битум. Нито една линия на градския транспорт няма да спира. Само линия 213 ще бъде отклонена за първите два етапа по бул. \"Ситняково\" през румънското посолство. Тази нощ започва поставянето на над 100 пътни знака, а същинският ремонт започва от утре.", "date": "2017.08.11", "title": "Днес започва ремонт на Орлов мост"}
{"url": "http://clubz.bg/57167-proshtavane_s_asen_gargov_lili_ivanova_izpq_detelini_prez_sylzi", "text": "Днес България се прости с големия музикант и композитор Асен Гаргов.  На поклонението в църквата \"Света Неделя\", за да го изпратят в последния му път, се стекоха стотици негови приятели - Йорданка Христова, Константин Марков от \"Тангра“, актьорът Славчо Пеев и много други. Гаргов почина на 68-годишна възраст в понеделник, 7 август, след дълга битка с рака.  Гаргов е автор на едни от най-големите хитове на емблематични имена в родната музика. Творческото му сътрудничество с Лили Иванова е паметно – оттам се раждат най-малкото култовите „Детелини“.  Насред махленските караници композитор - изпълнител Гаргов беше забранил, подобно на Тончо Русев, на примата на българската естрада да изпълнява произведенията му.  На концерт във Варна вчера обаче Лили Иванова се разплака и през сълзи изпя вечните „Детелини”. Химнът на прехода „Развод ми дай“ е припяван от всички „деца на демокрацията“. Поздравяваме ви с него!", "date": "2017.08.11", "title": "Прощаване с Асен Гаргов, Лили Иванова изпя \"Детелини\" през сълзи"}
{"url": "http://clubz.bg/57158-kogato_trqbvat_reformi_gerb_podava_ostavka", "text": "През тези 100 дни малко се занимавахме с политика, а обществото беше ангажирано с лобизъм, скандали, корупционни схеми. Това заяви зам.-председателят на БСП Драгомир Стойнев пред бТВ. Той заяви, че БСП подкрепя повишаването на заплатите на учителите, но изтъкна, че това няма да подобри ефективността на системата.  Според него хаос има и в системите на здравеопазването и сигурността. Според него процентът на безработицата пада, защото \"половината държава се изнесе\". Според него случаят в Перник, при който местен лидер на ГЕРБ си направи частна детска градина в държавната, е показателен за управлението на ГЕРБ. Местен лидер на ГЕРБ си направи частна детска градина... в държавната По повод скандала с Калиакра Стойнев попита защо от ГЕРБ не са спрели тези проекти, а ги е открил самият Борисов. Той допълни, че БСП е конструктивна и последователна партия, но се възмущава, когато види \"грабежи и забогатяване на гърба на българския народ\".", "date": "2017.08.11", "title": "\"Когато трябват реформи, ГЕРБ подава оставка\""}
{"url": "http://clubz.bg/57149-ne_na_plastmasata_na_ogromen_nadpis_spusnat_ot_asparuhoviq_most_snimki_video", "text": "Огромен банер с надпис No Plastic (\"Не на пластмасата\") спуснаха екоактивисти на „Грийнпийс“ от Аспаруховия мост във Варна. За да бъде поставен, бяха ангажирани катерачи с дългогодишен опит при подобни прояви – представители на повече от 10 националности: България, Австрия, Чехия, Гърция, Швейцария, Германия, Латвия, Норвегия, Унгария, Полша, Турция, Израел и Словакия… Инициативата е вдъхновена от националната кампания „Свободни от пластмаса“ на екологичните организации „Грийнпийс“ и „За Земята“, която цели да привлече вниманието на обществеността и да ограничи употребата на пластмаса за еднократна употреба. Заради своята лекота, ниска цена, дълготрайност и способността й да приема всякаква форма тя се е превърнала в неразделна част от нашето всекидневие. От „Грийнпийс“ посочват, че прекомерната й употреба е продиктувана от погрешното хващане, че е по-хигиенична и по-евтина от други материали. В действителност много малко от всекидневно изхвърляната от нас пластмаса е използвана поради хигиенични причини – а истинската цена, която плащаме за околната среда, не е включена в сметката.    ", "date": "2017.08.11", "title": "\"Не на пластмасата\" на огромен надпис, спуснат от Аспаруховия мост (снимки, видео)"}
{"url": "http://clubz.bg/57171-gerb_dava_cankov_kamyk_na_glavniq_prokuror", "text": "ГЕРБ ще сезира главния прокурор за проекта „Цанков камък“, съобщи на извънреден брифинг във Варна народният представител Александър Ненков, цитиран от „Фокус“. Седем години след приключване на проекта по хидросъоръжението, чийто консултант бе д-р Ахмед Доган, е установено изтичане на голямо количество вода през карстовите скали в района на коритото. Александър Ненков коментира, че има някакво съвпадение, защото винаги, когато се говори за изтичане на държавни средства, става въпрос за проекти на Тройната коалиция.  Румен Овчаров: Цанков камък е като операта в Сидни Той даде за пример проекта АЕЦ „Белене“, за който държавата е платила близо 3 млрд. лева, подобен е и казусът с „Цанков камък“.  Заместник-министърът на енергетиката Жечо Станков припомни, че първоначалната стойност на съоръжението е в размер 440 млн. лв., само че до края на изпълнението на проекта сумата е скочила до около 1 млрд. лева. ", "date": "2017.08.11", "title": "ГЕРБ дава \"Цанков камък\" на главния прокурор"}
{"url": "http://clubz.bg/57163-medii_pitat_prezidenta_zashto_naznachi_kichashki_v_kzd", "text": "Три медии - Клуб Z, Медиапул и Вевести - отправят официално запитване до президента на републиката. В него те настояват държавният глава да огласи мотивите за назначаването на Петър Кичашки за член на Комисията за защита от дискриминацията. Подобно питане са отправили и колегите от бТВ. Повод за питането са многобройни критични публикации и негативни мнения в публичното пространство, свързани както с работата му в Института за модерна политика, така и със съмнителните му обвързаности при усвояване на средства чрез сайта „Хаштаг-БГ“ при кампании за референдуми. По-долу публикуваме цялото писмо.                   До                          Президента на Републиката                          Г-н Румен Радев         Уважаеми господин Президент,     Във връзка с Вашето решение да назначите Петър Кичашки за член на Комисията за защита от дискриминацията, Ви молим да ни информирате за мотивите за взетото от Вас решение.     Поводът за питането са публикации в нашите и други медии за некоректно поведение на г-н Кичашки, свързано с работата му в Института за модерна политика и съмнителните му обвързаности при усвояване на средства чрез сайта „Хаштаг-БГ“ при кампании за референдуми.  Името на Кичашки беше замесено и в нерегламентирано използване на лични данни. Напомняме, че Петър Кичашки е пряко свързан с Вашия съветник от екипа по правни въпроси Борислав Цеков, което хвърля допълнителна сянка на съмнение относно нерегламентирани обвързаности и възможен конфликт на интереси.     В очакване на Вашия отговор:             Светлана Джамджиева, Клуб Z             Стояна Георгиева, Медиапул             Евгени Петров, Вевести.бг", "date": "2017.08.11", "title": "Медии питат президента защо назначи Кичашки в КЗД"}
{"url": "http://clubz.bg/57162-arestuvaha_myja_butnal_jena_pred_avtobus_v_london", "text": "Британските власти арестуваха заподозрян за нападението над 33-годишна жена, блъсната пред автобус на един от мостовете над река Темза в Лондон, предаде Би Би Си. Мъжът е задържан след разпространението на кадри от инцидента, които да помогнат за установяване на самоличността му.   Записът от охранителна камера показва как мъж блъска жертвата пред автобус, докато тича. Жената се разминава с по-тежки травми единствено заради бързата реакция на шофьора на автобуса от градския транспорт, коментират лекари. Нов клип с нападение над жена - този път в Холандия (ВИДЕО) Инцидентът се случва на 5 май, но видеото е разпространено едва тази седмица, защото полицията не успява да открие извършителя. 50-годишният заподозрян е задържан в четвъртък. След като автобусът спира и няколко пътници слизат, за да помогнат на жената, извършителят отново минава пред мястото на инцидента. Жертвата се опитва да говори с него, но той не спира и е разпознат от свидетелите едва по-късно. В момента тече разследване, заподозреният е освободен от ареста и е с по-лека мярка за неотклонение. Нападение с нож в магазин в Хамбург. Един е убит Случаите с непредизвикано насилие зачестяват през последните години. Български гражданин беше арестуван в Германия за нападение над жена в берлинското метро. Жертвата е блъсната по стълбите. Отово в края на миналата година беше разпространен запис на подобно нападение над жена в Холандия. Обвиниха българина, нападнал жена в берлинското метро Нападение с нож в магазин в Хамбург. Един е убит Обвиниха българина, нападнал жена в берлинското метро", "date": "2017.08.11", "title": "Арестуваха мъжа, бутнал жена пред автобус в Лондон"}
{"url": "http://clubz.bg/57169-fidjet_spinyr_moje_da_se_vyrti_nad_13_minuti", "text": "Японската компания NSK разработи специална версия на т. нар. \"фиджет спинър\"-и, който може да се върти 13 минути и половина около оста си, съобщи Engadget. Това е рекорд за излязлата на скоро популярна играчка. Обикновено спинърите могат да се въртят най-много минута-две.  Москва: Спинърите са играчката на опозицията (ВИДЕО) NSK обаче, които са известен производител на лагери и други автомобилни компоненти, са използвали специални лагери, разработени за използване в космически спътници. Очаквано, цената на спинъра с високо КПД е далеч по-висока - той струва 17 000 йени, или около 155 долара.", "date": "2017.08.11", "title": "Фиджет спинър може да се върти над 13 минути"}
{"url": "http://clubz.bg/57170-ruski_jurnalist_e_osyden_za_ekstremizym_zaradi_priziv_za_referendum", "text": "Руски разследващ журналист е осъден на три години и половина затвор за екстремизъм, предава Ройтерс. Александър Соколов и трима други обвиняеми са признати за виновни за членуване в националистическата група \"Армия на народната воля\", обявена за екстремистка организация през 2010 г. 29-годишният журналист е обвинен в създаване и поддържане на сайта на групата, която призовава към провеждане на референдум за увеличаване на възможностите от политиците да се търси наказателна отговорност. Журналистът ще остане в затвора още година и половина, защото от датата на ареста си вече е излежал две години. Той заяви, че ще обжалва присъдата. Според московската прокуратура той е създал \"екстремистка организация\", която цели сваляне на властта в Русия, съобщава \"Дойче веле\".  Журналистът работи за информационна агенция РБК, когато е арестуван през юни 2015 г. По-късно агенцията е продадена на олигарха Михаил Прохоров, смятан за близък до Кремъл. Следват масови уволнения на разследващи репортери и оставки на журналисти. Според служители в медийния холдинг причината да бъдат уволнени най-добрите репортери са публикуваните журналистически разследвания, отнасящи се до приближени до върховете на властта и техни близки роднини. Преди ареста си Соколов работи по разследване за незаконно присвояване на 93 милиарда рубли (1,32 милиарда евро) публични средства по време на строежа на нов космодрум, смятан за проект на руския президент Владимир Путин. Журналистът е задържан дни след публикуването на статията за \"Восточний космодрум\", която разкрива мащабните измами. 15 години затвор за историк? Документирал престъпленията на Сталин Случаят беше критикуван от няколко журналистически организации, включително от базираната в Париж неправителствена организация \"Репортери без граници\". Групата за защита на човешките права \"Мемориал\" обяви Соколов за политически затворник. Близо 300 руски журналисти подписаха отворено писмо в подкрепа на Соколов преди месец. В полза на журналиста пред съда свидетелства опозиционният лидер Алекей Навални. Той нарече решението на съда \"поредната чудовищна несправедлива присъда\". Той обвини властите, че са осъдили четиримата обвинени, \"защото искат провеждането на референдум\". Руският президент Владимир Путин похвали московската прокуратура за добре свършената работа по случая на Соколов. Навални е прав - само така ще бъде свален режимът Русия заема 148-о място от 180 държави в индекса на \"Репортери без граници\" за свобода на медиите през 2017 г. Навални е прав - само така ще бъде свален режимът", "date": "2017.08.11", "title": "Руски журналист е осъден за екстремизъм заради призив за референдум"}
{"url": "http://clubz.bg/57175-i_tihomir_ivanov_e_na_final_v_skoka_na_visochina_v_london", "text": "Тихомир Иванов се класира за финала в скока на височина на световното по лека атлетика в Лондон. Надпреварата е в неделя от 21 часа наше време - в края на форума в британската столица. Иванов, който през миналата година стана 10-и на олимпиадата в Рио де Жанейро, преодоля рекордните за него 231 см, колкото бе квалификационната граница. Никога досега той не бе скачал толкова в официално състезание. Часове по-рано и Мирела Демирева си осигури финал в скока на височина при дамите. Мирела Демирева е на финал на световното Тихомир Иванов преодоля от раз 217 см и 222 см, а от вторите си опити 226, 229 и 231 см. Той се нареди четвърти в квалификацията, а само шестима състезатели успяха да покорят 231 см.", "date": "2017.08.11", "title": "И Тихомир Иванов е на финал в скока на височина в Лондон"}
{"url": "http://clubz.bg/57153-semejstvoto_na_kris_kornel_mu_izdiga_pametnik_v_siatyl", "text": "Семейството на Крис Корнел реши да издигне негов паметник в Сиатъл. Три месеца след смъртта на фронтмена на Soundgarden и Audioslave съпругата му Вики го почита - първо с детската програма за музикална терапия \"Крис Корнел\", а сега и с голяма статуя, проектирана от скулптора на звездите Уейн Тот, съобщава Радио 1 Рок. По всяка вероятност създаването на скулптурата и бюрократичните ангажименти с властите в града ще отнемат поне 7 месеца, но в случая не е важно времето, за което ще се реализира проектът, а самата инициатива. Вдовицата на Корнел: Това не е самоубийство, лекарствата му повлияха Корнел, който беше фронтмен на една от групите от голямата сиатълска вълна - Soundgarden, си отиде на 18 май на 52-годишна възраст. Той бе погребан на церемония на 26 май в Hollywood Forever Cemetery, Лос Анджелис, на която присъстваха звезди от световния музикален и киноелит като Брад Пит, Джеймс Хетфийлд, Ларс Улрих, Дейв Грол, Фаръл Уилиямс, Ким Таил, Том Морело, Мат Камерън, Къртни Лав, покойния вече Честър Бенингтън и много други музиканти, актьори, близки, приятели и фенове. Корнел бе една от водещите фигури на гръндж сцената през деветдесетте. Освен в Soundgarden иAudioslave той бе основател и фронтмен на Temple of the Dog. Последният солов албум на музиканта Higher Truth излезе през 2015 година. Любопитна подробност е, че в Сиатъл вече съществува един от малкото паметници на рок кумири в света - този на Джими Хендрикс.  ", "date": "2017.08.11", "title": "Семейството на Крис Корнел му издига паметник в Сиатъл"}
{"url": "http://clubz.bg/57148-kympinguvashtite_na_koral_ministyrkata_na_turizma_se_dyrji_mutrenski", "text": "Вчера през нощта държавата отново е правила проверка на природосъобразния плаж \"Корал\", като полицаи са претърсвали всички вещи на къмпингуващите, обяви тенисистката Мануела Малеева. Тя съобщи за това в профила си във фейсбук, а после разказа подробности в ефира на бТВ. Ето това написа тя първо в социалните мрежи: После сподели снимки след проверките на полицията:   Малеева обвини вчера министърката на туризма Николина Ангелкова, че се е държала арогантно и обидно към къмпингуващите, имала \"мутренско поведение\", обвинявала хората, че са крадци. В ефира на бТВ министърката заяви, че няма да коментира обидни квалификации, защото си вършела работата. И допълни, че освен това имало разположени палатки и каравани в частни имоти и на плажа, в момента имало проверка дали те не са върху дюни. Малеева и заедно с нея пред камерата на бТВ музикантът Васил Гюрев заявиха, че тогава министърката трябва да прави проверки и на незаконните строежи - общо 38 на брой в района. Гюров заяви, че е недопустимо да има 4 проверки за три дни. Ангелкова обяви, че проверяват всички плажове, независимо какви са. Тя обаче не коментира какво се случва с незаконните строежи на \"Корал\".", "date": "2017.08.11", "title": "Къмпингуващите на \"Корал\": Министърката на туризма се държи мутренски"}
