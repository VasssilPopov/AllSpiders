{"url": "https://clubz.bg/84840-kitaj_se_otvarq_za_chujdi_investicii", "text": "Китай ще смекчи или ще вдигне ограниченията за чужди инвестиции в нови промишлени сектори, считано от 30 юли, в момент, в който Пекин и Вашингтон решиха да подновят преговорите за намиране на изход от търговския си конфликт, предаде Франс прес, цитирана от БТА. В секторите на морския транспорт, на киносалоните, на шоубизнеса, на някои телекомуникационни услуги, на разработването на газови и петролни находища и на градското отопление ограниченията за чужди инвестиции ще бъдат анулирани или смекчени, обявиха днес китайското министерство на търговията и китайската Агенция за икономическо планиране. Чуждите инвеститори от дълго време се оплакват от несправедливото отношение на китайския пазар. Китай има \"негативен списък\", който дефинира забранените и регулирани за чужди инвеститори промишлени отрасли. На 30 юли този списък ще включва 40 регламентирани промишлености срещу 48 към настоящия момент, уточняват двете китайски ведомства. Новината дойде ден след среща между президента на САЩ Доналд Тръмп и китайския президент Си Цзинпин в кулоарите на Г-20 в Осака. На тази среща двамата лидери се договориха да подновят двустранните търговски разговори, които бяха внезапно прекратени през май. На 20 юни китайският премиер Ли Къцян обеща по-широко отваряне на китайския пазар. През март Китай прие закон, целящ да гарантира справедливо отношение към чуждите инвеститори. Този закон беше много очакван от бизнес средите.", "date": "2019.06.30", "title": "Китай се отваря за чужди инвестиции"}
{"url": "https://clubz.bg/84828-padat_mitata_v_tyrgoviqta_mejdu_es_i_vietnam", "text": "ЕС и Виетнам подписаха днес в Ханой две   – за свободна търговия и за защита на инвестициите, съобщи Европейската комисия. От европейска страна документът бе парафиран от комисаря по търговията Сесилия Малмстрьом и румънския министър на предприятията, търговията и предприемачеството Щефан-Раду Опря. Очаква се тези споразумения да донесат безпрецедентни ползи за предприятията, потребителите и работниците и в ЕС, и във Виетнам. Те трябва да насърчат зачитането на трудовите права, опазването на околната среда и борбата с климатичните промени съгласно Парижкото споразумение. Виетнам - модел за икономически растеж ЕС обяви   за най-амбициозното, сключвано досега с развиваща се държава. С него  . Това ще стане постепенно и по начин, който изцяло зачита потребностите за развитие на Виетнам. Преходният период за премахването на някои мита може да продължи 10 години, а определени стоки, предимно селскостопански, ще бъдат ограничени с квоти. В документа се съдържат специални разпоредби за  , както и гаранции, че  . Благодарение на търговското споразумение  . Брюксел и Ханой се договориха също за решителни мерки в областта на устойчивото развитие. Те включват ангажимент за ефективно изпълнение на Парижкото споразумение за климата. Двете страни се ангажират да спазват и ефективно  . За тази цел Виетнам наскоро ратифицира Конвенцията за правото на организиране и на колективно договаряне на МОТ и уведоми ЕС за намерението си най-късно до 2023 г. да ратифицира и останалите две основни конвенции на МОТ. Успоредно с това индокитайската страна укрепва националното си трудово законодателство. В Споразумението за свободна търговия е включена институционална и правна връзка към   между ЕС и Виетнам, постигнато през 2012 г. и довело до днешните два документа. Това ще позволи  . В   се съдържат съвременни правила в тази сфера. Тяхното прилагане се осигурява чрез новата инвестиционна съдебна система и се гарантира правото на правителствата от двете страни да предприемат регулаторни мерки в интерес на своите граждани. Споразумението заменя двустранните споразумения за инвестиции, които 21 страни от ЕС са подписали с Виетнам и ще въведе нови правни гаранции за предотвратяване на конфликти на интереси и повишаване на прозрачността. Двете подписани днес споразумения трябва да бъдат педставени а ратификация в Националното събрание на Виетнам и в Европарламента. А Споразумението за защита на инвестициите трябва да бъде одобрено от всички национални парламенти на страните от ЕС. Виетнам е вторият по големина след Сингапур търговски партньор на ЕС в АСЕАН - Асоциацията на страните от Югоизточна Азия и е сред най-бързо развиващите се икономики в региона. Той е поредният азатски икономически „дракон“.  с тази страна е на стойност  , а т . Макар инвестициите на ЕС във Виетнам през 2017 г. да са едва 6 милиарда евро, в индокитайската държава се настаняват все повече предприятия от Стария континент. Те използват Виетнам като център за региона на река Меконг. Вносът в ЕС от Виетнам се състои основно от телекомуникационно оборудване, обувки, текстил, мебели и селскостопански продукти. ЕС е вторият по големина чуждестранен пазар за страната след САЩ. Европейският съюз изнася за Виетнам предимно машини и транспортно оборудване, химикали и храни и напитки. Споразуменията с Виетнам, както и подписаното преди време такова със Сингапур проправят пътя за бъдещо междурегионално споразумение с цялата АСЕАН.", "date": "2019.06.30", "title": "Падат митата в търговията между ЕС и Виетнам"}
{"url": "https://clubz.bg/84829-opashka_po_granicata_s_gyrciq_25_po_golqm_pytnikopotok", "text": "За четвърти пореден ден по граничните пунктове се образуват огромни колони от автомобили и задръствания. Това съобщи Нова ТВ. Дори в неделния ден, още от 7 ч. сутринта на ГКПП \"Кулата\" се извиха километрични опашки от желаещи да отидат в Гърция. На място бяха блокирани и много автобуси с туристи. Той увери, че обработката на един автомобил отнема не повече от 30 секунди. Забавянето се получавало, защото често пътуващите не държали на едно място всичките си документи. Кичиков апелира към майките и бащите, които пътуват с децата си в отсъствието на другия родител, да носят не само оригинала, но и копие от декларациите за извеждане на малчуганите зад граница.", "date": "2019.06.30", "title": "Опашка по границата с Гърция, 25% по-голям пътникопоток"}
{"url": "https://clubz.bg/84838-kremyl_trymp_namekna_za_zapochvane_na_dialog", "text": "Кремъл заяви днес, че американският президент Доналд Тръмп е намекнал за започване на диалог с руския президент Владимир Путин, когато двамата са се срещнали в Япония, предаде Ройтерс, като се позова на агенция Интерфакс. Това съобщи БТА. Тръмп и Путин се срещнаха за час и половина в петък в кулоарите на форума на Г-20 в Осака за първи път от първоначалната им официална среща в Хелзинки преди година. Малко се знае за това, което те са обсъждали в Япония. Говорителят на Кремъл Дмитрий Песков каза, че Тръмп е показал готовност за започване на диалог с Русия за стратегическа стабилност и разоръжаване, а двамата лидери също така са разговаряли по въпроса за украинските моряци, задържани от Русия в края на миналата година. По думите му Тръмп, изглежда, е бил недоволен от нивото на търговията между САЩ и Русия и на самата среща е дал указания на американския финансов министър Стивън Мнучин да работи с руския си колега Антон Силуанов за преодоляване на търговските пречки.", "date": "2019.06.30", "title": "Кремъл: Тръмп намекна за започване на диалог"}
{"url": "https://clubz.bg/84832-ucheni_do_nqkolko_desetiletiq_rakyt_na_matochnata_shijka_moje_da_byde_eliminiran_v_bogatite", "text": "Елиминирането на рака на шийката на матката в богатите страни може да стане възможно в рамките на десетилетия, твърдят експерти, като се позовават на изследване, което отчита големия успех на ваксината срещу човешкия папиломен вирус, съобщава \"Гардиън\". Човешкият папиломен вирус, който се пренася по полов път, може да причини рак на шийката на матката, както и генитални брадавици. Данни от страните с високи доходи сочат, че ваксините водят до 83 на сто намаляване на инфектирането с папиломния вирус при 15-19-годишните момичета. Сред жените от 20 до 24 години инфекциите падат с 66 на сто. Има голям спад и при гениталните брадавици и предраковите състояния. Ваксината е налице едва от 10 години, така че ефектът върху предотвратяването на рака не е все още известно, въпреки че предвижданията са и че там заболеваемостта ще спадне значително. Австралия ще пребори рака на шийката на матката до десетилетие Изследването, което е публикувано в медицинското списание , ще подпомогне решимостта на Световната здравна организация, която си поставя цели да намали броя на случаите на рак на маточната шийка до не повече от четири на 100 хил . души, под прага за редки болести. Проф. Марк Брисън от Университета \"Лавeл\", един от авторите на изследването, обяснява: \"Работим със СЗО като използваме математически модели, за да установим кога ще има изкореняване на болестта\". \"Не разполагаме с точни данни. Високото ниво на ваксиниране трябва да бъде поддържано. Но зависи от страната и колко голямо е покритието с ваксината и какъв скрийнинг има там и колко кохорти от населението са ваксинирани\", уточнява той. Австралия, където покритието с ваксиниране е така добро като във Великобритания, сега си е поставила за цел пълното елиминиране на заболяването.  Изследването показва, че след ваксинирането на кохорти от момичета на различни възрасти има намаляване на нивото на заразяване с човешкия папиломен вирус. Ваксината започва да се прилага за момичета на 12 г. във Великобритания, но има и допълнителна програма, която позволява момичета до 18 г. да бъдат също ваксинирани. От септември във Великобритания ще предлагат ваксина и за момчета и това допълнително ще намали разпространението на вируса. Изследването сочи, че жени и мъже на по-висока възраст вече получават някакъв тип защита от ваксинирането на момичетата. Д-р Дейвид Мешър, водещ учен в Английско обществено здраве, казва, че е твърде рано, за да може да се каже с наличните данни дали има спад на случаите на рак на шийката на матката, защото това ще отнеме години. Засега основно застрашени са по-възрастните жени, които са твърде стари, за да бъдат ваксинирани - ваксините не са особено ефективно при полово активни жени, които вече може би са били изложени на вируса. .Според Брисън ще има много видим спад на случаите на рак на маточната шийка до 10 години. Статията обаче се позовава само на изследвания, извършени в страни с високи доходи, в които не е имало съпротива срещу ваксините. В Дания, Ирландия и някои други европейски държави страхът от твърдения, че ваксината предизвиква разболяване на момичетата, подпалван от тв програми, показващи млади жени в инвалидни колички, води до спад на нивото на имунизациите. В Япония програмата е отменена. Липсват и данни от по-малко богатите държави, където е големият брой жени, които са болни и умират от рак на маточната шийка. През 2018 г.  е имало 569 случаи на рак на маточната шийка по света и 313 365 смъртни случаи, като 80 на сто са точно в тези държави.  \"В много от държави с ниски до средновисоки доходи няма въобще ваксина\", казва Брисън. Той подчертава, че това са страните, които понасят най-голямата тежест от заболяванията от рак на маточната шийка. Според него резултатите показват, че ваксините подпомагат превенцията на рака. \"Така че се надявам, че ще сме в състояние в идващите години да увеличим покритието с ваксините в много от най-нуждаещите се държави\".", "date": "2019.06.30", "title": "Учени: До няколко десетилетия ракът на маточната шийка може да бъде елиминиран в богатите страни"}
{"url": "https://clubz.bg/84839-velika_pobeda_za_verstapen_v_gran_pri_na_avstriq", "text": "Mакс Верстапен с \"Ред Бул\" спечели 9-ия кръг от Световния шампионат във Формула 1 за Гран При на Австрия. Хамилтън триумфира в Гран При на Франция Холандецът изпревари втория в подреждането Шарл Льоклер с \"Ферари\", докато на трето място завърши Валтери Ботас с \"Мерцедес\". В петицата завършиха Себастиан Фетел с \"Ферари\" и лидерът в шампионата Люис Хамилтън с \"Мерцедес\". Льоклер стартира отлично, а забавяне на Ферстапен позволи на Ботас и Хамилтън да го изпреварят.  Валтери Ботас и \"Мерцедес\" недостижими в Мелбърн В 9-ата обиколка Ферстапен изпревари Райконен и зае петото място. Ландо Норис, който преди това бе изпреварен от Фетел, водеше битка с Кими Райконен за шесото място. След 22 обиколки Льоклер имаше преднина от малко над 6 секунди пред втория Хамилтън. На 23-ата обиколка той влезе за смяна на гуми, но обиколка по-рано Фетел бе влязъл в бокса и го забави.  Хамилтън и \"Мерцедес\" блестят и в Барселона, грешки на \"Ферари\" В 30-ата обиколка Хамилтън влезе да смени гуми и след това зае петата позиция. Двадесет обиколки по-късно Верстапен изпревари Фетел, а 56-ата зае втората позиция, след като остави зад себе си Валтери Ботас. Единайсет обиколки преди края Верстапен се доближи на приблизително 5 секунди до водача Льоклер. Пилотът на \"Ред Бул\" намаляваше дистанцията и пет обиколки преди финала бе само на секунда зад пилота на \"Скудерия\". Малшанс за \"Ферари\" в Бахрейн, нов триумф за \"Мерцедес\" В 69-ата обиколка Верстапен излезе начело и успя да задържи преднината до края на състезанието. В същото време Фетел успря да изпревари Хамилтън в битката за четвъртото място. Валтери Ботас и \"Мерцедес\" недостижими в Мелбърн Хамилтън и \"Мерцедес\" блестят и в Барселона, грешки на \"Ферари\" Малшанс за \"Ферари\" в Бахрейн, нов триумф за \"Мерцедес\"", "date": "2019.06.30", "title": "Велика победа за Верстапен в Гран При на Австрия"}
{"url": "https://clubz.bg/84834-diplomati_timermans_e_izboryt_za_predsedatel_na_evrokomisiqta", "text": "Холандецът Франс Тимерманс е на път да бъде номиниран за бъдещ председател на Еврокомисията, заявиха пред Ройтерс в Брюксел два дипломатически източника. Новината идва броени часове преди започването на извънредния Европейски съвет, който трябва да посочи наследника на Жан-Клод Юнкер. Номинирането на социалиста Тимерманс било договорено между Франция и Германия на приключилата вчера среща на Г-20 в Осака. \"Политико\": Меркел готова да отстъпи Еврокомисията на Тимерманс Вчера германската канцлерка Ангела Меркел направи изявление, в което бе разчетен намек, че може да се съгласи постът да бъде зает от Тимерманс. Дотогава тя твърдо държеше на кандидатурата на своя сънародник и съпартиец Манфред Вебер. Той е водещ кандидат на Европейската народна партия (ЕНП), която спечели изборите за Европарламента, но няма достатъчно мноизнство. Кандидатурата на Вебер срещна яростна съпротва и от соцалистите, които издигнаха Тимерманс, и от либералите, които изобщо са против процедурата с водещите кандидати. Тимерманс - бойният пес на ЕС Сблъсъкът между Франция и Германия, който е по принцип нещо твърде рядко, попречи за номинирнето на председател на Еврокомисията на Европейския съвет на 20 и 21 юни. Същевременно германският политически съветник в Европарламента Тобиас Тойшер сподели пред Ройтерс, че председателят на Съвета Доналд Туск предложил днес постът шеф на Комисията да бъде даден на социалистите. Той предложил на дясноцентристите постовете върховен представител на ЕС за външната политика и председател на Европарламента, а на либералите – да оглавят Европейския съвет. Туск направил предложенията по време на Конференцията на председателите в Европарламента. Тимерманс - бойният пес на ЕС", "date": "2019.06.30", "title": "Дипломати: Тимерманс е изборът за председател на Еврокомисията"}
{"url": "https://clubz.bg/84836-rusiq_zapochva_proizvodstvo_na_novi_raketi", "text": "Производството на зенитно-ракетни комплекси С-500 започва в Русия и в скоро време те ще влязат на въоръжение. Това съобщи ръководителят на руската военно-технологична компания Ростех Сергей Чемезов в телевизионна програма, излъчвана по канала Россия 1, предаде ТАСС, цитирана от БТА. На въпрос кога точно ще влезе на въоръжение С-500, Чемезов каза: \"Когато приключат изпитанията с него\". Той определи С-500 като още по-съвременен комплекс и каза, че обсегът му ще бъде още по-голям от този на С-400. По-рано руският министър на отбраната Сергей Шойгу беше казал, че доставките на системи С-500 във въоръжените сили ще започнат през 2020 г. Комплексите ще могат да се експлоатират в идните 25 години. В западни издания се казваше, че по време на тестове новата руска система е успяла да порази цели на разстояние 481,2 километра, което е с 80 километра повече от която и да е съществуваща система за противоракетна отбрана.", "date": "2019.06.30", "title": "Русия започва производство на нови ракети"}
{"url": "https://clubz.bg/84835-s_kakvo_bylgariq_popadna_v_%E2%80%9Ekratka_istoriq_na_evropa%E2%80%9C", "text": "Историята на Европа започва с личностите, чиито битки са се увенчавали с успех – с управляващите, а не с управляваните, казва Саймън Дженкинс в своята „Кратка история на Европа“  . Това е разказ за властта на един континент, чиято история, поне до неотдавна, е била писана от военното дело и следователно от процесите, водещи до войните и до тeхните развръзки. Защото, както казва философът Томас Хобс , на хората е присъщо да се намират в състояние на вечен конфликт. Дори днес европейците, отбелязва Дженкинс, изглеждат неспособни да намерят формулата на управление, която да им позволи да живеят в мир помежду си. Саймън Дженкинс успява да разкаже историята на Европа в 350 страници фактологично точна, но увлекателна като роман – от Древна Гърция и могъщата Римска империя, през Тъмните векове, Ренесанса и епохата на революциите, до Просвещението и повратния за континента XX-и век, започнал с ужасите на двете световни войни, но продължил с безпрецедентен период на мир и постепенно обединение в немислим дотогава съюз. Дженкинс е отделил внимание най-вече на личностите, които са творили история с делата си и чието влияние се е простирало отвъд националните граници: лидери като Август, Карл Велики, Инокентий III, Карл V, Екатерина Велика, Наполеон, Хитлер и Горбачов. От богатия европейски списък на художници, писатели, музиканти и интелектуалци са спомената само онези, които осветяват централното повествование: Сократ, Аристотел, Григорий I, Шекспир, Гьоте, Бетовен, Хегел и Маркс – или както ги нарича Дженкинс:  . , цитира авторът Цицерон, но допълва, че  Задачата си с тази книга определя така: Саймън Дженкинс е журналист и писател. Пише за „Гардиън” и води предавания в Би Би Си. Бил е редактор в „Таймс” и „Лондон Ивнинг Стандарт”. Много държави оставя Дженкинс извън своята кратка история на Европа, но България все пак намира място в нея – с борбите срещу османското владичество. Предлагаме Ви откъс, започвайки по-отдалеч, с ключовия играч на Стария континент – Ото фон Бисмарк, Железният канцлер. За него Балканите  затова Берлинският конгрес, който определя територията България след Освобождението, е  .", "date": "2019.06.30", "title": "С какво България попадна в „Кратка история на Европа“"}
{"url": "https://clubz.bg/84837-bojko_borisov_enp_podkrepq_veber", "text": "Европейската народна партия (ЕНП) продължава да подкрепя Манфред Вебер за председател на Еврокомисията. Това заяви премиерът Бойко Борисов на влизане преди заседанието на Европейския съвет. Очевидно той имаше предвид информациите, постъпили часове по-рано. Според дипломати, цитирани от Ройтерс, Франция и Германия са се договорили за поста да бъде номиниран социалистът Франс Тимерманс. Председателят на Европейския съвет Доналд Туск направи същото предложение на конференцията на председателите в Европарламента. Дипломати: Тимерманс е изборът за председател на Еврокомисията На намека, че идеята е дошла от Осака, където бе срещата на Г-20, премиерът отвърна: Колкото до германската канцлерка Ангела Меркел - тя е лидер на германския Християндемократически съюз (ХДС), а не на ЕНП. Той посъветва журналистите да си припомнят негово изказване от преди година, че холандецът е един от най-добрите комисари: Всеки участник в срещата на ЕНП, включително Борисов, поел ангажимен да разговаря с по двама-трима свои европейски колеги на Съвета. По думите му каквото и решение да бъде взето на Съвета, то трябва да бъде положено върху принципи. И обясни: По повод факта, че за висшите постове в ЕС вече се споменават две българки – Кристалина Георгиева и Мария Габриел, Борисов каза: Но не даде подробности. Премиерът нарича с бащиното й име българската еврокомисарка Мария Габриел. \"Политико\": Меркел готова да отстъпи Еврокомисията на Тимерманс Той допълни, че не очаква днес да има решение за поста шеф на Еврокомисията, и уточни, че участниците в съвета са били посъветвани да си наемат хотел. Възможно е и утре да не се стигне до решение. Мнението на Борисов е, че никой от кандидатите няма да събере необходимата подкрепа от най-малко 22 страни. Освен бъдещия председател на Еврокомисията европейските лидери ще обсъждат и номинирането на председателите на Европейския парламент, Европейския съвет и върховния комисар на ЕС по външната политика и сигурността. Началото на Съвета закъсня с повече от час заради проточилите се консултации. \"Политико\": Меркел готова да отстъпи Еврокомисията на Тимерманс", "date": "2019.06.30", "title": "Бойко Борисов: ЕНП подкрепя Вебер"}
{"url": "https://clubz.bg/84831-shahtor_doneck_pobedi_cska_sofiq_s_10", "text": "ЦСКА-София загуби с 0:1 от Шахтьор (Донецк) третата си контрола в Австрия. Единственото попадение в двубоя вкара 18-годишният Сикан в 10-ата минута. Червените също имаха няколко добри шанса за попадение. В края на първата част пък Али Соу успя да прати топката в мрежата на украинския шампион, но голът не бе зачетен поради засада. През първото полувреме Шахтьор имаше голямо игрово превъзходство, а футболистите на Люпко Петрович и Добри Митов се бяха прибрали в собствената си половина и разчитаха на контраатаки.  Сериозният натиск на Шахтьор от началото на мача бе материализиран в 10-ата минута. Тогава украинският шампион организира добра атака отдясно, топката стигна до Сикан, който с удар от десетина метра вкара за 1:0. В 18-ата минута червените изпуснаха отлична възможност да изравнят. Евандро преодоля на скорост с топка в крака около 50 метра отляво и подаде към Жеферсон. Бразилският ляв защитник центрира брилянтно към Али Соу, който стреля с глава от 5-6 метра, но направи по-трудното и изпрати топката над напречната греда. Последваха две опасни атаки на Шахтьор, които завършиха с диагонални удари в аут. В 40-ата минута и червените обстрелваха вратата на съперника чрез Тиаго, но ударът му премина покрай лявата греда. В 44-ата минута Фабрини задържа добре топката и намери Жеферсон пред наказателното поле на Шахтьор. Последва много добър извеждащ пас към Соу, който вкара сам срещу вратаря, но попадението бе отменено поради засада. През второто полувреме Шахтьор отново държеше повече топката, но червените бяха далеч по-равностойни като игрово поведение, недопускайки голови ситуации пред вратата. В 70-ата минута Стойчо Атанасов намери Соу пред наказателното поле, таранът се завъртя и стреля, но стражът на Шахтьор спаси. Единствената възможност за украинците през втората част дойде чак в 90-ата минута, когато техен футболист засече с глава центриране от фаул, но прати топката над напречната греда след изстрел от 5 метра. Това бе четвърта лятна проверка за ЦСКА-София  и трета в Австрия. Преди това червените спечелиха с по 3:0 срещу Локомотив (ГО) и Прибрам, а преди няколко дни загубиха с 0:1 от Ференцварош.", "date": "2019.06.30", "title": "\"Шахтьор\" (Донецк) победи ЦСКА-София с 1:0"}
{"url": "https://clubz.bg/84830-na_gosti_na_apostolite_petyr_i_pavel_na_vyrha_na_baira", "text": "Както е известно... Край София има красиво дефиле по река Искър. Край Искър в дефилето има изумителен парк Лакатнишки скали и съответното село. Край селото Лакатник вече животът се е като че оттеглил, за да се премести близо до жп линиите - в Гара Лактник. Край Гара Лакатник има разбишкани като мъниста из Балкана красиви махали, а някъде на една от висините е Държанчова нива. Именно тук - макар само неколцина старци и баби да са останали трайно живущи - вече от поколения младите се връщат и се прави курбан. Той е винаги на деня на светите първовърховни апостоли Петър и Павел, или казано по-простичко - Петровден. Кръстовете едва ли някой помни кой и кога е сложил. Но традицията продължава век след век - ... ... корава и неотстъпчива точно като челичените балканджии, които хич не се дават. Е, сурови, сурови - но и весели и забавни, когато е нужно. За разлика от изпържения в жега град, тук можеш да пускаш на воля съвсем \"аналогово\" самолетче. А то пък на свой ред има пълното право да се губи и оплита в дърветата ката минута. И така да кара децата с писък да пърхат с крила в клоните и да цвъркат от радост, като едно време - преди телефоните и таблетите да я \"съсипят тая държава\". А докато норвежките страхотилища още не са дошли да ни ги секвестират, някои имат исконното право да спят блажено в Лада Нива. На шарена сянка, без климатик и не по правилата...   Менюто е простичко: първо и второ. 1. супа от курбана - със съответстващите некоректни вътрешности и карантийки в нея. 2. основно ястие от курбана - също като супата, само че по гъсто. Тук ракията е сливова, след достатъчно количество от нея невестите са сърдити на мъжете си, а прохладата е истинска. Събитието на Държанчова нива всяка година събира няколко десетки ствола, клона и съвсем млади филизи на поне 4-5 стари рода. На висок глас тържествено се уточнява кой е домакин догодина. Колко от тези дядовци и баби ще останат до другия път - сигурно и светите апостоли не знаят. А вечер, когато \"сънен Балканът заспи\"... който го държат краката, започва хорото.", "date": "2019.06.30", "title": "На гости на апостолите Петър и Павел на върха на баира"}
{"url": "https://clubz.bg/84822-trymp_pyrviqt_us_prezident_posetil_severna_koreq", "text": "Доналд Тръмп се ръкува през границата с водача на Северна Корея Ким-Чен ун и прекрачи демаркационната линия, с което стана първият действат президент на САЩ, стъпил на севернокорейска територия, предадоха световните агенции, цитирани от БТА. В миналото в КНДР са пребивавали двама бивши американски президенти - Джими Хартър през 1994 и 2010 г. и Бил Клинтън през 2009 г.  Тръмп каза на събеседника си, че за него е голяма чест да бъде на това място. Чрез преводач Ком Чен-ун поздрави Тръмп, че е прекрачил демаркационната линия, което нарече \"смел и решителен акт\", който \"означава, че искаме да сложим край на неприятното минало\". Ким Чен-ун премина линията и стъпи на южнокорейска територия и тогава президентът на САЩ каза, че ще го покани в Белия дом.  Тази трета среща на Тръмп и Ким стана пред обективите на телевизионни камери и предавана на жило по американски новинарски канали.  Засега няма признаци за пробив в замрелите преговори за ядрено разоръжаване на Северна Корея, отбеляза АП. Според ТАСС двамата лидери са започнали преговори в т.нар. Дом на свободата от южната страна на границата.", "date": "2019.06.30", "title": "Тръмп - първият US президент, посетил Северна Корея"}
{"url": "https://clubz.bg/84824-startyp_vkara_celiq_tekst_na_wikipedia_v_dnk", "text": "Американският стартъп Catalog е успял да вкара всички 16 гигабайта текст на англоезичната Wikipedia в ДНК, съобщи CNet. Както е известно, ДНК е нуклеинова киселина, която носи генетичните инструкции за биологическото развитие на всички клетъчни форми на живот. През последните няколко години се експериментира активно с възможността да се запазва информация, използвайки четирите нуклеотида в ДНК подобно на битове. За това спомогна и възможността да се създава синтетична ДНК. Флашка с 4 терабайта памет? Засега - прототип Вече съществуват няколко компании, които предлагат възможността да се съхраняват данни в ДНК - например паролата за портфейла от Биткоини на някого. Но до момента производството, записването и четенето от ДНК е скъп и бавен процес. Catalog е постигнало вкарването на подобно огромно количество данни с нов вид пишещо устройство. То е с големината на около два хладилника и все още хаби много енергия и време, но технологията напредва. Учени създадоха първия жив организъм с изцяло синтетичен ДНК код Важно е да се знае, че синтетичната ДНК, ползвана за съхраняване на данни, не се различава като съдържание, но определено е по-къса. Какви са предимствата на ДНК? Заема много по-малко място от механичната памет, химически стабилна е, способна е да запазва записаното в нея стотици хиляди години, и най-вече е подходяща за архивиране, тъй като едва ли някога ще излезе от употреба, както се случи с касетите, флопи дисковете и други методи за съхранение. Все пак е във всеки от нас. Учени създадоха първия жив организъм с изцяло синтетичен ДНК код", "date": "2019.06.30", "title": "Стартъп вкара целия текст на Wikipedia в ДНК"}
{"url": "https://clubz.bg/84827-kak_se_stava_oligarh_v_iztochna_evropa", "text": "От седмици стотици хиляди чехи демонстрират срещу своя премиер Андрей Бабиш. Освен министър-председател той е и един от най-богатите хора в Чехия. Как е забогатял ли? Още по комунистическо време, като член на Партията, той е бил мениджър на чехословашката държавна външнотърговска фирма \"Petrimex\". По негова идея компанията основава друга фирма - \"Agrofert\", която по-късно е придобита от съмнителни швейцарски инвеститори. За тях Бабиш казва, че били приятели още от училище. Много скоро обаче той става едноличен собственик на фирмата. После Бабиш придобива медийни компании и навлиза в политиката. А от началото на юни 2019 чешката прокуратура го разследва за данъчна измама, злоупотреба с държавни субсидии и неправомерно изразходване на средства от Кохезионния фонд на ЕС по времето, когато е бил финансов министър и премиер на страната. Бабиш е олицетворение на начина, по който в Източна и Югоизточна Европа се прави политика. Парите са власт. Който има пари, иска власт. А който има власт, знае отлично, че за да я задържи, му трябват пари. Например за да си купи медии. След промените най-добре и най-бързо го разбраха пременилите се комунисти. Така по неведоми пътища те бързо натрупаха лично богатство с държавни и партийни пари. Новите богаташи бяха старите комунисти, които използваха тези пари, за да останат във властта като нови социалдемократи - както се случи например в Румъния и България. Появилите се след тях партии, определящи се като граждански и консервативни (например \"Фидес\" на унгарския премиер Орбан), бързо научиха правилата на играта. Осигурявайки целенасочено на свои доверени хора държавни поръчки, щедро гарнирани с европейски субсидии, те си създадоха свои собствени олигарси. Най-яркият пример в Унгария е известният като \"национален газовик\" . В близкото минало довереникът на Орбан е имал малка фирма за газифициране, а днес - подобно на Бабиш - е вторият най-богат човек в Унгария. И все пак има една съществена разлика между двамата: чешкият олигарх разполага с реална власт, а Месарош знае отлично, че дължи всичко на Орбан. Унгарският премиер не търпи никакви политически амбиции у своите протежета. Медийният магнат Лайош Шимичка го знае много добре. Той дълго време отговаряше за финансите на \"Фидес\". Но след като се скара с Орбан, звездата му залезе набързо. Накратко: по тези европейски ширини не олигарсите определят политиката, а политиката определя олигарсите. Пряко свързани с властта на олигарсите са кохезионните фондове на ЕС. Всъщност, тези пари са замислени от Брюксел като средство в борбата срещу изоставането на по-бедните страни-членки. С тяхна помощ те трябва да догонят в икономическото си развитие по-богатите държави от Общността. Оттук идва и терминът \"кохезия\". Едновременно с това, този вид финансиране би трябвало да насърчава и демокрацията, пазарната икономика и правовата държавност. Поне така е на книга.  В страните от Югоизточна Европа обаче бързо установиха, че значителна част от тези средства, които често се харчат за инфраструктурни проекти, в крайна сметка отиват у големи западноевропейски компании, които притежават нужните ноухау, конкурентоспособност и капацитет да печелят съответните обществени поръчки. Тоест една част от това финансиране се връща обратно в Западна Европа.  Оказва се, че раждането на олигарсите в Централна и Източна Европа се дължи отчасти и на опитите въпросните европари да останат изцяло в страните, за които са предвидени. В Унгария, например, съвсем умишлено правителството си създаде политически лоялни, крупни бизнесмени, които печелят подозрително често големи държавни поръчки. Премиерът Орбан определя това като \"неомеркантилизъм\" (фазата, в която в Европа се създаваха национални индустрии с помощта на протекционистки митнически бариери). Ако искате, наречете го и \"патриотична корупция\". Лично аз не вярвам, че в дългосрочен план умуването как да се задържат тези пари в източноевропейските страни ще доведе до създаването на конкурентоспособна икономика. ЕС пък изглежда вече е решил, че идеята за конвергенция в сферата на ценностите просто не функционира: в следващия бюджет ще бъдат подпомагани не най-бедните, а политически коректните - например по въпроса за приема на бежанци. Нека спрем целия дъжд от европейски пари! Защото той прави Брюксел да изглежда по-важен, отколкото е всъщност. Освен това в много страни-членки въпросното финансиране изкривява икономическите и политическите процеси. Ние, източноевропейците, вече догонваме Запада - включително благодарение на европейските пари. Но е дошло времето да се откажем от този механизъм. И да развием предприемаческа култура, която ще цени иновациите и смелостта, а не жаждата за власт и политическата лоялност.", "date": "2019.06.30", "title": "Как се става олигарх в Източна Европа"}
{"url": "https://clubz.bg/84833-korneliq_ninova_vkara_7_novi_v_rykovodstvoto_na_bsp", "text": "Пленумът на БСП избра 7 нови членове на изпълнителното бюро. Това са Манол Генов, Милка Христова, Стоян Мирчев, Георги Свиленски, Весела Лечева, Николай Бериевски и Асен Гагаузов. Гласуването на кандидатурите е станало в зала анблок и с две трети мнозинство. Предложенията бяха направени от лидера на БСП Корнелия Нинова. Аргументът на Нинова е да се разшири кръгът на лицата, които взимат решения за партията. Тя е поискала повече депутати в Изпълнителното бюро, за да се подобри връзката на органа с парламентарната група, както и повече представители на местната власт.  По предложение на Нинова от изпълнителното бюро бе отстранен Валери Жаблянов. Сред мотивите за отстраняването на Жаблянов са нарушен екипен принцип, липса на активност в идейните дискусии, както и неучастието му в Парламентарната асамблея на Съвета на Европа.", "date": "2019.06.30", "title": "Корнелия Нинова вкара 7 нови в ръководството на БСП"}
{"url": "https://clubz.bg/84789-klimatichnite_promeni_istinata_koqto_zapochnahme_da_priemame", "text": "Преди 30 години идеята за „глобално затопляне“ се разглежда като хипарски мит – апокалиптично продължение на понякога странните идеи на първите модерни природозащитници. С годините обаче все повече учени извадиха тонове изследвания и данни, които недвусмислено доказваха, че климатът на Земята се променя, като основно се вдигат световните температури. Франция отчете  45°C за първи път в историята През 2019 г. трудно ще намерите хора, които отричат климатичните промени – освен най-радикалните или най-необразованите. Така е, защото те вече са реалност, с която се сблъскваме всяка година. Все повече горски пожари, все повече рекордни жеги, все по-топли зими, все повече суши, все повече порои, все повече мощни тропически бури. Най-топлите години през последния век са последните пет – от 2014 г. насам. За какво обаче говорят всички тези – от собствения ни екоминистър Нено Димов до американския президент Доналд Тръмп, които все още използват „глобално затопляне“ като термин за абсурдна теория на конспирациите? Трудно е да отречеш реалността – независимо дали е под формата на научен консенсус, сравним с този за гравитацията, или цифричките върху термометъра. Затова дори и най-големите скептици вече не отричат, че климатът на планетата ни се променя. Но е по-лесно да хвърлиш топката в нечий друг двор – и да отречеш, че човечеството има нещо общо с това. Хипотезите, с които си измиваме ръцете, са безкрайни. Креативността на човека при опит да избегне отговорност просто няма граници. Не липсват и учени, и журнали, които публикуват детайлни статии, в които се обяснява как натрупването на парникови газове (най-ключовият от които е CO2, въглероден диоксид) в атмосферата не води до затопляне, а до охлаждане, и че парниковият ефект е мит. Всеки, завършил 7-и клас, ще разбере, че това е абсурдна теза, но глобализацията има тежък ефект върху науката. Не е случайно, че повечето учени с подобни тези са руснаци. Огромни количества парникови газове, които модерната индустриализирана икономика изхвърля в атмосферата. Но не са ли тези газове, които изхвърляме, капка в морето или в атмосферата? Въглеродът в естествения годишен цикъл на планетата, който излиза и влиза в атмосферата, е около 200 милиарда тона. Човешката дейност добавя едва 7 млрд. тона всяка година, т.е. около 3-4% увеличение. Половината от тях се абсорбират в океаните, другата половина обаче остава в атмосферата ни близо век. И тези 3-4% са напълно достатъчни, за да разрушат баланса. За сравнение – през последната ледникова епоха, която свършва преди около 12 000 години, температурата на Земята е едва 4-5 градуса по-ниска от сега. Но светът е много по-различен – острови, които днес са с умерен климат, са покрити със стотици метри лед, нивата на океаните и моретата са със 100 метра по-ниски, а биосферата на Земята е населена от множество видове, които не съществуват днес. След ледниковата епоха температурата се стабилизира на нивото, познато ни през по-голямата част от човешката история – през последните 5000-6000 години. Но само през последния век от началото на индустриализацията имаме увеличение с 1 градус. Скоро ще стане с градус и половина повече по Целзий и според мнозинството от учените това ще има апокалиптичен ефект върху цивилизацията. Но можем да го спрем или поне да намалим ефекта му само ако намалим емисиите на парникови газове. По време на последната ледникова епоха е имало хора – вероятно над 1 млн. души, които са оцелели въпреки липсата на технологии, наука и модерна цивилизация. Но нека погледнем тази цифра в контекста – това е по-малко от населението на София. Става дума за всички хора на планетата, които, разбира се, не са живели на едва 1000 км от полюсите, както някои хора днес. Ефектът върху тези наши прародители от страна на глобалното застудяване, довело до ледникова епоха, е бил минимален. Те не са разчитали под никаква форма на съвременната търговия, медицина, убежища и икономика. За тях оцеляването е било основна и често единствена задача, като мнозинството със сигурност не е преживяло тези климатични промени. Човешкият вид обаче е оцелял. Днес светът ни е много по-голям – 7,7 млрд. души. И се увеличава с огромна скорост – вероятно ще достигнем 8 млрд. след по-малко от десетилетие и близо 10 млрд. след 2050 г. Стотици милиони от тези хора нямат достъп до храна в близост до себе си, която да не е произведена другаде. Те разчитат на стоки, които са неспособни да произведат сами. Разчитат на лекарства, на медицинска помощ, на социален ред и търговия, без която много от тях ще загинат за месеци. В някакъв смисъл измъчените необразовани неумели диваци, които си представяме, че са били праисторическите хора, са били много по-добре подготвени за глобалните климатични промени от нас. Цивилизацията ни дава възможност да се развиваме, да се увеличаваме бомбастично, но и ни прави изключително уязвими. Отговорът на този въпрос, който задължително си задаваме за всеки казус, който има огромни политически и икономически последици, е прост – в дългосрочен план никой. Светът е твърде обвързан, за да може едни да спечелят от страданието на други. Но е достатъчно да погледнем която и да е карта, показваща концентрацията на човечеството, и ще видим, че то, разбира се, живее най-вече в умерените климатични зони и в близост до тропиците. Милиарди са и живеещите на екватора въпреки високите температури. При глобалното покачване на температурите територията около екватора ще стане непоносима за нормален живот, а много от вечнозаледените „студени“ пустини на север ще станат подходящи за обитание. Накратко, Канада и Русия ще са двете държави, които, макар и огромни в момента, всъщност не използват по-голямата част от територията си. Арктика. Глобалното затопляне носи „политическа зима“ Размразяването на почвата в близост до полярния кръг ще позволи достъп и до залежи на петрол, които Русия жадно чака въпреки спадовете в цените на „черното злато“. Освен петрол размразяването означава и стотици хиляди декари нова обработваема площ. Същото важи и за Канада. Защо обаче Русия отрича глобалното затопляне като фактор, докато Канада е сред държавите, вземащи сериозни мерки в борбата с климатичните промени въпреки тежестта им върху икономиката? Няма човек на планетата, способен да спре климатичните промени чрез своите собствени действия. Няма и човек на планетата, способен да ги ускори или да ги влоши сам. Казусът с глобалното затопляне и следващите от него тежки климатични промени – някои специалисти вече ги определят като „климатична криза“ – е по всяка вероятност най-големият изпит за човечеството. През следващите десетилетия ще се реши дали видът хомо сапиенс е способен не просто да си измива ръцете с „колективна отговорност\", а да я поеме. Човешкият вид може и да оцелее, но човешката цивилизация е в по-голям риск от следващия градус нагоре на световния термометър, отколкото от всички атомни бомби на планетата. ---- Темата с климатичните промени е неразривно свързана с употребата на суров нефт и преработването му в засега най-ефективния източник на енергия – петрола. Човечеството познава нефта от хилядолетия, но реалният му добив и масовата му употреба започват през втората половина на XIX век. През миналото столетие пък той се превърна в ключов ресурс на световната икономика и така е и до днес. Нефтът е изключително ефективно, стабилно, икономично гориво – може да се съхранява лесно, съдържа много енергия в себе си и след преработване тя се отделя изключително лесно и бързо. Без нефт през последния век икономическото развитие на човечеството нямаше да е същото. През последните десетилетия обаче два фактора започнаха да застрашават употребата му. Първият е намаляването на леснодостъпните източници – ако преди 100 години в някои части на света нефтът е извирал от земята, сега с всяка година трябва да се пробива все по-надълбоко, за да бъде изкарано „черното злато“. Вторият е ефектът на двигателите с вътрешно горене върху околната среда и климата на планетата. Ако политиците и обществото все още могат да спорят за ефекта от човешката дейност върху глобалното затопляне на планетата, то (де)ефектът от изгарянето на петролни продукти в атмосферата ни е неоспорим. Ще свърши ли скоро нефтът? Ако сега напишете в Google: „Кога ще свърши нефтът?“, умната търсачка автоматично ще отсече – 55 години. Това обаче е отговор без контекст. 55 години е времето, в което глобалният резерв от нефт, в момента 1,7 трилиона барела, ще се изчерпа, ако поддържаме същото ниво на употреба. Всъщност човечеството по всяка вероятност ще увеличи употребата на нефт през следващите десетилетия. А в недрата на планетата ни има още много – колко точно, не знаем. За следващите 55 години ще се изчерпват резервите и познатите ни и сравнително леснодостъпни източници на нефт. Тоест евтиният нефт. Напредъкът на батериите и електричеството дават надежда на много хора, загрижени за околната среда, че скоро няма да се нуждаем от вредния продукт и не по-малко вредните му производни. В някои отношения те са прави – електрическите автомобили стават все по-добри и според много футуристи в близките 30 години ще можем да преминем изцяло на тях... В развития свят. В момента 17% от човешкото население – най-богатите – употребяват над 50% от добития нефт. По-голямата част от човечеството едва наскоро започва да ползва „черното злато“ – нещо, което може да ни се струва странно, но това е, защото живеем в Европа. В развиващия се свят има много по-малко машини, които употребяват това гориво, но според прогнозите те ще се увеличават през следващите десетилетия. Рязко ще се покачи нуждата от петролни продукти и за авиацията – сфера, която продължава да се разраства, а засега нямаме ефективни електрически двигатели за самолетите и другите летателни машини. Със сигурност те ще останат и дълго време твърде скъпи. Единствено по отношение на пластмасите – доскоро почти изцяло петролен продукт – има някаква надежда за ограничаване на употребата. Все повече пластмаси се произвеждат от други петролни продукти, не от нефт, а биопластмасите стават все по-популярни и по-евтини. В близките няколко десетилетия голяма част от уредите и устройствата, които сега „обвиваме“ в пластмаса, разграждаща се за векове, ще бъдат изработвани от бързоразградими биоматериали. „Генерация Z“ – с подкрепата на „Америка за България“ Арктика. Глобалното затопляне носи „политическа зима“ „Генерация Z“ – с подкрепата на „Америка за България“", "date": "2019.06.30", "title": "Климатичните промени. Истината, която започнахме да приемаме..."}
{"url": "https://clubz.bg/84756-ot_kakvo_se_nujdae_aerogara_sofiq_i_kak_koncesiqta_moje_da_pomogne", "text": "В началото-средата на юли се очаква становището на наблюдателите по търга за концесия на летище София. Групата им се състои от представители на Международната финансова корпорация (МФК, част от Групата на Световната банка) на Европейската банка за възстановяване и развитие (ЕБВР). Препоръката им трябва да е по повод най-изгодната оферта от широка представителна група от кандидати с опит, чийто списък вече е добре известен. Засега, нормално, единствената тяхна изява е задоволство от качеството на кандидатите. Решението кому да бъде дадена концесията, също естествено, ще е на правителството на България, комисията на министерството. Консултантите ще кажат само кой може да е „предпочетения кандидат“ (или кандидати). Не вярвам тяхната роля да е само на параван за преговори. Концесията е вероятно най-добрата форма за развитие на аерогарата, както впрочем и на всичко друго, което е изключителна държавна собственост: самата собственост се запазва, от използването й има относително сигурен доход и приращенията на обекта на концесия автоматично остават достояние на концедента (собственика) след изтичане на срока на договора. По-долу ще кажа как според мен трябва да изглежда договорът, за да изпълни своето предназначение. По-важно обаче ми се струва да е ясно как трябва да бъде избран кандидата. А той трябва да бъде избран от гледище на пътниците и гражданите на страната (част от които са сегашните и бъдещите пътници). Пътниците са работодатели на летището, а гражданите – на правителството. Техният интерес има, от микроикономическо гледище, две измерения – инфраструктурата на самото летище, нейното удобство и съвременно технологично равнище, и нуждите и мнението на потребителите на летищните услуги. Кандидат за летище София иска да ни построи нов национален стадион Ако тези две измерения поради някакви причини не се съчетават, пътниците ще бъдат по-малко от потенциала при друго стечение на обстоятелствата. Това ще доведе до положение за по-малко приходи на концесионера, по-малко инвестиции и по-малко подобрения на летищната инфраструктура за концедента и пътниците. Струва ми се изключено тази логика да не е известна както на консултантите-наблюдателите, така и на правителството. Ако в търга кешовият компонент е очевиден и в общи линии прозрачен, с тежест от 55% в крайното решение кой ще е победител в надпреварата, това не може да се каже за предложенията за останалите 45%. Подробностите по този компонент са малко известни. И това се признава и от министър Желязков, който определя решението като „нелек процес“. В обвързващото предложение инвестициите са част от кешовия компонент. В него също могат на се появят неясноти. Предприятия и пристанища в България са били приватизирани и концесии са били давани с отчитане на щедри инвестиционни обещания (включително на градежи, които не са свързани с летището), на принципа „никой не може да ти даде онова, което аз мога да ти обещая“. В много случаи „конюнктурата“ впоследствие се е оказвала оправдание за намаляване или изобщо отпадане на планираните инвестиционни ангажименти. Затова е от принципно важно значение инвестицията в модернизирането на летището да започне възможно най-рано и да бъде водещ фактор в генерирането на приходи за летището, а не приходите на летището „след време“ да финансират инвестициите в неговото осъвременяване. Терминал 1 на летище „Враждебна“ прилича на провинциалното летище на град Пятигорск (превежда се „град на петте планини“), в южна Русия и порта към Северен Кавказ от средата на 2006 г. Тогава за последен път бях там, по работа за Световната банка и правителството на Руската федерация. И тук планините са пет, и времето на основното строителство съвпада (първата половина на 1960-те). След обновяването от 2006 г. Терминал 1 прилича на онова летище през същата година. И там има много минерални извори. Но Пятигорската аерогара бе изцяло построена наново след 2010 г. Изглежда почти като Терминал 2 и е много по-красива, практична и удобна от всички аерогари в България. Поне според Интернет. Да не говорим за това, че там след 2012 г. спокойно кацат самолети с размера на Боинг 747, което тук е вярно само за София. Трафикът на пътници през аерогара София бележи ръст, но с непостоянна динамика. При каргото трендът е надолу, но спадът е с непостоянна дълбочина. Според статистиката на летището през 2013-2014 г. той е 8.9%, през 2014-2015 г. – 7.2%, през 2015-2016 г. – 21.8%, през 2016-2017 г. 30.3%, през 2017-2018 г. – 7.3% и за тази година до май е около 3%. Защо е такава динамиката – трудно е да се каже. Кандидат-концесионерите за летище \"София\": кой какво предлага Очевидно е, че благосъстоянието на българските граждани расте, реалните заплати от 2008 г. досега (при спад в началото на периода) се увеличават с около 8% средно на година, разходите и времето за почивка в семейните бюджети – също, чуждестранните туристи са повече, качеството на услугите се подобрява, българските граждани също пътуват по-често в странство, а София расте и е по-„livable” отпреди. Макар да е нужно специално изследване, много е вероятно основната причина за непостоянния ръст на пътническия поток да е именно инфраструктурата. При каргото тя, заедно с летищната конкуренция от съседни на София големи аерогари и размера на вътрешния пазар, със сигурност изглежда основен фактор. Повече от половината пътници на „София“ са клиенти на т.нар. ниско-тарифни превозвачи. Те са съсредоточени на Терминал 1. Това не означава единствено, че пътниците са само с ниски семейни бюджети. Класическите превозвачи очевидно отстъпват място на ниско-тарифните по други съображения. Едно от тях са необслужените далечни дестинации. Лондон е най-далечното и най-натоварено направление с между три и четири пъти повече пасажери от следващите девет в класацията. Москва и Петербург също са далечни дестинации, но до там почти никой не лети, ако не се смятат любителите на България от Руската Федерация и бившия СССР (ако пристигат през Истанбул). Най-важните след необслужените са страните, където живеят български граждани. Предполага се – Северна Америка, а не Сибир, Централна Азия, Китай или Африка и Близкия Изток. За тези последните „София“ може би задълго ще остане помощно летище на новата Истанбулска аерогара. Или обратното. Доколкото ниско-бюджетните пътници на ниско-тарифните превозвачи могат да бъдат поети от Терминал 2, той самият в момента сякаш ги дискриминира. Цените на всичко в аерогарата са за тях безобразно високи и почти еднакви за малкото, което терминалът предлага. Това е следствие на лошото управление под крилото на държавата. Пет компании искат летище \"София\"  Обслужването на всички пътници под един покрив е перспективата за развитие на летището. Но освен че „дискриминира“ сервизно до към 52% от потенциалните пътници, Терминал 2 е и скучен, и малък по капацитет, за да ги поеме. С изключение на КАТАР и ЛОТ, всички останали „класически“ и големи пътнически превозвачи имат поотделно под 6% от общия поток клиенти на аерогарата. Всъщност делът на ТЪРКИШ е малко над 4%, а всички останали са под 3%. Даже БЪЛГЕРИЯ ЕЪР един вид не харесва Терминал 2. Вината едва ли е на компаниите. Засега сделката изглежда по-добре структурирана и ще носи повече доходи на концедента (бюджета) от подобни концесии на други важни балкански аерогари. Правителството определено трябва да бъде поздравено за тази перспектива. Обаче спрямо тези аерогари (и „Пятигорс-Минеральные воды“) София безбрежно изостава. Единственият начин да се осъществи добрата перспектива на развитие на „София“ е бързото обновяване на инфраструктурата на самото летище. Оттук следват и изискванията към „некасовите“ компоненти на избора и към профила на концесионера. Всичко действително е възможно. Инфраструктурата носи доход и пътници, едното плюс другото – приходи за концедента не само като рента. Те лесно могат да се предвидят и пресметнат. Договорът е с хоризонт 2055 година. Тогава, колкото и политическите партии да си скубят ритуално косите, защото страната уж била „бедна“, в „демографска катастрофа“ и т.н., България ще изглежда доста добре и като доходи, и като структура на населението. Ако не се правят глупости. Кандидат-концесионерите за летище \"София\": кой какво предлага Пет компании искат летище \"София\" ", "date": "2019.06.30", "title": "От какво се нуждае Аерогара София и как концесията може да помогне*  "}
{"url": "https://clubz.bg/84826-francuzin_s_ruski_proizhod_s_golqmata_nagrada_na_konkursa_chajkovski", "text": "Голямата награда на Международния конкурс „Чайковски“ получи френският пианист Александър Канторов, съобщават руските медии. Носителят на изключително престижното отличие бе обявен в събота вечерта на гала концерт в Мариинския театър в Санкт Петербург. Сред шестимата най-добри музиканти в различните категории тази година бе и Златомир Фунг (който е с български произход), обявен за най-добър виолончелист.  „Всички победители заслужават признание, любов и възхищение“, отбеляза съпредседателят на организационния комитет на конкурса, диригентът Валерий Гергиев. Наградата за Александър Канторов е придружена от премия от 100 хил. долара. 22-годишният Канторов е от семейство на руски емигранти във Франция — баща му е цигуларят и диригент Жан-Жак Канторов, музикант със забележителна кариера. Роден в Кан, Жан-Жак Канторов печели първа награда в конкурса „Карл Флеш“ в Лондон, а след това и в конкурса „Паганини“ в Женева. Бил е главен диригент на камерния оркестър в Оверн, а по-късно и на ансамбъл „Оркестрал“ – Париж, дирижирал е Нидерландския камерен оркестър, оркестър „Тапиола Синфониета“ – Финландия и др. Александър Канторов е учил в частната консерватория „Екол Нормал“ в Париж, в класа на руско-френската пианистка Рене Шерешевска. Неин ученик е и пианистът Люка Дебарг – станал сензация на конкурса „Чайковски“ през 2015-а. Канторов е концертирал като солист на Камерния оркестър на Бордо, филхармониите на Орлеан и Пикардия, симфоничните оркестри на Осака и Тайпе. Гастролира на авторитетни фестивали. През 2013-а записва първия си диск с рядко изпълнявани сонати от френски композитори. Българската публика е слушала изпълнение на Александър Канторов през 2016 г. в концерт в зала „България“, дирижиран от баща му Жан-Жак Канторов.", "date": "2019.06.30", "title": "Французин с руски произход с голямата награда на конкурса \"Чайковски\""}
{"url": "https://clubz.bg/84821-iliqna_jotova_monitoringyt_na_ek_trqbva_da_otpadne", "text": "Мониторингът на ЕК към България и Румъния трябва да отпадне. Това заяви вицепрезидентът Илияна Йотова пред БНТ. Тя изтъкна, че мониторингът е въведен преди Лисабонския договор, в който има други механизми за наблюдение. Според нея ЕС не може да стане световен играч, ако не осигури Западните Балкани. А гражданите на страните там ще се обезкуражат, ако стоят дълго в предверието. Според Йотова договорът между България и Македония е бил успех, защото е отпушил много процеси. Тя изтъкна, че участниците в комисията, която изчиства спорните исторически теми, трябва да има определен мандат. Според нея президентът и премиерът са единни, когато става дума за интересите на страната, особено навън. Йотова коментира и загубата на БСП на европейските избори. Но отказа да поясни дали има предвид, че в БСП са отстъпили от тези леви позиции.", "date": "2019.06.30", "title": "Илияна Йотова: Мониторингът на ЕК трябва да отпадне"}
{"url": "https://clubz.bg/84820-levon_hamparcumqn_ne_sme_mrydnali_zashtoto_ne_sa_spreli_da_ni_chakat", "text": "Това заяви пред БНТ банкерът Левон Хампарцумян. Той заяви, че от последното тримесечие на 2013 г. България расте.. Според него един от признаците за това са опашките за море в Гърция.  Той призна, че неравенството в доходите нарства, но то няма да се реши с инструментите на левичарите. Така Хампарцумян коментира въпрос от зрител, който посочи, че за 12 годин в ЕС България не е мръднала от последното място по доходи. Според него ако \"Фолксваген\" инвестира у нас това ще бъде много добър фактор за развитие. Хампарцумян обясни, че не трябва да се ядосваме, че всички около нас произвеждат коли, защото по тази причина у нас пък се прозвеждат много части за коли. Според него България се приближава до еврозоната, а процесът на присъединяване и усилията на правителството в тази посока са по-важни от самия резултат. Хампарцумян е убеден, че е преждевременно да се мисли, че компютърът ще измести хората. Според него най-големият дефицит са образованите хора.", "date": "2019.06.30", "title": "Левон Хампарцумян: Не сме мръднали, защото не са спрели да ни чакат"}
{"url": "https://clubz.bg/84825-pet_ili_shest_pola_veche_sa_izmislili_transformyri_trans_oshte_neshto_tam", "text": "Президентът Владимир Путин влезе в диалог с Елтън Джон по темата за ЛГБТ общността. Ето какво каза Путин вчера пред репортери на срещата на Г-20 за упреците на Елтън Джон срещу него, че двуличен по отношение на тази общност. Ето как се разви тази полемика. На 27 юни президентът Путин даде подробно интервю на британския вестник „Файненшъл Таймс”, в което, разсъждавайки за „либералните ценности”, каза, че „самата идея е изживяла времето си, защото е влязла в конфликт с интересите на огромното мнозинство от населението”. Относно правата на ЛГБТ Путин каза следното: Внушението, че на Запад „са измислили шест пола“, не звучи за първи път в изказванията на кремълските последователи. През януари зам.-председателят на Държавната дума Петър Толстой дори спомена, че от ПАСЕ (Парламентарната асамблея на Съвета на Европа) са поставили искането в състава на руската делегация да бъдат включени представители на шестте пола. По-късно той призна, че е разбрал неправилно регламента на организацията, но от последвалите му изказвания не личи, че и сега го разбира правилно. На 28 юни Елтън Джон публикува в Инстаграм обръщение към Путин: Филмът за живота на Елтън Джон „Рокетмен“ тръгна по кината в Русия на 6 юни без епизодите, в които има гей целувки, прегръдки, а също и сцени с употреба на наркотици. От компанията-разпространител „Централ Партнершип“ заявиха, че кадрите са изрязани „в съответствие със законодателството на Руската федерация“.", "date": "2019.06.30", "title": "\"Пет или шест пола вече са измислили - трансформъри, транс... още нещо там\""}
{"url": "https://clubz.bg/84819-sasht_i_kitaj_predstoi_dylyg_pyt", "text": "Китай и САЩ все още трябва да изминат дълъг път, за да сложат край на търговската война и вероятно предстоят и други сблъсъци, пишат китайски държавни медии, цитирани от Ройтерс, след преговорите между президентите на двете страни в Япония. Това съобщи БТА. Двете най-големи световни икономики водят търговска война, при която всяка от страните наложи тежки мита на вноса от другата. Вчера президентите на САЩ и Китай Доналд Тръмп и Си Цзинпин се споразумяха да се върнат към преговорите.  Но въпреки, че сега има по-голяма вероятност за достигане до споразумение, няма гаранция, че това наистина ще се случи, пише официалният английскоезичен в. \"Чайна дейли\", който Пекин често използва, за да отправя послания към останалия свят. \"Въпреки, че Вашингтон прие да отложи налагането на мита на китайски стоки, за да даде възможност за преговори, и Тръмп дори намекна за отлагане на решенията за \"Хуавей\" до края на преговорите, нещата все още не са решени\", се казва в редакционна статия. \"Постигането на съгласие по 90 на сто от проблемите се оказа недостатъчно\", а останалите 10 на сто засягат фундаментални различия, подчертава изданието. Вчера беше публикуван проект за отворено писмо до Тръмп и Конгреса, посочи Ройтерс. Подписано от десетки специалисти по въпросите на Азия, то предупреждава, че подходът, при който Китай се разглежда като враг, може да навреди на интересите на САЩ и на глобалната икономика.", "date": "2019.06.30", "title": "САЩ и Китай - предстои дълъг път"}
{"url": "https://clubz.bg/84802-v_turciq_nakazatelniqt_vot_moje_da_byde_oshte_po_seriozen", "text": "Ще си позволя съвсем кратка визитка за това какво съм и какво не съм. Размислите ми по темата като цяло, също са основани на подобен принцип: тука има – тука няма. Не съм мастит политически анализатор или „експерт“ от онези, които някои български медии обичат да канят, защото apriori са наясно, че с коментарите си, ще се впишат в подкрепяна от тях линия. Предпочитам да пиша или да превеждам литература, тоест в случая съм жаба, която временно е напуснала гьола си и следователно не е в свои води. От друга страна е факт, че бях помолен да споделя мисли именно за гьола, който (за разлика от „експертите“) обитавам, защото по стечение на професионални обстоятелства, от двайсетина години съм жител и на София и на Истанбул, което най-малкото ми позволява двойна база за сравнение – за това как са изглеждали нещата във всеки един от тези два гьола (покрай последните поройни дъждове в София сравнението с гьола си е направо злободневно) поотделно „преди“ и „сега“, и как – когато се сравнят двата града помежду си. Ердоган призна победата на опозицията в Истанбул Ще започна малко отдалеко: в началото на 1996 г. гостувах за няколко седмици на леля Фериде, която покрай „голямата екскурзуя“, се беше изселила със семейството си в Истанбул – прекрасен град, единственият, в който се чувствам в свои води извън България, но нямаше как да не ми направи лошо впечатление фактът, че от чешмите течеше вода само час на ден – време достатъчно да се напълнят огромните пластмасови бидони на покрива на кооперацията, но не и за да може всеки един спокойно да си вземе душ. Чудната разходка до кафенето с най-завладяващата гледка към „Златния рог“ – Пиер Лоти, биваше помрачена от тежката миризма, която се издигаше над едноименното историческо заливче. Лошо впечатление правеха и огромните по площ занемарени терени около порутената крепостана стена в подножието на двореца Топкапъ по протежение на Босфора и района на джамията „Сюлеймание“ в самия гоеграфски пъп на някогашния Константинопол. Другата голяма болка на милионите живеещи в Истанбул, която ясно усетих след като през 1999-та покрай докторантурата си, започнах да посещавам лекции във факултета по литература на „Истанбулски университет“, беше лошо организираният обществен транспорт. Милиони работници, студенти и туристи бяха принудени да се тъпчат в маршрутки, чиито врати заради пукането по шевовете, често оставаха отворени с провиснали навън по време на движение смелчаци. Екрем Имамоглу - предвестникът на края на ерата \"Ердоган\" Ситуацията, която описвам съвпада по време с  кметския мандат (1994-1998) на сегашния президент на Турция – Реждеб Тайип Ердоган (който между другото поема общината след довело до сериозни дългове управление на Нуреттин Сьозен, кмет от Социалдемократическата народна партия, правоприемник на забранената след военния преврат от 12 септември 1980 г. Републиканска народна партия – същата която издигна кандидатурата на Екрем Имамоглу). Именно доброто впечатление като градоначалник на Голяма истанбулска община, което оставя докато се опитва да се справи с описаните от мен проблеми, дават мощен тласък на главоломната му политическа кариера впоследствие, а също и сериозно основание на онези, които към днешна дата твърдят, че който държи Истанбул, държи в ръцете си цяла Турция. Смятам, че всеки жител на Истанбул, независимо дали симпатизира на Партията на справедливостта и развитието (ПСР), с ръка на сърцето си, може да каже, че именно по време на управлението на кметовете издигнати от тази политическа сила след 2002 г., проблемите, които изброих по-горе получиха разрешение. Битката за Истанбул е решителна за Ердоган Разбира се, в транспортно отношение винаги има какво още да се желае, но постигнатото през годините особено сравнено с българските темпове в тази сфера, граничи с научна фантастика – от една единствена линия с дължина 8,5 км на метрото през 2000 г., в края на 2019 се очаква броят им да достигне двайсетина с обща дължина около 500 км, а до десетина години се планира удвояване на тези километри; бяха построени две нови летища, трети мост над Босфора и разкрити десетки нови линии по море, свързващи не само различни точки на Истанбул, но и него със съседни дестинации като Принцовите острови и градове като Бурса, Ялова и други. Затова и причината бившият премиер Бинали Йълдъръм да загуби последните кметски избори няма вземане даване с качеството на дейността на Истанбулска голяма община. Нито пък Екрем Имамоглу спечели същите тези избори, благодарение на добре свършена работа за периода (2014-2019), в който е бил кмет на Бейликдюзю – един от 39-те избирателни района на мегаполиса. Нито едно от предизборните му обещания със социална окраска (повече детски градини, безплатна храна за определени групи от населението и ученически стипендии), не е получило пропорционална на бюджета, с който е разполагал реализация в рамките на манадата му. Накратко управлението му там, не е белязано с нищо по-запомнящо се. Затова и по време на предизборната си кампания, той рядко си позволяваше да критикува направеното от предшествениците му или да отчита какво е постигнал за пет години в собствения си район. Акцентът му по правило беше върху оптимизиране на бюджета (чиято консолидирана версия, включваща „водоснабдяване“ и „транспорт“ възлиза на около 43 миларда турски лири= 12,8 милиарда лева), намаляване на разхищението и разкриване на нови работни места, но аз поне, не чух нищо конкретно за проекти свързани с инфраструктура. Жителите на Истанбул дотолкова са свикнали всяка година да биват разкривани нови или удължавани стари линии на метрото (само за 2019 се предвиждат половин дузина такива), че за тях обещания в това отношение, не са блазнещи, тоест оптимизирането на транспорта, чрез подобни начинания е нещо по подразбиране. Покачването в качеството и количеството на услугите през последните двадесет години, неизбежно е довело до правопропорционално покачване на очакванията. С други думи, от която и партия да е кметът на Истанбул, той (или тя) няма как да си позволи гафовете на „Графа“:) \n\tВсичко това иде да покаже, че резултатите от последните избори за кмет на Истанбул, са част от и отражение на съвсем нова динамика, свързана не толкова със случващото се в големите общини (като Анкара, Бурса и Измир) а с промяна в икономическата и политическата ситуация в страната като цяло. Една елементарна справка на курсовете на основните валути спрямо турската лира от последните три десетилетия, както и валутното изражение на средната заплата за същия период, ще ни разкрие простата истина, че всички видове изборни победи на създадената през 2001 г. Партия на справедливостта и развитието, са логично следствие от най-дългия период на икономическа стабилност в най-новата история на страната, настъпил след години на драстични нива на инфлация и финансови злоупотреби – лоши кредити, фалирали банки и прочее познати ни от 1990-те атрибути на „прехода към пазарна икономика“. Имамоглу: Демокрацията в Турция победи Икономическият разтеж беше подплатен и с еманципиране на външната политика на Турция (включително пълно погасяване на дълговете към МВФ)  – сериозен повод за самоуважение на немалко турски граждани. Паралелно течаха и още няколко немаловажни процеса – нова държавна политика по отношение на кюрдското население, довела включително до разкриването на 24-часов държавен телевизионен канал на кюрдски език (да си спомним за реакциите по отношение на 10-минутните новини на турски език на Канал 1), намаляване на политическото влияние на армията, а от тук и на вероятността от военни преврати и не на последно място – реформи в образованието и бум в разкриването на нови университети. Именно в този период бюджетът на образователното министрество успя да настигне военния – нещо немислимо преди това. През този период много от нашенските „експерти“ тръбяха за надигащата се откъм Турция ислямска опасност, но пет пари не даваха за постигнатото от така наречените „умерени ислямисти“. Отдаването на прекалено значение на официалната идеологическа окраска на управляващите политически партии в най-ново време (с няколко изключения) и търсенето на пряко следствие между нея и протичащите в страните процеси, е по-скоро подвеждащ и отклоняващ вниманието, отколкото обясняващ фактор. Мощната подкрепа за ПСР през годините не беше само от страна на консервативно настроени гласоподаватели, тоест не идеологическата симпатия или антипатия беше водеща, а оценката на крайните продукти от управлението, начело на които винаги е била икономиката. Ако курсът на еврото в Турция преди месец беше на нивата отпреди четири години да речем, Екрем Имамоглу, не би имал особени шансове. Ако зад ПСР стоеше твърд електорат от типа, който гласува по команда, в рамките само на два месеца не би била възможна резликата от близо 700,000 гласа, на която станахме свидетели при прегласуването на 23 юни. Факт е, че много от привържениците на ПСР, гласувайки за кандидата на опозицията, напомниха на управляващата страната коалиция, че както са способни да я овластят, така могат и да оттеглят подкрепата си за нея. Немалко от гласувалите на втори тур за Имамоглу, го направиха заради отменените резултати от първия – акт, логично притеснил мнозина по повече от един начин. В този смисъл от изключителна важност беше съмненията около легитимността на изборите да бъдат своевременно разсеяни – поздравленията за изборната победа, отправени от президента Ердоган и опонента на Имамоглу, Йълдъръм, както и връчването на мандата, без каквото и да е протакане и липсата на оплаквания към Изборната комисия, имаха именно такъв ефект и дадоха увереност на избирателите, че все още те имат последната дума. Друг особено съществен фактор дал отражение и при двете гласувания, беше подкрепата за кандидата на Републиканска народна партия на мнозинството кюрдски симпатизанти на Демократичната партия на народите. Не на последно място Имамоглу беше подкрепен и от търсещи алтернативи на сегашното управление гласоподаватели, които не се чувстват комфортно в условията на прекалена концентрация на власт. За съжаление не е малък и броят на подкрепилите го ксенофобски настроени националисти, които негодуват срещу големия брой арабски бежанци – и призовават за изгонването им от страната. Може да обобщим, че мнозинството осигурили победата на Екрем Имамоглу на кметските избори от 23 юни, имат очаквания не от него (защото доколкото турската икономика не е пряка функция на истанбулската, въпросните реално не са в прерогативите му, а и не бива да се забравя, че изборите в 25 от 39-те района на града са спечелени от кандидатите на ПСР и повечето общинари са именно от тази политическа сила), а от загубилите тези избори. Те дават ясен знак, че ако не последва промяна за добро, на следващите избори наказателният вот, може да бъде още по-сериозен. \n\tЩе се радвам (не само като пряк бенифициент) Имамоглу да бъде добър кмет на любимия ми Истанбул. Турция - все по-изолирана в Европа и в НАТО Дай Боже, позитивните очаквания както на гласувалите за него така и за опонента му, да се оправдаят и както самият той заяви – да има само спечелили от тези исторически избори. Екрем Имамоглу - предвестникът на края на ерата \"Ердоган\" Битката за Истанбул е решителна за Ердоган Имамоглу: Демокрацията в Турция победи Турция - все по-изолирана в Европа и в НАТО", "date": "2019.06.30", "title": "В Турция наказателният вот може да бъде още по-сериозен"}
{"url": "https://clubz.bg/84818-bylgarka_prodavala_mente_pasporti_na_migranti_v_gyrciq", "text": "Гръцката полиция арестува сириец и българка, които бяха заловени с множество фалшиви паспорти и документи за самоличност, предаде Асошиейтед прес. \n\tСмята се, че двамата са продавали документите на мигранти на цена по 5000 евро. Арестите са извършени в Атина в петък, но съобщението за тях беше публикувано вчера. \n\tОсвен гръцки и шведски паспорти бяха открити български и гръцки документи за самоличност, лаптоп, таблет, машина за ламиниране, флашки с информация и листове пластмаса. Ако са успеели да продадат подготвените документи, двамата са щели да спечелят близо един милион евро. \n\tСириецът е на 41 години и вече е излежавал присъда за подобна дейност, но неотдавна е бил освободен. При влизането на полицията в апартамента 44-годишната жена се опитала да изхвърли през балкона няколко документа и лаптоп. ", "date": "2019.06.30", "title": "Българка продавала менте паспорти на мигранти в Гърция"}
{"url": "https://clubz.bg/84817-putin_liberalizmyt_se_samoizqjda", "text": "Руският президент Владимир Путин отправи нови критики срещу западния либерализъм на срещата на Г-20 в Япония, като заяви, че политики като приемането на мигранти са навредили на интересите на хората, предаде Асошиейтед прес. \n\tСлед края на срещата в Осака вчера Путин заяви, че победата на президента на САЩ Доналд Тръмп на изборите през 2016 г. и спадът на популярността на традиционните партии в Европа се дължат на нарастващото недоволство от либералните политики. Според Путин притокът на мигранти в Европа е навредил на правата на хората, които \"живеят в собствената си страна, според собствените си традиции, защо трябва да им се случва това?\" Путин: Либералите искат да унищожат Католическата църква Руският президент подчерта, че макар либералните идеи да остават като цяло привлекателни, резултатите от изборите показват, че хората искат промяна. \n\tПутин определи като \"делова и прагматична\" срещата си с Тръмп в кулоарите на срещата в Осака. Според руския президент предполагаемата намеса на Русия в изборите в САЩ е била част от обсъжданите теми, но не съобщи подробности.", "date": "2019.06.30", "title": "Путин: Либерализмът се самоизяжда"}
{"url": "https://clubz.bg/84582-zaradi_bylgariq_na_tri_moreta_moreto_ni_e_samo_edno", "text": "Бойко Борисов може да бъде критикуван за какво ли не. Едно обаче е сигурно - по отношение на Македония в третия си мандат той направи огромен пробив. Тази заслуга няма как да не му бъде призната. Не са прави онези, които определят българската дипломация като изначално некадърна и неспособна. Напротив - в исторически план често сме имали успех на полето на дипломацията. Но при едно единствено условие - когато сме си поставяли реални и постижими цели, били сме умерени в своите искания и сме внимавали за точния момент. Така е било по време на Съединението, при обявяването на независимостта, при присъединяването на Южна Добруджа. Така беше и по време на присъединяването ни към ЕС и НАТО. Един-единствен път нашата дипломация е действала неразумно и това е било през 1912-1913 г. Провалът тогава е толкова голям, че почти заличава всички други големи успехи. Но да се обвинява само дипломацията за това е некоретно. Целият български народ тогава е бил опиянен от големите победи над Османската империя. И всеки български политик е бил заплашен от линч насред жълтите павета, ако си позволи да говори за умереност - примерно да каже, че след като имаме цяла Тракия, няма защо да я рискуваме заради Македония. Умереността е ключ към успеха. Не трябва да забравяме това правило сега, когато изясняваме отношенията си с Македония. Третото правителство на Бойко Борисов постигна голям успех с подписването на договора за приятелство. Да се твърди, че този договор е лош, да се правят сравнения с Преспанския договор, е политическо късогледство. В Гърция също има брожения против договора със Скопие. На гърците обаче им е много по-лесно. Защо Борисов постигна голям успех? Защото македонският премиер заяви публично, че българските политици се борят в Европа за Македония като за своя родина. Защото македонският президент призна публично, че Гоце Делчев е българин. Защото вече започва да се утвърждава практика общите празници и личности да бъдат чествани заедно. Всичко това беше в сферата на илюзиите до неотдавна. Нашата гледна точка е ясна - до 1944 г. македонците са българи, след това стават македонци под грубия натиск и терор на Белград. Тази гледна точка има своята желязна аргументация в историческите извори и трудове. Да очакваме обаче македонците да признаят това не е умереност, а крайност, от която нищо няма да спечелим. Политиката в стил \"България на три морета\" ни е довела дотам, че сега имаме само едно море. А можеха да са поне две. Историческите аргументи са само един от инструментите във външната политика. Има и други, които често се оказват решаващи. Това урокът, който би трябвало да сме научили от 1912-1913 г. Реалистично е да честваме заедно с Македония общите дати и събития, което вече се случва. Реалистично е да поискаме македонците да не пишат в учебниците си по история, че българите са диваци, варвари и зверове. Реалистично е да им обясним, че политиката на България спрямо Македония през втората половина на 40-те години е огромна грешка, направена от БКП под натиск от Москва. И да ги помолим настоятелно да не ползват тази политика като аргумент в историческите дебати. И най-важното - реалистично е да направим така, че историческите спорове да не пречат на евроатлантическата интеграция на Македония, на нейното инфраструктурно и икономическо свързване с България. Това е единственият път, по който тези спорове ще намерят своето адекватно разрешаване - да останат само и единствено в миналото.", "date": "2019.06.30", "title": "Заради \"България на три морета\" морето ни е само едно"}
{"url": "https://clubz.bg/84759-kzk_podozira_nad_30_firmi_v_kartel_za_sanirane", "text": "Комисията за защита на конкуренцията проверява над 30 компании за картел, целящ облагодетелстване от програмата за саниране. Това става ясно от съобщение на КЗК.  Комисията е предявила твърдения за извършени нарушения по чл. 15, ал. 1 от ЗЗК, представляващи  (НПЕЕМЖС), открита с Решение № 15 РОП-21/10.03.2015 г. на кмета на Община Пловдив.  Производството е образувано по сигнал на кмета на Община Търговище Дарин Димитров, който изпраща на Комисията информация и доказателства за договорки между участниците в обществена поръчка на общината за разпределяне на обектите, възлагани в рамките на Националната програма за енергийна ефективност. Дончев: Програмата за саниране не може да продължи по същия начин (ВИДЕО) Вследствие на получения сигнал, КЗК е извършила внезапни проверки на място в офисите на трима от участниците, „ВМЛ – консулт“ ЕООД, „Архкон Проект“ ООД и „Евиданс инженеринг“ ЕООД. Иззети са били   по програмата за енергийна ефективност, включително и в горепосочената процедура на кмета на Община Пловдив. На база на събраните доказателства КЗК е конституирала като ответни страни в производството  В срок от 45 дни адресатите на определението имат право да представят писмени възражения по предявените твърдения. Защо санирането стана двойно по-скъпо Защо санирането стана двойно по-скъпо", "date": "2019.06.30", "title": "КЗК подозира над 30 фирми в картел за саниране "}
