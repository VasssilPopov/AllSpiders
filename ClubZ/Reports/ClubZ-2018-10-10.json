{"url": "http://clubz.bg/74314-chovek_nomer_dve_v_evrokomisiqta_poiska_da_q_oglavi", "text": "Холандецът Франс Тимерманс – първи зам.-председател на Еврокомисията, обяви официално, че има намерение да я оглави догодина. Той съобщи отдавна чаканата новина в любимото си кафене „Т’Пелт“ в холандското градче Хеерлен, намиращо се в родната му провинция Лимбург. Това стана по време на купон с младежи от холандската Партия на труда под звуците на Брус Спрингстийн. Тимерманс иска да се бори от името на Партията на европейските социалисти (ПЕС), оглавявана от Сергей Станишев. В момента той е номер две в Еврокомисията и дясна ръка на нейня председател Жан-Клод Юнкер. Холандецът отговаря за междуинституционалните връзки и администрацията, както и за спазването на върховенството на закона в спраните членки на ЕС. Марош Шефчович зове да се отървем от бодливата тел в мислите ни Като причина за намерението си Тимерманс изтъкна, че иска да каже на децата си, че е дал най-доброто от себе си за Европа. И допълни: Франс Тимерманс е вторият човек, който ще се бори да бъде издигнат за водещ кандидат на ПЕС да оглави Еврокомисията. Първият е словакът Марош Шефчович, зам.-председател на ЕК, отговарящ за енергийния съюз. Всички желаещи да обявят кандидатурите си от името на социалистите имат краен срок 18 октомври. Водещият кандидат на партията ще бъде определен на конгреса й в Лисабон през декември. И Александер Стуб пожела да оглави Еврокомисията За председател на Еврокомисията се кандидатираха и двама представители на дясноцентристката Европейска народна партия (ЕНП), която е първа политическа сила в Европарламента и вероятно ще остане такава и след изборите през май 2019 г. Това са германецът Манфред Вебер и финландецът Александер Стуб. Тимерманс си е осигурил подкрепата на германските социалдемократи, твърди „Политико“. Изданието разполага с копие от  на лидерката на ГСДП Андреа Налес до Сергей Станишев. В него тя обявява, че застава зад холандския политик. И Александер Стуб пожела да оглави Еврокомисията", "date": "2018.10.10", "title": "Човек номер две в Еврокомисията поиска да я оглави"}
{"url": "http://clubz.bg/74312-peevski_se_otteglq_ot_aktivnata_izdatelska_dejnost_prehvyrlq_mediite_si_na_fondaciq", "text": "Издателят и депутат Делян Пеевски обяви, че се оттегля от активната вестникарска дейност, както и че излиза от сделката за продажба на част от бизнеса си на \"Ню Имидж Медия\". Медиите му щели да се управляват от фондация. Какво стои зад тези му действия - никой не може да каже със сигурност. Но самият Пеевски посочва, че е държавните институции, в лицето на Комисията за защита на конкуренцията бавят процедурите по одобрение на сделката.  Ето какво посочва в своя позиция депутатът от ДПС, цитиран от агенция \"Фокус\": Повече от пет месеца Комисията за защита на конкуренцията не се произнася по искането за одобрение на сделката за придобиването на „Телеграф Медиа“ от страна на купувача „Ню Имидж Медиа“, което е недопустимо и не кореспондира със сроковете, които Комисията прилага при подобни процедури. Вероятно причината не е в сложността на одобрението, а във факта, че касае свързана с мен медия. Пеевски продава 50% от вестниците си на \"Ню Имидж\" По думите му след регистрацията на фондацията, ще прехвърли изцяло в нейна полза собствеността на „Телеграф Медиа“, а с това и отговорността за издаваните от същото дружество печатни медии – „Телеграф“, „Монитор“, „Политика“ и „Меридиан мач“. \"Ню Имидж Медия\" с 2 лв. капитал е купувачът на вестниците на Пеевски И допълва: А в заключение казва: КПКОНПИ за проверката на Пеевски: Повече няма кой в тая държава да направи И подчертава, че като издател на печатни медии, \"не желае повече да бъде причисляван по какъвто и да е начин с тази група медийни собственици, а на създадената от тях изродена медийна среда е крайно време да се противодейства\". \"Ню Имидж Медия\" с 2 лв. капитал е купувачът на вестниците на Пеевски КПКОНПИ за проверката на Пеевски: Повече няма кой в тая държава да направи", "date": "2018.10.10", "title": "Пеевски се оттегля от \"активната издателска дейност\", прехвърля медиите си на фондация"}
{"url": "http://clubz.bg/74311-veber_gladi_nedorazumeniqta_s_borisov_poslanicite_na_es_syshto", "text": "След като днес стана ясно, че заловеният за убийството на русенската журналистка Виктория Маринова засега не може да бъде свързан с поръчителство относно нейната работа, премиерът Бойко Борисов (който лично обяви новината за залавянето на Северин Красимиров), отдели специална част от изказването си по темата, за да изрази гнева си към всички, които поддържаха тезата, че в България с лека ръка се убиват представители на медиите. Персонално Борисов се закани на ЕНП - европейската \"майка\" на ГЕРБ - че ще преосмисли подкрепата си за основния й кандидат за следващ председател на Европейската комисия - Манфред Вебер. Веднага след това той извика всички посланици, акредитирани у нас на среща в Министерския съвет. Както е известно, жестокото убийство предизвика вълна от международни реакции като на България беше предлагана и помощ в разследването. В хода на деня стана ясно, че и Вебер, и държавите с посланици у нас, ще чистят отношения с изпълнителната власт.   Борисов: Българи да си очернят държавата по най-брутален и гаден начин! (ЕДНО КЪМ ЕДНО) В интервю, дадено специално за БНТ, Манфред Вебер обяви, че напълно споделя разочарованието на българския премиер Бойко Борисов за прибързаните европейски коментари по темата. По-рано Вебер беше заявил в Туитър, че е в шок от бруталното убийство на български журналист и това е много притеснително. Днес Вебер изрази надежда в следващите дни да говори лично с Борисов, за да изгладят недоразуменията, ако има такива. След срещата с посланиците пък нито един от тях не пожела да коментира пред медиите. Според източници от МС, Борисов е изразил разочарованието си, че нито една държава не е поискала официална информация от българските власти по случая преди да бъдат изразявани публични позиции от нейни представители.", "date": "2018.10.10", "title": "Вебер глади недоразуменията с Борисов, посланиците на ЕС - също"}
{"url": "http://clubz.bg/74313-ludogorec_opit%C2%A0za_prezarejdane_v_prehoden_period", "text": "“Лудогорец” се намира в интересен период. Властелинът на българския футбол в последните години се разделя с треньора Пауло Аутуори и със спортния директор Методи Томанов.  Отборът не върви така, както сме свикнали да го виждаме. Колеблив е в първенството (това не е нещо ново през есента) и за първи път записа две поредни загуби в групи на Лига Европа - още на старта. Какво се случва в Разград? Нещо обичайно - просто “още един ден в офиса” или е началото на опит за презареждане на матрицата заради очевидното изчерпване на отбора и достигането на определен праг в клуба? \"Лудогорец\" е с нов треньор и без спортен директор Не е изненада, ако човек следи процесите, пък дори и да не е в клубната “кухня”. Независимо от уверенията на Кирил Домусчиев в интервю за “Диема” наскоро, че бразилецът е човекът за тази работа, изключително добре подготвен и компетентен е, тренира отбора като никой друг и т.н. и т.н. Истината е, че Аутуори не се чувстваше щастлив в България и това му личеше дори само по телевизията. По информация на Клуб Z носителят на “Копа Либертадорес” в Южна Америка е имал по-различни очаквания от това, което е заварил в Разград. Би трябвало да се предполага, че той ще се сработи идеално с огромния брой свои сънародници в отбора и нещата в съблекалнята и на терена ще вървят още по-добре. Не е станало така. Аутуори има виждания за играта, които не се споделят в тима или най-малкото трябва повече време това да се случи. Вчера опитният специалист е заявил за бразилска медия, че причината да си тръгне е уволнението на Методи Томанов - човекът, който го е довел в клуба. Доста обиграно и “политически коректно” обяснение от страна на Аутуори. Само че не е вярно. Наставникът е искал да напусне още преди седмици. Двамата с Томанов са имали разногласия по селекцията и развитието на отбора. През годините Кирил Домусчиев показа, че не храни кой знае какво уважение към институцията на треньора и съответно към хората, които заемаха позицията. Наставници бяха сменяни между два мача от евротурнирите, но пък това работеше. Ивайло Петев беше освободен през 2013 г. след загуба от Слован (Братислава) в квалификациите на Шампионската лига. Наследникът му Стойчо Стоев спечели реванша и макар да отпадна от турнира, влезе в групите на Лига Европа и на следващата година игра осминафинал с “Валенсия”, като преди това зрелищно изхвърли “Лацио”. През 2014 г. нещо подобно се случи и със Стоев. Той бе махнат между двубоите с “Партизан” в Шампионската лига. Човекът който пое отбора - Георги Дерменджиев, влезе в групите на най-комерсиалния турнир - прескочи “гробарите”, а след това и “Стяуа” с помощта на футболния съспенс “Козмин Моци”.  Дотук добре. Кой знае защо сътворилият подвизи и паметни битки в групите на ШЛ Георги Дерменджиев беше уволнен, а на негово място застъпи португалецът Бруно Рибейро. Освен с куп гафове, той ще бъде запомнен и като “приятел и душеприказчик\" на Жозе Моуриньо. Помним какво стана - срамно отпадане от молдовския “Милсами” и нулева европейска година. Нататък треньорските назначения и смени отново лъкатушеха. Имаше един странен и неоправдан избор - Едуард Ераносян. И два удачни - завръщането на Дерменджиев и привличането на Димитър Димитров. След края на миналия сезон обаче Домусчиев реши да “надгради” с Аутуори, а Херо излезе от групите на Лига Европа с “орлите” (и отпадна от “Милан”) и защити за пореден път шампионската титла. Явно тези постижения се били недостатъчни. Сега на пангара е Антони Здравков - асистент на Аутуори. Да видим докога. Домусчиев каза няколко пъти, че оттук нататък “Лудогорец” ще бъде трениран само от чужденци, тъй като българите не са достатъчно квалифицирани (долу-горе така прозвуча). Ако сте чели внимателно (или пък си го знаете), няма как да сте пропуснали при какви треньори “орлите” постигнаха най-големите си успехи в Европа. Голямата изненада на вчерашния ден. Бившият защитник на ЦСКА от може би най-великия период на “червените” минава за може би най-доброто футболно око в България, що се касае до избор на чуждестранни футболисти. Особено в началото на “проекта” той нямаше грешен трансфер, а за някои асове не са плащани купища пари, както се предполага. Всеизвестно е, че Марселиньо, примерно, е бил нискоразреден играч. Томанов е бил най-довереният човек на Домусчиев, когато босът е искал да знае какво точно се случва в отбора - със селекцията, процесите, развитието и т.н. Защо е освободен Томанов? По информация на Клуб Z, най-общо казано заради превишаване на правата. Някогашният железен краен защитник (иначе “тиха вода”) имаше огромно влияние и власт, които от известно време не е упражнявал по най-добрия начин. Херо почти открито казваше, че не се разбира с Томанов, който имаше привилегията да се разпорежда с абсолютно всички входящи трансфери в “Лудогорец”. Той не е допускал друго мнение за играч, нито пък идеята, че някой различен от него може да докара футболист в Разград. Димитров е представял списъци с играчи, които са били пренебрегнати. Е, накрая всеки майстор си намира майстора. Ролята на Томанов обаче никак не е за пренебрегване. Липсата му отваря огромна дупка. Кой ще го замени? Този човек имаше спортната власт в клуба - движеше трансферите, привличаше треньорите, имаше поглед върху отбора и всичко, което се случва в него.  А някои от последните трансфери на Томанов поне за момента не изглеждат удачни. “Лудогорец” взе южноафриканеца Мей Махлангу на пост, на който разполага с няколко играчи - дефанзивен халф. Същото донякъде се отнася и за нападателя Жуниор Брандао. Той е “тежък център”, подобно Клаудиу Кешеру. Междувременно шампионът се раздели с един от най-важните си футболисти - Върджил Мисиджан. Холандецът даваше бързина и нестандартност в атака, вкарваше и голове. Негов заместник? Няма. За ролята на Мисиджан ще се разчита единствено на по-непостоянния и не толкова разнообразен Джоди Лукоки.  През юни беше привлечен афишираният като румънски национал Драгош Григоре, който още не е изиграл и една минута. Вечно контузен е. Този отбор на “Лудогорец” е изчерпан - футболно и емоционално. Много от играчите са преситени от успехи и купи, а на ключови постове няма реална конкуренция и не малко футболисти се считат за недосегаеми, което води до допълнителни проблеми.  Шефовете на клуба пропуснаха възможността по-безболезнено да освежат и обновят отбора. Още преди 2-3 години “Лудогорец” трябваше да започне този процес, но се забави и сега ще плати. Тук е отговорността на Томанов. Обикновено - в истински футболните страни, ролята за въпросния процес е на треньора. Но в “Лудогорец” това няма как да стане, тъй като трудно някой се задържа повече от един сезон. Все се “надгражда”. И така - кралят на българския футбол може скоро да падне от трона. Все още това е най-добрият отбор като единици, отбор, опит, клубна организация... Всичко това отново го прави фаворит за титлата. Но този сезон картите се подреждат така, че “Левски” или ЦСКА-София са напълно способни да приземят “орлите” и да спрат серията им. “Червените” бяха близо през миналата година, грешки в края на прекия двубой в Разград им попречиха. Едно е сигурно - в “Лудогорец” тепърва ще има още промени и земетръси. Малко встрани мина оставката на още един директор - на детско-юношеската школа, Яков Папарков. Това не е кой знае каква загуба, тъй като Папарков се беше насочил най-вече към нещо, присъщо на хората в неговата позиция в България - безразборно грабене на юноши от други школи, печелене на титли и купи. Не на изграждане на футболисти, което се предполага да прави една школа. Толкова може човекът. Малко встрани остана и това, че неколцина от чуждестранните треньори в “Лудогорец” (асистенти на всички нива) вече не са в Разград.  “Лудогорец” вече се намира в преход. Въпросът е ще се възползват ли “Левски” и ЦСКА-София. И кога.", "date": "2018.10.10", "title": "\"Лудогорец\" - опит за презареждане в преходен период"}
{"url": "http://clubz.bg/74271-shpigel_razedinenite_amerikanski_shtati", "text": "Тръмп, Кавано и последиците. Чрез спора около кандидата му за върховен съдия президентът на САЩ Доналд Тръмп извади на светло дълбоки пукнатини в американското общество и ги използва. Но зад всичко това стоят далеч по-мощни сили. Битката тепърва предстои. Това пише Марк Питцке в коментар под заглавие “Разединените американски щати”, публикуван в сп. “Шпигел”. След няколкоседмични разправии в американската политика се настани призрачна тишина. Сенаторите, които дадоха власт на Брет Кавано, дълго не можаха да напуснат Вашингтон. Оспорваният върховен съдия, който от десетилетия положи толкова бързо клетва, че повечето от колегите му не успяха да пристигнат на церемонията. Съпругата му Ешли държеше Библията, усмихвайки се горчиво. Цялата страна е огорчена. Случаят Кавано засегна всички. Дори когато републиканците триумфират заради завоя надясно във Върховния съд, тяхната победа е куха, точно като всеки епизод от реалити шоуто на Доналд Тръмп. Трайни обаче остават щетите за американската демокрация. Самият президент на САЩ не би следвало прекалено рано да се радва. Разединението на Америка, което той чрез кандидата си Кавано извади на светло и обостри, е далеч по-дълбоко. Толкова дълбоко, че и той самият не може да го овладее. Действат по-мощни сили. Нацията е раздирана между минало и бъдеще, регрес и прогрес. Тръмп използва тези пукнатини за собствените си егоистични и маниакални цели, като подстрекава и двете страни да се възправят една срещу друга. В състояние е да го прави по-добре, отколкото който и да било друг. Обезпокоителният залез на еднополюсния свят на Америка Америка винаги е била страна на политическите кланове, за които примирението е почти невъзможно. Но след изборната победа на Тръмп през 2016 г. обстановката наподобява сблъсък на тектонични пластове, водещ до периодични земетресения. Подобен земетръс беше и Кавано. Тръмп и неговият мини-Тръмп противопоставиха почти всички срещу всички. Не на последно място поради надценената символика на тази съдийска драма. Същевременно те направиха всеки компромис невъзможен. Никой вече не говори с другия, никой не разбира другия, всеки смята другия за дяволско изчадие. И двете страни живеят във все по-различни реалности – едните в създадения от Тръмп лъжовен свят, другите под знака на съпротивата. Америка е на кръстопът. Непримиримоста излезе наяве чрез перфидната стратегия на Белия дом Кавано да бъде представен като мъченик, а обвиненията срещу него като “разпъване на кръст”. Изведнъж заподозреният ( ) престъпник се превърна в жертва. Това е същата стратегия, с която напоследък белите се представят като действителните жертви на расизма. Никой не го прави по-добре от Тръмп – отмъстител в името на  , каквито всъщност не съществуват. Бели, които се боят, че ще се превърнат в демографско малцинство. Мъже, които се страхуват, че патриархатът им клони към края си. Възрастни, които се боят, че младите ще им отнемат съществуването. Миньори, които се страхуват, че професията им загива. Тръмп им обещава да спре тази неизбежна тенденция, но не и да я преобърне. Като доказателство му служи Брет Кавано – бледият гневен мъж. Присъствието му в отдавна политизирания Върховен съд най-сетне ще осигури стабилно консервативно мнозинство и за десетилетия ще замрази обществено-политическата промяна на висшата съдебна инстанция. Въпреки всичко това не е така просто. Върховният съд, чиито девет съдии са с пожизнен мандат, все още куца след обществото. Често се е противопоставял на напредъка, още по времето на робството. Но в крайна сметка е сменял курса, примерно при еднополовия брак. Но социалните революции в Америка никога не са били осъществявани чрез съд, а от хората на улицата. Поради трагедията “Кавано” сега те са по-мобилизирани, по-ангажирани, по-пламенни, както никога преди и то от двете страни.", "date": "2018.10.10", "title": "\"Шпигел\": Разединените американски щати"}
{"url": "http://clubz.bg/74291-nova_politika_na_wizz_air_7_evro_za_kufar_ot_10_kg", "text": "От 1 ноември нискотарифната авиокомпания Wizz Air има нова политика за багажа на пътниците, за който вече ще се заплаща, като минималната тарифа тръгва от 5 евро. \"Wizz Air\" с нови правила за ръчния багаж Безплатно ще се качва само багаж с размери 40 x 30 x 20 сантиметра (колкото малка раничка, дамска чанта или чанта за лаптоп, които да се поставят под предната седалка). Отпада досегашната опция да се качва и малък куфар на колелца (55 x 40 x 23 см, който поема не повече от 10 кг багаж). Безплатният багаж на Wizz Air - по-голям от октомври Ако пътникът реши да вземе като ръчен багаж и такъв куфар, ще трябва да използва услугата WIZZ Priority, за която се заплаща различно според пътуването - с цени от 5 евро нагоре. За желаещите да чекират багажа преди пътуването, се въвежда услуга, започваща от 7 евро за 10-килограмовите куфари. В нея има още две категории куфари - до 20 кг и до 32 кг. Wizz Air стартира Академия за пилоти в България Тези, които са си закупили билети за полети след 1 ноември при досегашните условия, получават възможност за безплатно чекиране на 10-килограмов куфар. Тези, които вече са платили за чекиран багаж, получават безплатно услугата WIZZ Priority, включваща също предимството първи да преминат на гейта за полета и първи да се настанят в самолета. Проучване на Wizz Air е показало, че хората пътуват за все по-кратък престой и близо една трета от клиентите на авиокомпанията се връщат след 3 дни или по-рано. Поради това пътуват и с по-малко багаж - от чекиране на багажа за товарния отсек се е възползвал всеки трети, а допълнителен малък куфар на борда са качвали един от всеки седем пътници.  Безплатният багаж на Wizz Air - по-голям от октомври Wizz Air стартира Академия за пилоти в България", "date": "2018.10.10", "title": "Нова политика на Wizz Air - 7 евро за куфар от 10 кг"}
{"url": "http://clubz.bg/74299-zashto_v_italiq_stava_neshto_losho_i_zashto_to_ni_zasqga", "text": "В Италия се заражда финансов проблем, който, ако не бъде овладян, може да изправи Европейския съюз пред нова дългова криза, в сравнение с която гръцката отпреди три години би изглеждала като детска игра. Новото популистко правителство на страната реши да надуе бюджетния й дефицит през идните три години, за да изпълни обещанията си към избирателите. Пазарите реагираха с увеличение на рисковите премии върху италианския дълг, чието съотношение към брутния вътрешен продукт (БВП) е второ по големина в ЕС след гръцкото - 131 на сто. Повишението на премиите оскъпява обслужването на дълга. В Италия то още е под контрол. Не е ясно обаче докога ще остане така, ако спредовете (рисковите премии) продължават да растат.  Италия e третата по големина икономика в еврозоната и четвъртата в ЕС. Нейният публичен дълг надвишава 2 трилиона (2 000 милиарда) евро. Ако тя опре до помощ от спасителния фонд на еврозоната ( ), неговият сегашен   може да се окаже недостатъчен. Когато Гърция беше на ръба на напускане на еврозоната през юли 2015 година, Европа беше обхваната от тревога, че това може да бъда началото на края на единната й валута, а оттам и на ЕС, в основата на който е икономическият и валутният съюз. Можем да си представим как този риск нараства, ако в някогашното положение на Гърция се окаже една от шестте страни-основателки на обединена Европа. Това, разбира се, е тревожна хипотеза и все още никой като че ли не вярва, че ЕС ще допусне тя да се осъществи. В последните седмици обаче нещата вървят неотклонно в тази посока. На 28 септември, когато правителството на безпартийния премиер Джузепе Конте съобщи, че утроява (в сравнение с предишния лявоцентристки кабинет) съотношението на бюджетния дефицит към БВП на 2,4 на сто, спредът по 10-годишните италиански облигации проби нивото от 260 пункта и дори временно се качи над 270. Доходността (лихвата) по същите облигации се увеличи от 2,9 на сто на 3,1 на сто. По-малко от две седмици по-късно спредът е твърдо е около 300 пункта, а доходността им гони 4 на сто (3,7 на сто във вторник). Финансовият министър Джовани Триа беше против увеличението на дефицита, но отстъпи под натиска на коалиционните партньори. Според Ройтерс на среща с чуждестранни инвеститори представители на правителството са ги попитали как биха реагирали, ако Триа бъде сменен. Смята се, че при доходност над 7 на сто, държавата вече не може да обслужва дълга си. Тогава външната финансова помощ от ЕС и вероятно - от Международния валутен фонд (МВФ) с наложена от тях болезнена програма за финансово оздравяване стават неизбежни.  Едва ли някой днес може да каже със сигурност как евентуална експлозия на италианския дълг би се отразила на банките-кредиторки и дали недовършеният банков съюз на ЕС би удържал на такова цунами. Европейската комисия и МВФ предупредиха правителството в Рим да преразгледа бюджетните си намерения. Марк Занди, главен икономист на Moody's Analytics, цитиран днес от La Stampa, коментира, че сметките на италианския кабинет са сбъркани и че страната ще плати за грешките в тях с понижаване на кредитния й рейтинг, т.е. на международната пазарна оценка на нейната платежоспособност. Това обикновено води до понижаване на цените на облигациите и до повишаване на спредовете и доходността им, т.е. до оскъпяване на обслужването на дълга. Агенцията отбеляза, че след това изявление спредовете леко се свиха. Силните хора в правителството - вицепремиерите Луиджи ди Майо, лидер на лявопопулисткото движение \"5 звезди\" и Матео Салвини, лидер на крайнодясната \"Лига\" - отказаха да се съобразят и заявиха, че твърдо ще следват своя план. Салвини заяви, че пазарни \"спекуланти\" залагат на това, че кабинетът ще се огъне под натиска, но не са познали. Салвини бе цитиран да лансира идеята за данъчни облекчения за италианците, които купуват облигациите на правителството, докато инвеститорите бързат да се отърват от тях. Салвини и Ди Майо твърдят, че налаганата от ЕС политика на финансова строгост убива икономическия растеж и че за да го възстанови, правителството трябва да да харчи повече, включително за инвестиции. Въпреки уверенията им, пазарите не изглеждат убедени и реакцията им е по-скоро тревожна. Междувременно МВФ понижи във вторник прогнозите си за и без това анемичния италиански икономически растеж.  Рискът за Италия засега изглежда на първо място политически. И той е в конфронтационния курс, който антисистемното правителство демонстративно следва по-малко от година преди изборите за Европейски парламент през май 2019 г. Салвини, ръка за ръка с лидерката на френския Национален сбор Марин Льо Пен, е обзет от амбиция съмишлениците му да спечелят достатъчно места, за да променят политическия пейзаж и курс на Европа. Той вече успя, против волята на Брюксел, да направи обрат в миграционната политика на страната си, като затвори пристанищата й за корабите на неправителствени организации, които спасяват нелегални мигранти в Средиземно море. Сега, очевидно, иска да докаже, че европейските правила за финансова стабилност не са непробиваеми и че на политиката на остеритет може да бъде сложен край. Ключов в тази ситуация ще бъде отговорът на Европейската комисия и на останалите държави членки. Брюксел върви по тънко въже. От една страна Комисията на Жан-Клод Юнкер е политически слаба и влиза в последната година на мандата си, белязан предимно от кризи, чиято кулминация беше Брекзит. От друга, Юнкер заяви, че няма да се кандидатира за втори мандат, което го освобождава от зависимости от националните правителства. Ако реши, на изпроводяк той може да стане лош с опонентите си в Рим и да си позволи да ги гони по правилата на Пакта, тъй както никоя комисия не си е позволявала да гони правителства на големи държави. При това Брюксел може да разчита на подкрепата на Берлин и Париж, чиито управляващи елити са в ледени отношения с новата власт в Рим. Отстъпка пред Италия крие и морален риск - за света тя би означавала, че европейските правила за финансова стабилност могат да бъдат заобиколени и че на тях не може да се разчита. Излишно е да коментираме как пазарите биха реагирали на такава констатация. Въпросът обаче има и друга страна - какво би постигнала Комисията, ако предизборно \"погне\" Италия с указания за бюджетни корекции и заплахи за финансови санкции? Опитът показва, че такъв подход само усилва подкрепата за популистите и суверенистите срещу \"диктата от Брюксел\". Публична тайна е, че проевропейските национални правителства се страхуват да говорят за \"повече Европа\", защото знаят, че това само налива вода в мелниците на антиевропейските им опоненти. Пазарите може да реагират още по-тревожно, ако конфликтът между италианското правителство и Комисията ескалира.  Освен това Салвини и Ди Майо вече не са сами. Има поне две правителства в Европа, които биха им дали рамо заради собствените си конфликти с Брюксел - на Полша и Унгария. Наистина, и двете страни не са в еврозоната, но, ако решат, заедно с италианското те могат да клатят европейската лодка, точно в най-чувствителната фаза на преговорите за Брекзит, когато на 27-те трябва абсолютно единство. Риск има и в обстоятелството, че Ди Майо и Салвини, подобно на гръцкия премиер Алексис Ципрас, са антисистемни играчи с почти никакъв опит в управлението на държава. Те имат потенциала да доведат напрежението да критична точка, а предизборната ситуация и увереността от изборната им победа през март им дават увереността да го направят. Тогава те отстраниха традиционната левица и десница от италианската политическа сцена и сега се надяват да започнат да прават това и на европейската.  Защо всичко това е лошо за България? Очевидно е, че нова криза на еврото би отложила приемането на нови страни в общата валута. Всяко по-сериозно разделение в Европа е заплаха да стабилността в България. Защото нейното правителство е уязвимо, когато трябва да направи избор на чия страна е. От една страна ръководителят му е привърженик на финансовата дисциплина. От друга поне двама от заместниците му симпатизират на хора като Салвини, а един от тях беше оратор и жъна овации на конгрес на Марин Льо Пен.  Това обаче са бели кахъри. Ако Италия изпадне в дългова криза и нейната зараза плъзне из Европа, въпросът ще бъде дали изобщо ще има евро и какво би останало от него и ЕС.  Това е най-тревожното за страни като нашата. Защото, както казва един българин в европейските институции, без ЕС България е Азербайджан, но без нефта и газа.  Затова в отговор на задаващата се опасност, властите трябва да направят поне едно от две неща - да ускорят сондажите за газ в Черно море и да засилят съдебната реформа - с което успеят по-скоро. Така че, сполети ли ни евентуален исторически катаклизъм, да имаме някакво конкурентно предимство пред Азербайджан.", "date": "2018.10.10", "title": "Защо в Италия става нещо лошо. И защо то ни засяга"}
{"url": "http://clubz.bg/74288-opasni_izbori_za_merkel_v_bavariq_i_hesen", "text": "След поредица правителствени кризи консервативното семейство на   се страхува от два изборни неуспеха - в Бавария в неделя, а след това в Хесен в края на октомври, които биха отслабили още повече крехката коалиция на германския канцлер. Самата Меркел призова за стягане на редиците: След парламентарните избори през септември миналата година на Меркел не й е лесно. Тя се сблъска с политическите последици на решението си от 2015 г. да отвори Германия за повече от един милион кандидати за убежище. \n\tЗатруднена от надигането на крайнодясната \"Алтернатива за Германия\", Меркел прекара шест месеца да съставя правителство, като в крайна сметка коалиционен партньор й станаха твърде инатливите социалдемократи. Меркел и Зеехофер се разбраха за бежанците Впоследствие се разбунтуваха и съюзниците от консервативния баварски Християнсоциален съюз. Вътрешният министър Хорст Зеехофер на два пъти изложи правителството на риска да падне от власт, засягайки важни за \"Алтернатива за Германия\" теми с цел да си върне загубените избиратели преди вота в Бавария в неделя. \n\tСпоред социологическите проучвания тази дясна стратегия не е била убедителна за избирателите привърженици на крайната десница. Тя по-скоро е отблъснала по-умерените към Зелените, които могат да се надяват да заемат второто място. \n\tТака броят на имащите намерение да гласуват за баварския Християнсоциален съюз спадна до 33-35 процента, което за тях е най-ниският прогнозен резултат в исторически план и е синоним на загубата на абсолютно мнозинство. Това бележи промяна на нагласите и в Бавария, която е бастион на консерваторите и една от най-богатите германски провинции. Зеехофер - полезният идиот на САЩ и Русия В Хесен Християндемократическият съюз на Меркел не отбелязва по-добър резултат в социологическите проучвания. Там също са се увеличили поддръжниците на Зелените и на \"Алтернатива за Германия\" и далеч не е сигурно дали приближеният на канцлера премиер на Хесен Фолкер Буфие ще се задържи на власт. \n\tАко прогнозните резултати се потвърдят на изборите, формирането на стабилни регионални правителства се очертава трудно. Подобни резултати също така без съмнение биха подновили недоволството в консервативния лагер и подхранили дебата за заместването на Меркел, която е на власт от 2005 г. и чийто мандат изтича през 2021 г. \n\tОт тази година въпросът вече не е табу. Амбициозните надигат глас, чуват се и призиви за отказ от центристкия курс и от стратегията на постоянни компромиси, която позволи на Меркел да се задържи на власт в продължение на повече от десетилетие. Депутатите от Християндемократическия и Християнсоциалния съюз вече отправиха първото си предупреждение с избора на нов ръководител на парламентарната група на мястото на бившия й верен на Меркел водач. Консерваторите подкрепят Меркел за председател на Християндемократическия съюз Канцлерът скоро също ще се яви на избори, на които членовете и привържениците на партията ще определят нейния лидер, с цел да съхрани своето водачество. Ситуацията е още по-сложна за Меркел, защото освен че съпартийците й са недоволни, коалиционните й партньори от Социалдемократическата партия отбелязват най-големия спад в популярността си. \n\tОще от началото на мандата социалдемократите, които стават все по-непопулярни, търсят възможност да се задържат във властта. Изборите в Бавария и в Хесен обаче за пореден път се очертават катастрофални за най-старата германска партия. \n\tИзлизането на социалдемократите от коалицията е възможност, която допуска дори и председателят на долната камара на парламента и дългогодишен член на Християндемократическия съюз Волфганг Шойбле. Социалдемократите и консерваторите са в упадък, а Зелените и крайната десница са във възход.  БТА.  Зеехофер - полезният идиот на САЩ и Русия Консерваторите подкрепят Меркел за председател на Християндемократическия съюз", "date": "2018.10.10", "title": "Опасни избори за Меркел в Бавария и Хесен"}
{"url": "http://clubz.bg/74305-vladimir_gadjev_se_ozova_v_beroe", "text": "\"Берое\" подписа с полузащитника Владимир Гаджев, който е привлечен като свободен агент, съобщава официалният сайт на клуба. Така още един ветеран и бивш национал си намери отбор в България - след Валери Божинов, който облече екипа на \"Ботев\" (Враца). Гаджев също можеше да заиграе за врачани, но отказа, отклони и други оферти. За последно той игра в кипърския \"Анортозис\". Играчът вече се присъедини към отбора и следобед ще направи първа тренировка с новите съотборници. Владимир Гаджев е на 31 години, роден е в Пазарджик. Играе като полузащитник. Юноша е на \"Левски\" и гръцкия \"Панатинайкос\", където започва своята кариера, но е преотстъпен на местните \"Левадиакос\" и ОФИ (Крит). През сезон 2008/2009 се завръща в \"Левски\" и изиграва 182 срещи и вкарва 25 попадения за 7 години. През 2016-а преминава в английския \"Ковънтри\", където има 16 мача, а през миналия сезон игра в кипърския \"Анортозис\" (26 срещи). 29 мача и 1 попадение пък е активът на Гаджев за националния тим на България. Шампион на България, двукратен сребърен медалист и носител на Суперкупата.", "date": "2018.10.10", "title": "Владимир Гаджев се озова в \"Берое\""}
{"url": "http://clubz.bg/74308-poteche_150_miliona_za_pytishta_5_miliona_za_hemodializa_14_miliona_za_uchiteli", "text": "Освен обещаните за догодина благини във вид на повишения на заплати, властта се погрижи и за други. На днешното правителствено заседание бяха одобрени 150 милиона лева за ремонт на пътища, 5 милиона за обновяване на хемодиализната мрежа и близо 14 милиона за обезщетения на учители, които се пенсионират или напускат системата.  Борисов отвори чувала с подаръците 150-те милиона, които се дават на Министерството на регионалното развитие и благоустройството за \"ремонтно-възстановителни дейности по републиканската пътна мрежа\" са за пътни отсечки с обща дължина приблизително 480 км и съоръжения по тях. Мотивите за отпуснатата непредвидена в бюджет 2019 сума са, че голяма част от пътните участъци са изключително натоварени целогодишно - източната дъга на околовръстния път на София – трасето София - Перник (през Владая), Димитровград-Хасково, Русе-Варна и др. Друга част от обектите са част от туристическите маршрути към българското Черноморие - автомагистрала \"Черно море\", к.к. \"Златни пясъци\" - Варна, Карнобат - Бургас и др. 87 на сто от българите недоволни от пътищата в страната Финансират се дейности като: фрезоване на съществуващата настилка, локални ремонти, полагане на нови пластове асфалтобетонова смес, отводнителни мероприятия, ландшафтно оформяне, бетонови работи, полагане на нова хидроизолация на съоръженията, подмяна фугите на съоръженията и други. Това е обяснението, дадено от правителствената пресслужба. Парите се отпускат близо 40 дни след катастрофата край Своге, където на ремонтиран за 24 млн. евро път се преобърна автобус и до момента има 20 жертви. \"Галъп интернешънъл\": Българите дават \"среден 3\" на пътищата в страната Министерството на здравеопазването отпуска 5 млн. лв. за обновяване на хемодиализната мрежа в страната. От 8.1 млн. лева, които правителството отпусна в края на септември, МЗ предоставя на 29 държавни лечебни заведения близо 5 млн. лева за ремонт и закупуване на хемодиализна техника и оборудване. Блумбърг: България е страната с най-неефективно здравеопазване Със средствата ще бъдат ремонтирани хемодиализни отделения и ще бъдат закупени хемодиализни апарати, легла за хемодиализа и водоочистващи системи. Разпределението на средствата е съобразено с отправените от болниците искания за инвестиции в ремонти и преоборудване на хемодиализни структури на многопрофилни лечебни заведения на територията на Сливен, Пазарджик, Перник, Хасково, Шумен, Габрово, Видин, Търговище, Варна, Русе, Кюстендил, Враца, Ловеч, Разград, Ямбол, Кърджали, Бургас, Велико Търново, Смолян, Стара Загора, Силистра, Благоевград, Добрич, Монтана, Пловдив и София. С другите близо 3 млн. лв. ще бъдат осъществени ремонтни дейности и ще бъде закупена апаратура, съгласно приоритетните искания, постъпили в МЗ от лечебните заведения. В момента е в ход процедура по подготовка и обявяване на обществени поръчки и сключване на договори, на чието основание средствата да бъдат отпуснати на лечебните заведения. Решението идва след като в продължение на седмица не работеха апаратите за хемодиализа във Видин заради проблеми с водоочистващата система. Десетки пациенти от града пътуваха до Лом и Монтана и по спешност бяха отпуснати 10 000 лева, за да се подмени системата и да бъде извършена дезинфекция. Още 13 637 203 лв. се дават за дейности по Национална програма \"Оптимизация на вътрешната структура на персонала в институциите от системата на предучилищното и училищното образование\" за 2018 г. Сумата е предназначена за изплащане на обезщетения на персонала за месеците юли и август поради намаляване на числеността му от настъпила промяна в структурата и състава му, при прекратяване на трудови правоотношения на друго основание, или при преструктурирането на мрежата чрез закриване или преобразуване на образователни институции. 87 на сто от българите недоволни от пътищата в страната \"Галъп интернешънъл\": Българите дават \"среден 3\" на пътищата в страната Блумбърг: България е страната с най-неефективно здравеопазване", "date": "2018.10.10", "title": "Потече: 150 милиона за пътища, 5 милиона за хемодиализа, 14 милиона за учители"}
{"url": "http://clubz.bg/74301-svobodata_na_slovoto_nikoga_ne_e_neshto_prosto_i_qsno_ne_e_absolyutna", "text": "Доколкото се намираме се в един център на свободата на словото, искам да споделя мисли по тази тема. За мен свободата на словото означава да говорим свободно, да пишем, но също така и да слушаме внимателно. Свободата на словото е изключително важна за университетите, за да се получи едно завършено образование, независимо в каква сфера. Днес имаме много по-голяма свобода на словото, отколкото когато и да е в миналото, дори и в златния период на древна Гърция. Съвременният стремеж към свободата на словото се появява през XVIII век. Сега сме в период, в който има голяма свобода на словото, но тя винаги е била и ще бъде под заплаха от всички посоки – от крайно десни сили, от крайно леви, от центристи, от демагози, организирана престъпност, правителства. Натискът върху свободата на словото идва от всички крайни идеологии, от всички крайни политики и крайни религиозни възгледи за идентичността ни. Основната идея е да се заглушат всички гласове, освен един. И това, разбира се, е цел на всички правителства, които не подкрепят свободата на словото. Ще си позволя да се позова на един цитат от Волтер: Миналата година чухме за убийството на малтийската журналистка Дафне Каруана Галиция, през февруари. Всички знаем какво се случи в Словакия  . Със съжаление научих новината за шокиращото убийство на разследващата журналистка, което се е радвала на огромно уважение, Виктория Маринова. Лидерът на свободния свят Доналд Тръмп обяви медиите за враг на народа. Имаше случаи на убийства на журналисти през последните години. Независимо от мнението на Тръмп, за мен това е опит да се ограничи свободата на словото, свободата на журналисти от всякакви медии. Свободата на словото е предпоставка за всички други права и свободи, на които се радваме или към които се стремим. Без свобода на словото демокрацията е една измама. За всички права и свободи – равенството между половете, правата на децата, гражданските права, правата на животните, за всички тези права ние трябва да се борим, да говорим и да пишем за тях. За да можем да им се радваме, ние имаме нужда от една култура, една цивилизация, която подкрепя интелектуалците и писателите да мислят по тези проблеми и свободно да изразяват мнението си. Именно университетите са тези институции, които съхраняват културата. Ако погледнете какво се случва по целия свят, ще видите, че на много места свободата на словото е застрашена. Почти в целия Близък изток свободната мисъл се смята за богохулство, подлежи на наказание или смърт, които могат да бъдат приложени от правителството, организирани улични тълпи, религиозни организации или обикновени хора. Същото важи и за Бангладеш, Пакистан и за голяма част от Африка. През последните няколко години виждаме как правителствата на Китай и Русия следят гражданите в интернет. В Европа станахме свидетели на убийството на 12 редактори от сатиричното списание „Шарли ебдо“. Дори още по-скоро виждаме какво се случва с така наречените фалшиви новини, които изкривяват възможността ни да се информираме. За мен това е една целенасочена атака над свободата на словото, а не просто някакво недоразумение. Организациите, които разпространяват фалшивите новини, искат да ни накарат да вярваме, че нищо не е истина, че на никого не можем да се доверим и по този начин на сцената излизат демагогията, цинизмът и нихилизмът. Не бива да се изненадваме, че правителства, които спонсорират продукцията на фалшиви новини, всъщност не подкрепят основните човешки права. Свободата на словото никога не е нещо просто и ясно, не е абсолютна. Не можем да даваме гласност на педофили или нацистка идеология – но всички плащаме цената на свободата с обидата от нечии думи. Посветих живота си на формата на романа, която бележи своето начало от XVIII в., като начин за изследване на хората и взаимоотношенията им с духовния и заобикалящия ги свят. Традициите на романа олицетворяват и стремежа към плурализъм, желанието да се усети какво се случва в главата на един човек. Няма човешко същество, било то мъж, жена или дете, в чийто ум да не можем да надникнем, благодарение на романа. За мен е голяма привилегия да посветя живота си на тази литературна форма. И за мен е голяма чест на получа наградата на Софийския университет.", "date": "2018.10.10", "title": "Свободата на словото никога не е нещо просто и ясно, не е абсолютна"}
{"url": "http://clubz.bg/74290-papa_francisk_idva_v_bylgariq_prez_maj_dogodina", "text": "Папа Франциск идва в България в началото на май 2019 година, потвърдиха пред Клуб Z членове на правителството. Според публикация в испанската медия  , в която преди дни се появи информацията за готвено посещение в Румъния и България, визатата ще се осъществи през май догодина. Франциск ще посети София и Пловдив в България, а в Румъния ще е в столицата Букурещ, пише испанското издание. То дава и още подробности - в българската столица се очаква папата да отиде в две католически църкви - едната, която е на католиците с Източен обряд \"Успение Богородично\" и другата на римокатолиците - катедралата \"Св. Йосиф\". \"Св. Йосиф е била разрушена от бомбардировките по време на Втората световна война, реконструкцията ѝ е завършена през 2006 г. , а първия камък е поставен по време на визитата на Йоан-Павел Втори през 2002 г.\", се съобщава в публикацията. Според изданието има планове за посещение на Франциск и в храм-паметник \"Св. Александър Невски\". Франциск се очаква в София за Гергьовден - между 5 до 7 май, пише \"24 часа\". В рамките на балканската си обиколка той щял да посети още Македония и Румъния. Така глава на Римокатолическата църква ще дойде в България за първи път след 17 години, за последно в София беше папа Йоан-Павел Втори през 2002 година. Представители на българските институции многократно са отправяли покана към Франциск. По време на своята аудиенция при папата за 24 май Бойко Борисов го прикани да направи балканска обиколка, за да повиши вниманието към региона. Той се позова тогава на приоритета на българското председателство - Западните Балкани. Бойко Борисов покани папа Франциск в България за Западните Балкани (ВИДЕО)", "date": "2018.10.10", "title": "Папа Франциск идва в България през май догодина"}
{"url": "http://clubz.bg/74293-bylgarinyt_bavno_i_poleka_zapochva_da_sportuva", "text": " 68 процента от българите никога не са спортували. Това обаче се променя, през 2013 г. процентът е бил 78. Данните бяха огласени на пресконференция на компанията \"Бенефит системс България\", която отчете резултати на програмата си \"Мултиспорт\" (може да ви е позната покрай картите за фитнес). Около 1200 фирми в България - малки и големи, вече се възползват от \"Мултиспорт\", а броят на служителите е над 63 хиляди. Картите важат в над 700 обекта, за над 500 активности и в 64 населени места. \"Бенефит системс\" предлага също детска карта с идеята цялото семейство да спортува, \"Ден на здравето\" за дадена компания, сезонни активности в няколко вида спорт (от боулинг до ветроходство) и т.н. Допреди година основни фирми от IT сектора се обръщали към \"Бенефит системс\", за да помогне на служителите й да спортуват. Трендът и тук обаче се променя - всевъзможни бизнеси се насочват към физическата активност. Като пример беше дадена погребална агенция. \"Бенефит\" е полска компания, стартирала през 2001 г. Тя присъства в 6 държави, а на управителя на българския клон Цветан Иванов е било трудно да убеди поляците да стъпят в страната ни. До голяма степен заради високия процент на неспортуващите. В европейски мащаб занимаващите се със спорт чрез \"Бенефит системс\" е над 1 милион души.", "date": "2018.10.10", "title": "Българинът бавно и полека започва да спортува"}
{"url": "http://clubz.bg/74285-nankov_osvoboden_nankov_naznachen", "text": "Николай Нанков се връща в регионалното министерство като заместник-министър и новото му назначение стана факт буквално няколко часа след като беше освободен от парламента като депутат. \"Нанков, морален ли сте или сте лоялен\" vs \"Стига с тази агресия\" Нанков подаде оставка като министър на регионалното развитие и благоустройството след трагедията край Своге, която отне живота на 20 души. Още тогава стана ясно, че той едва ли ще се върне в Народното събрание. Още в деня на встъпването в длъжност на Петя Аврамова като министър Нанков обяви, че ще работи за нея. Той беше зам.-министър и в първите два мандата на Бойко Борисов. Сега той ще заеме мястото на Малина Крумова като зам.-министър.  Малина Крумова е бивш вицепремиер по еврофондовете в служебното правителство на Огнян Герджиков. Тя се очаква да оглави новата агенция по безопасност на пътищата. Държавна агенция към Министерския съвет ще следи за безопасността на пътищата и за намаляване броя на жертвите при катастрофи, каза вицепремиерът Томислав Дончев на конференция в Интер Експо център, организирана от Института за пътна безопасност. Крумова обяви пред участниците, че през следващите няколко седмици ще се изготвят структурата и устройственият правилник на новата агенция. Тя ще се занимава основно с политиката в областта на пътната безопасност, събиране и анализ на информация.", "date": "2018.10.10", "title": "Нанков освободен, Нанков назначен"}
{"url": "http://clubz.bg/74307-da_pomognem_na_ivan", "text": "Само преди няколко месеца - през април - Иван Михайлов отива на преглед с тежко главоболие и висока температура.  Диагнозата обаче не е пролетен грип, а остра миелоидна левкемия (с FLT3-ITD мутация). Болестта прогресира изключително бързо, и ако не бъдат взети мерки, може да бъде фатална за месеци и дори седмици. Лекарите бързо диагностицират Иван и започват индукционна химиотерапия. Тя обаче е неуспешна. Налага се търсене на по-добро - и по-скъпо - лечение. През юни Иван бива преместен в болница в Лондон, където където успява да влезе в ремисия. В момента той е в средата на стволово-клетъчен трансплантационен цикъл, който трябва да бъде последват от година таргетна терапия с FTL3 инхибитори, поради мутацията на левкемията. Всички тези процедури са изключително скъпи. С помощта на заеми, помощ от приятели и   досега близките на Иван са покрили част от сумата. Нужни са обаче още 200 000 паунда, или около 450 000 лева, за да бъде приключена терапията. Дъщерята на Иван Михайлов - Моника - е само на 8 години и много иска да израсне заедно с баща си. Нека помогнем на семейството. Можете да помогнете на семейството с дарение на следните сметки: БАНКОВИ СМЕТКИ ЗА ДАРЕНИЯ \n\tBGN \n\tИван Москов Михайлов \n\tIBAN: BG70UNCR70001523273327 \n\tBIC (SWIFT): UNCRBGSF \n\tОснование: Дарение за лечение EUR \n\tИван Москов Михайлов \n\tIBAN: BG81UNCR70001523273420 \n\tBIC (SWIFT): UNCRBGSF \n\tОснование: Дарение за лечение USD \n\tИван Москов Михайлов \n\tIBAN: BG59UNCR70001523273331 \n\tBIC (SWIFT): UNCRBGSF \n\tОснование: Дарение за лечение GBP \n\tИван Москов Михайлов \n\tIBAN: BG05UNCR70001523334152 \n\tBIC (SWIFT): UNCRBGSF \n\tОснование: Дарение за лечение", "date": "2018.10.10", "title": "Да помогнем на Иван"}
{"url": "http://clubz.bg/74298-biznesyt_obezpokoen_ot_3000_leva_osiguritelen_prag", "text": "След недоволството на няколко работодателски организации, и от ИКТ индустрията изразиха \"сериозно безпокойство\" заради намеренията за повишаване на максималния осигурителен доход на 3000 лева - от сегашните 2600 лева. Решението за това бе обявено след среща между премиера Бойко Борисов и представители на двата големи синдиката КНСБ и КТ \"Подкрепа\", на която не присъстваше социалният министър и не бе обсъдено преди това с бизнеса. Синдикати и работодатели дадоха благословия за вдигане на данъците В свое писмо, адресирано до премиера и вицепремиера Валери Симеонов, \"надзорник\" за данъчната и социална политика, Асоциация Телекомуникации (АСТЕЛ), Българска асоциация на софтуерните компании (БАСКОМ), Българска асоциация по информационни технологии (БАИТ), Българска аутсорсинг асоциация (БАА) и ИКТ Клъстер изразяват опасенията си, че \"една такава промяна ще има осезаемо негативен ефект върху цялостния инвестиционен климат в страната, както и върху този сектор с висока добавена стойност и възможността му за растеж\". От бизнеса, свързан с информационните технологии, посочват, че не е разумно да се демотивира група, която получава повече, защото произвежда повече, а обратното - \"да се стремим към повишаване на броя, мотивацията и производителността на този генератор на високи приходи\". Това е и пътят да се осигури траен източник на ресурс, който да се преразпределя, включително и към пенсионерите, отбелязват в обръщението си. Работодателите отбелязват, че в течение на години \"бюджетен излишък се взема от генериращите висока добавена стойност, вместо да се инвестира в увеличаване на техния брой чрез инвестиции в образователната система за подготовка на повече специалисти\". Осигуровките се вдигат, за да има по-високи пенсии В писмото се казва, че от намерението на правителството ще бъдат засегнати близо 148 000 души, от които една трета са заети в индустрията на високите технологии. В становището са посочени няколко негативни ефекта, в случай че прагът бъде увеличен от 2600 на 3000 лева, в комбинация с обсъжданото увеличение на вноските по задължителното здравно осигуряване. Вместо да се акумулират повече средства, постъпленията ще намалеят. Ще бъдат редуцирани, дори прекратени инвестициите от страна на компаниите в допълнително обучение и нови кадри в бизнеса, за развитие и мотивация на персонала. Ще намалее капацитетът на фирмите да отделят средства, ресурси и време за участие в социално отговорни кампании. Противоречивите действия на правителството водят до непредвидимост на средата, което се отразява както на българските компании, така и на привличането на потенциални чуждестранни инвеститори.  Защо две пенсии може да се окажат по-малко от една Промяната неизбежно ще рефлектира и върху цените на ИКТ продуктите и услугите, което ще се отрази на конкурентоспособността на българската икономика на най-базисно равнище. В края на писмото се напомня, че \"толкова чувствителна тема\" следва да се комуникира и с бизнеса, който е пряко засегнат. Повишаването на осигурителния праг ще увеличи приходите в НОИ, тъй като годишният недостиг на парите за пенсии надхвърля 4 милиарда лева. Осигуровките се вдигат, за да има по-високи пенсии Защо две пенсии може да се окажат по-малко от една", "date": "2018.10.10", "title": "Бизнесът \"обезпокоен\" от 3000 лева осигурителен праг"}
{"url": "http://clubz.bg/74289-otpuskat_7_miliona_za_internet_v_uchilishtata", "text": "След като се погрижи за по-високи учителски заплати, които ще са с 20% по-високи от 1 януари догодина, кабинетът реши да осигури Wi Fi в училищата в България. Правителството одобри днес 7 065 800 лв. за изграждане и развитие на безжични мрежи в 550 държавни и общински училища, което е близо 1/4 от всички училища. Правителството отпусна над 2 милиона лева на частните училища и градини Предвижда се средствата да се разходват до 15 ноември тази година, след което директорите на училищата да представят в Министерството на образованието и науката (МОН) отчет за извършените разходи за изградените безжични мрежи. Образованието в България не иска и не иска да се промени Парите се осигуряват за сметка на планираните за тази цел разходи по бюджетите на МОН и на още девет първостепенни разпоредители с бюджет за 2018 г. Като част от създаване на единна образователна среда за всеобхватно обучение, изградените безжични мрежи ще осигурят възможност за гъвкав достъп до интегрирани услуги, свързани с комуникация, сигурност, достъп до база данни, мултимедийни файлове, интерактивно съдържание и др., обясняват предимствата от пресслужбата на МС. По-високите учителски заплати няма да подобрят образованието Просветният министър обеща шкафчета за половината ученици до седми клас Образованието в България не иска и не иска да се промени По-високите учителски заплати няма да подобрят образованието Просветният министър обеща шкафчета за половината ученици до седми клас", "date": "2018.10.10", "title": "Отпускат 7 милиона за интернет в училищата"}
{"url": "http://clubz.bg/74309-tereza_mej_syzdava_nov_post_ministyr_sreshtu_samoubijstvata", "text": "Британският премиер Тереза Мей обяви днес, че създава в правителството си нов пост - министър за превенция на самоубийствата, предаде Асошиейтед прес.  Мей представи номинацията на Джаки Дойл-Прайс по време на международна конференция в Лондон, посветена на душевното здраве.  Британският премиер освен това обеща 1,8 милиона лири (2,4 млн. долара) за организацията \"Самаритариънс\" (Самаряни), за да продължи да поддържа безплатна \"гореща линия\" за консултации.  \"Таймс\": Евролидерите унизиха Тереза Мей Групата \"Кампания срещу живота в мизерия\", посветила се в предотвратяването на самоубийствата на мъже, окачестви като \"пробив\" назначаването на министър с такъв ресор. Според президента на организацията това ще помогне за \"хвърлянето на светлина върху самоубийството\", снемането на позорното петно от него и \"засилването на подкрепата за засегнатите\" във Великобритания.  Само в Англия всяка година по около 4500 човека отнемат живота си, отбелязва АП.", "date": "2018.10.10", "title": "Тереза Мей създава нов пост - министър срещу самоубийствата"}
{"url": "http://clubz.bg/74282-aej_bylgariq_mediite_da_ne_seqt_omraza_sluhove_i_spekulacii", "text": "Асоциацията на европейските журналисти (АЕЖ) в България разпространи декларация, в която се заявява, че медиите не трябва да сеят омраза, нито пък да слухове и спекулации. От АЕЖ призовават журналистите да отразяват етично трагедии, като тази с убийството на журналистката Виктория Маринова. Изтъква се, че медиите трябва да отразяват точно фактите и да спазват презумпцията, че всеки е невинен до доказване противното. От АЕЖ смятат, че при подобни случаи би трябвало да се насочва общественото внимание към проблеми като насилието над жени или социалното изключване на големи групи общности. Ето какво се казва в декларацията:", "date": "2018.10.10", "title": "АЕЖ-България: Медиите да не сеят омраза, слухове и спекулации"}
{"url": "http://clubz.bg/74295-selajdin_severin_dejstva_voden_ot_nagona_bez_da_analizira", "text": "Случаят с разкритото убийство в Русе е \"отворил информационните канали\" на МВР, защото са получавали информация и свидетелски показания от граждани, роднини и познати на обвинения Северин Красимиров. Това каза днес министърът на вътрешните работи Младен Маринов по време на блиц контрол в Комисията по вътрешен ред и сигурност на парламента. И още нещо: Адресите в Германия, които са изследвани около избягалия в неделя от страната Северин, са в три различни области. В крайна сметка той е задържан в жилище на майка му, в което тя живее - по думите на Маринов -   (според ДПА, това е станало в гр.   в Северна Германия, б.р.). Разследващите са работили по две основни версии, стана ясно още от думите на министъра - и двете свързани с личния живот и личността на жертвата. Освен свидетелските показания, които са ги насочили, те са направили претърсване и изземване. Маринов благодари и на експертите от Института по криминалистика, които в много кратък срок са извадили пълен ДНК профил. Младен Маринов описа младия мъж  Все още се работело и по другите версии, тъй като не е проведен разпит с младия мъж. Председателят на вътрешната комисия и бивш МВР министър Цветан Цветанов го поздрави и не пропусна да отправи послание, че Само лидерът на \"Атака\" Волен Сидеров каза, че имат късмет, че е избягал в Германия и затова е бил заловен.  , натърти Сидеров, който преди дни поиска оставката на Маринов след стълкновение на жена му със судански гражданин. Той попита как е избягал и кой му е позволил  На това Маринов отговори, че на 7 октомври, когато излиза заедно с още двама, той не е бил заподозрян, т.е. не може да се говори, че е изпуснат.", "date": "2018.10.10", "title": "Селайдин-Северин: действа, воден от нагона, без да анализира"}
{"url": "http://clubz.bg/74297-bylgariq_protiv_dvojnite_standarti_v_es_i_za_kolite_s_vredni_gazove", "text": "Информационна нота от името на българската, полската и словашката делегация бе представена вчера пред Съвета по околна среда на ЕС в Люксембург, се казва в съобщение на Министерството на околната среда и водите (МОСВ) в София. Тя е за необходимостта от приемане на мерки на ниво ЕС за справяне със замърсяването на въздуха от очаквания внос на употребявани автомобили от страни членки с висок стандарт към държави с по-ниска покупателна способност на населението след забраната за използването на такива автомобили в някои европейски градове. Нотата бе представена от министъра на екологията Нено Димов. ЕС реже с 35 на сто вредните газови емисии от колите Инициативата бе подкрепена от още пет страни - Кипър, Латвия, Литва, Люксембург, Румъния и Унгария. Той изтъкнал, че все по-голям брой градове в Западна Европа въвеждат забрани за движение на дизелови автомобили поради завишените им вредни емисии. В резултат вече е факт напливът на употребявани коли от държави членки с високи средни доходи на глава от населението към такива с ниски. Това създава риска и от т. нар. вътрешно изтичане на въглерод в рамките на транспортния сектор на ЕС, смята Димов. Наши евродепутати винят ЕС за двойния стандарт на храните Според Димов прагматичният подход изисква отговорност от този, който изкривява пазара. Това означава държавите, които въвеждат подобни забрани, да не могат да изнасят коли, които не отговарят на определени стандарти. За да бъде работеща, тази отговорност трябва да бъде закрепена на наднационално, европейско ниво, защото засяга целия ЕС, убеден е Димов. Министърът обясни, че именно затова България съвместно с Полша и Словакия иска да привлече вниманието към сериозността на проблема и към необходимостта да бъдат обсъдени и предприети мерки, включително законодателни, за справяне с проблема на европейско ниво. Наши евродепутати винят ЕС за двойния стандарт на храните", "date": "2018.10.10", "title": "България против двойните стандарти в ЕС и за колите с вредни газове"}
{"url": "http://clubz.bg/74302-ataka_se_sybira_s_televiziqta_si_pod_edin_pokriv", "text": "Партия \"Атака\", част от малкия коалиционен партньор на управляващата ГЕРБ - Обединени патриоти, получи нов офис в София и щабквартирата й вече ще се помещава под телевизията на атакистите \"Алфа\" на площад \"Славейков\". Светлозар Лазаров подаде оставка от \"Атака\" Решението за това е на Министерския съвет, който на днешното си заседание утвърди преместването на Комисията за защита на потребителите (КЗП) в друг имот, а на нейно място идва \"Атака\". Комисията се мести в дом-паметник \"Александър Стамболийски\" в София, където ще заема първия, третия, четвъртия и петия етаж от административната и делова сграда. В нея сега се помещават атакистите. БЗНС: Волен Сидеров e износен популист, кланя се на Кремъл \"Поради отпаднала необходимост\" от комисията се отнема имота й на пл. \"Славейков\" № 4А в столицата, пише в решението на МС. Част от него - целият трети и част от четвърти етаж, се предоставя под наем на \"Атака\" - за административните нужди на централното й ръководство, както обясняват от правителствената пресслужба. Партийната телевизия се намира на втория етаж в сградата на пл. \"Славейков\" 4А. Как тв \"Алфа\" нарече съдия \"корумпиран\" заради огледалото на Деница През 2013 г. от Софийската опера се оплакаха, че шумът и вандалското поведение на симпатизантите на \"Атака\" пречи на работата им. БЗНС: Волен Сидеров e износен популист, кланя се на Кремъл Как тв \"Алфа\" нарече съдия \"корумпиран\" заради огледалото на Деница", "date": "2018.10.10", "title": "\"Атака\" се събира с телевизията си под един покрив"}
{"url": "http://clubz.bg/74292-vlastta_dade_43_mln_leva_na_varna_da_plati_na_georgi_gergov", "text": "Бизнесменът, активист на БСП и почетен консул на Русия Георги Гергов ще получи 43.2 млн. лева за варненската Дупка - терен от близо 3 декара в центъра на крайморския град. Социалисти от Пловдив срещу Георги Гергов. Бил близък с Бойко Борисов Правителството реши днес да отпусне въпросните 43.2 млн. лева на община Варна, с които тя да плати имота на Гергов, тъй като Дупката е в активите на герговия ЦУМ. Отпускането на милионите е мотивирано като \"разрешаване на инфраструктурен проблем в централната градска част на Варна\". Става въпрос за т. нар. Дупка в центъра на града, поясняват в прессъобщението от Министерския съвет. Миналия петък общинският съвет във Варна прие с мнозинство от 28 гласа предложение на комисията по собственост общината да придобие 100% имота, известен като Дупката, който в момента е в активите на ЦУМ АД. Георги Гергов: Нинова трябва да си ходи, пак ще участвам за лидер на БСП Откупването можеше да стане само ако държавата отпусне финансиране в размер на 43.2 млн. лева. Така Георги Гергов получава по сметките си малко над 43 милиона лева за 2915 кв. м, използвани сега като платен паркинг. Не е ясно какви намерения има за мястото кметът на Варна Иван Портних, по чиято инициатива се реализира \"откупката\" за огромната сума. Наскоро   съобщи, че оценката на \"ЦУМ Варна\" е изготвена от независимите оценители Нелияна Иванова и Людмил Велинов, които са използвали метода чиста стойност на активите и са определили, че общината трябва да плати 43.2 млн. лева. Гергов: БСП е аут, а не алтернатива За основа на оценката си те хипотетично очертали бъдеща сграда с подземни гаражи и осем етажа, без да е ясно дали 100% застрояване на терена е допустимо и колко е максимумът в етажите. После решават, че себестойността на строителството ще е 369 евро/кв.м, а после магазините ще се продават примерно на цена 2290 евро/кв.м. По времето на правителствата на Жан Виденов и Иван Костов свързани с Гергов работническо-мениджърски дружества приватизираха пловдивския парк-хотел \"Санкт Петербург\" и  държавната фирма \"Старият Пловдив“ АД, в чийто капитал бяха известните заведения \"Пълдин\" и \"Ритора\", а също така хотел \"България\", по-късно препродадени. При Иван Костов Гергов стана собственик и на бившия курорт \"Дружба\" край Варна, прекръстен на \"Слънчев ден\", а през 2004 г., при управлението на Сакскобургготски и НДСВ-ДПС, се сдоби и с ЦУМ в София. По времето на Тройната коалиция - и кабинета на Станишев, сделката за Стария град в Пловдив беше финализирана. Това се случи в края на 2006 г., когато тогавашният министър на икономиката Румен Овчаров прие увеличение на капитала с апорта на частната фирма \"Пълдин туринвест\". Георги Гергов: Нинова трябва да си ходи, пак ще участвам за лидер на БСП Гергов: БСП е аут, а не алтернатива", "date": "2018.10.10", "title": "Властта даде 43 млн. лева на Варна - да плати на Георги Гергов"}
{"url": "http://clubz.bg/74279-zlatnite_evropejski_vizi_nosqt_%E2%82%AC48_mlrd_na_kipyr_i_%E2%82%AC25_mln_na_bylgariq", "text": "Международна правозащитна организация предупреди днес, че предоставянето на т.нар. златни европейски визи на граждани на трети страни срещу инвестиция в приемащата държава от ЕС е начин да се перат пари. България е между 13 страни от ЕС, които имат такива схеми. В   публикуван днес, организацията  , която се бори с корупцията, твърди, че някои от тези държави не управляват схемите си правилно. България дава право на пребиваване срещу инвестиция от 2009 година и гражданство срещу инвестиция от 2013 година. Получилият право на пребиваване може да получи гражданство след една година, без да е задължен физически да е бил в страната. Кандидатът има избор между следните опции: - да купи у нас имот за 600 000 лева;  - да основе българска фирма, като инвестира 250 000 лева и създаде поне пет работни места; - да вложи от 1 до 6 милиона лева в българско дружество;  -да инвестира 500 000 в българска фирма и да създаде поне 10 работни места; - да закупи концесионни права или ценни книжа за 1 милион лева. Подобни схеми в ЕС имат Aвстрия, Кипър, Люксембург, Малта, Гърция, Латвия, Португалия, Испания, Ирландия, Великобритания, Холандия и Франция. Унгария също е имала такава схема, но я е прекратила. През последните десет години ЕС е дал гражданство на 6000 души и право на пребиваване на близо 100 000 по схеми със \"златни\" визи. Испания, Унгария, Латвия, Португалия и Обединеното кралство са дали най-много \"златни\" визи - над 10 000 на страна - на инвеститори и на техните семейства. Следват ги Гърция, Кипър и Малта. Нито една от споменатите 13 страни, с изключение на Австрия и Малта, не публикуват списъци на новите граждани или пребиваващи. Схемите изискват различен размер на инвестициите. Пребиваването в Гърция или в Латвия може да струва 250 000 евро, докато кипърски паспорт може да струва 2 милиона евро. Австрийският може да достигне и до 10 милиона евро, макар законът да не посочва изрична цена. В само седем от общо 17 схеми привлечените средства са публикувани. Държавите членки на ЕС са привлекли общо 25 милиарда евро преки чуждестранни инвестиции чрез такива схеми през последните десет години. Испания, Кипър, Португалия и Обединеното кралство са спечелили най-много от тях, получавайки съответно средно годишно в евро 976 милиона, 914 милиона, 670 милиона и 498 милиона. Приходите от \"златни\" визи са най-впечатляващи в Кипър и Малта като относителна стойност. Те са съответно 4,8 милиарда евро (7,5 на сто от кипърския БВП) от 2013 година насам и 718 милиона евро от 2014 година насам. Критиците на този вид търговия изтъкват, че тя може не само пряко да изпере незаконно придобити средства, но и да улесни бъдещо пране на пари, снабдявайки собственика им с европейски паспорт, който понижава бдителността на банките. Освен това те посочват, че схемите обезценяват самата идея за гражданството, което не е стока, публично благо. Приходите на държавата от продадените паспорти са 25 милиона евро. Не са отчетени приходите от дадените разрешения за пребиваване. Мнозинството от купувачите на български \"златни\" визи са руснаците, следвани от китайците, пакистанците, египтяните и ливанците.", "date": "2018.10.10", "title": "\"Златните\" европейски визи носят €4,8 млрд. на Кипър и €25 млн. на България"}
{"url": "http://clubz.bg/74280-iyn_makyuyn_bez_svoboda_na_slovoto_demokraciqta_e_izmama", "text": "Без свобода на словото демокрацията е измама, каза британският писател Иън Макюън днес в академичното си слово в аулата на СУ \"Св. Климент Охридски\", след като беше удостоен с титлата \"почетен доктор на Алма матер\". Темата на словото му беше \"Свободата на изразяването\". Свободата на словото винаги е под заплаха - от леви, десни, демагози, организирана престъпност, правителства. Натискът срещу нея е от всички крайни идеологии, религиозни възгледи, възгледи за идентичността ни. Главната идея е да се заглушат всички гласове освен един - това е цел и на всички правителства, които не подкрепят свободата на словото, каза Иън Макюън. Той припомни много важен за него цитат от Волтер: Според Макюън т.нар. фалшиви новини са целенасочена атака срещу свободата на словото, а не недоразумение. Хората и организациите, които ги разпространяват, искат да ни накарат да мислим, че не можем да вярваме на никого. Така на сцената се появяват демагозите, цинизмът и нихилизмът. Правителствата, които подкрепят фалшивите новини, са против демокрацията, посочи писателят. Прочут английски писател помогнал на сина си за есе в училище, оценили го с тройка Той отбеляза, че свободата на словото никога не е нещо просто и ясно, не е абсолютна - например не разпространяваме изявления на педофили или нацистки възгледи, но винаги плащаме цената за обидата от нечии думи. На много места по света свободата на словото е потъпкана. Убийствата на разследващи журналисти - и в миналото, и днес - са шокиращ пример за насилие и опит да се ограничи свободата на словото. Свободата на журналистите от всички медии подхранва обществото. Тя е предпоставка за всички други права и свободи, на които се радваме. За да ги имаме, е необходима култура, която подкрепя интелектуалците. Именно университетите съхраняват тази култура, каза в академичното си слово британският писател. Всеки роман е желание за плурализъм, желание да разберем какво се случва в ума на друг човек. Няма човек - мъж, жена или дете, в чийто ум да не можем да надникнем благодарение на романа, каза Макюън, \"мотивирайки се\" защо е посветил живота си на литературната форма, възникнала в началото на XVIII в. от потребността да изследваме човека, взаимоотношенията между хората и отношенията им със заобикалящия свят.  Предложението за удостояването на Иън Макюън с почетното звание на СУ е на Факултета по класически и нови филологии и на Факултета по славянски филологии. Авторът е в България специално за откриването на четвъртия международен кино-литературен фестивал CineLibri тази вечер от 19.00 ч. в зала 1 на НДК с филма по неговия роман \"На плажа Чезъл\", на който е и сценарист. На церемонията Макюън ще получи от директора на фестивала Жаклин Вагенщайн наградата \"Синелибри\" за цялостен принос към изкуството на литературната адаптация на езика на киното. На 11 октомври от 19.00 ч. Макюън ще има среща с читатели в Литературния клуб \"Перото\" в НДК. БТА", "date": "2018.10.10", "title": "Иън Макюън: Без свобода на словото демокрацията е измама"}
{"url": "http://clubz.bg/74283-volejbolistkite_specheliha_dramatichno_sreshtu_tajland", "text": "Волейболните националки записаха първата си победа във втората фаза на Световното в Япония и тя бе доста драматична - 3:2 (25:18, 22:25, 18:25, 25:22, 19:17) над тима на Тайланд.  Сблъсъкът от група F се превърна в зрелище за зрителите в Осака и продължи малко повече от 2 часа. Селекцията на Иван Петков губеше с 1:2 гейма, но успя да изравни след 25:22 в четвъртата част. Тайбрекът бе кулминацията на съспенса. Нашите взеха ранен аванс от 8:6 и успяха да удържат аванса от две точки в следващите минути, но азиатките стигнаха до равенство, а след това имаха и мачбол. Българките обаче избегнаха загубата и с много характер и здрави нерви измъкнаха гейма, а оттам и мача след 19:17. Това е трета победа за националките на Мондиала. Нася Димитрова е най-резултатна за успеха с 28 точки, от които 5 блокади. Гергана Димитрова отново изигра много силен мач и завърши с 20 точки, Мирослава Паскова добави 19, Христина Русева - 9, а Лора Китипова и Мария Каракашева - по 6. За Тайланд Онума Ситирак отбеляза 24. Загуба от Русия за волейболистките Така България остава на 7-о място с 3 точки по-малко от азиатките. В четвъртък, 11 октомври, е последният двубой на състава ни - срещу Азербайджан. Началото е в 4:40 часа българско време.", "date": "2018.10.10", "title": "Волейболистките спечелиха драматично срещу Тайланд"}
{"url": "http://clubz.bg/74281-bunt_v_bsp_sreshtu_korneliq_ninova", "text": "Вътрешната опозиция в БСП излезе на открит бунт срещу лидера на партията Корнелия Нинова. В оповестена позиция 50 от членовете на националния съвет критикуват Нинова за рокадата в ръководството на в. \"Дума\", както и за представянето на \"Визия за България\". Според авторите на писмото смяната на главния редактор на \"Дума\" Таня Джаджева с Йордан Мичев е извършена в нарушение на решения, взети от ръководството на БСП, както и в нарушение на устава на партията. Те смятат, че това е поредният пример за безпардонно пренебрегване на националния съвет. Както Клуб Z писа, атаката срещу Нинова чрез Мичев е започнала на пленума на партията отпреди седмица. Формално поводът е бил публикувана на първа страница на вестника снимка на почетния председател на ДПС Ахмед Доган. Проблемът с \"устава\" е, че според него главният редактор на \"Дума\" се избира от Националния съвет. А Мичев е назначен от Изпълнителното бюро. Формално обаче уставът не е погазен, защото Мичев е \"изпълняващ длъжността\", а не директно назначен като главен редактор. Тази вратичка в партийния устав е била открита още от Сергей Станишев и така бяха назначени последните редактори на \"Дума\" Юрий Борисов и Таня Генева-Джаджева. Вътрешната опозиция изтъква още, че \"Визия за България\" също не е получила одобрение от пленума. Главният редактор на \"Дума\" на другарски съд заради снимка на Доган Авторите на писмото казват, че новият главен редактор на \"Дума\" е случаен човек без авторитет. А освобождаването на Джаджева е пример за нарушаване на медийната свобода.  Сред подписалите писмото са  и др. Подписали са се и 12 журналисти. Ето пълния текст на писмото:", "date": "2018.10.10", "title": "Бунт в БСП срещу Корнелия Нинова"}
{"url": "http://clubz.bg/74284-prekratqva_se_procedurata_za_koncesiq_na_letishte_plovdiv", "text": "Правителството прекратява процедурата за концесия на летище Пловдив. Предложението е на министъра на транспорта, информационните технологии и съобщенията Росен Желязков, след като класираният на първо място участник е информирал за \"невъзможността да сключи концесионен договор\".   Китайската концесия на летище Пловдив се провали Процедурата бе открита с Решение № 1120 на Министерския съвет от 30 декември 2016 г. Министерският съвет е определил за концесионер участника в процедурата за предоставяне на концесия – Обединение (Консорциум) между китайската компания \"Хайнан\" и \"Пловдив еърпорт инвест\", припомня в съобщението правителствената пресслужба. Загина милиардерът, който спечели концесията на летище Пловдив Процедурата е открита и следва да приключи при условията на отменения Закон за концесиите, който даваше възможност на правителството да реши дали да предпочете втория участник. Налице е съществена разлика в офертите на участниците, класирани съответно на първо и второ място, както следва: 1.1. размер на инвестициите: 1.1.1. класиран на първо място участник – Обединение (консорциум) между \"Хайнан\" и \"Пловдив еърпорт инвест\", за срока на концесията – инвестиции в размер на 79 083 000 евро (седемдесет и девет милиона, осемдесет и три хиляди евро) без ДДС; 1.1.2. класиран на второ място участник – Консорциум \"Летище Пловдив\", за срока на концесията – инвестиции в размер 65 513 475 евро (шестдесет и пет милиона петстотин и тринадесет хиляди четиристотин седемдесет и пет евро) без ДДС; 1.2. размер на концесионното плащане: 1.2.1. класиран на първо място участник – Обединение (консорциум) между \"Хайнан\" и \"Пловдив еърпорт инвест\": фиксирана част на годишните концесионни плащания – 600 000 (шестстотин хиляди) лева без ДДС; 1.2.2. класиран на второ място участник: Консорциум \"Летище Пловдив\": фиксирана част на годишните концесионни плащания – 120 000 (сто и двадесет хиляди) лева без ДДС. Новият Закон за концесиите е приет след приемане на решението на Министерския съвет за откриване на процедура за предоставяне на концесия на летище Пловдив. Икономически и правно оправдано е процедурата за предоставяне на концесия на летище Пловдив да бъде проведена при условията и по реда на новия Закон за концесиите, казват от МС.  Сключването на концесионен договор, който ще се подчинява на правилата на отменен Закон и на отменено право на Европейския съюз в тази област, при приети и влезли в сила към датата на сключване на договора на нов Закон за концесиите, които въвеждат нови правила на Европейския съюз в тази област, не са предпоставка за трайното, устойчиво и безпроблемно развитие на концесията, се казва в прессъобщението. Общинарите в Пловдив поискаха летището Загина милиардерът, който спечели концесията на летище Пловдив Общинарите в Пловдив поискаха летището", "date": "2018.10.10", "title": "Прекратява се процедурата за концесия на летище Пловдив"}
{"url": "http://clubz.bg/74278-i_sydiite_ot_vss_vyzmuteni_sled_famoznoto_ogledalo_na_denica_siderova", "text": "Това се казва в поредна декларация - този път от съдийската колегия на ВСС, след случая, при който судански гражданин влезе в пререкания след леко ПТП с жената на Волен Сидеров - Деница. Съдиите от висшия колективен орган за пореден път напомнят, че става дума за \"тенденциозно внушение, без да предоставя никакви аргументи и доказателства\". История с огледало, Деница на Волен, \"Ислямския свят\" и ДАНС (АУДИО) Съдия Василев е поредният замерян от подобен тип медии, след като отказа да накаже административно по Указа за борба с дребното хулиганство суданец, който - според твърденията на \"Атака\" - е агресирал Деница Сидерова след шофьорски инцидент с джипа й. Как тв \"Алфа\" нарече съдия \"корумпиран\" заради огледалото на Деница Главните потърпевши - съдиите от Софийския районен съд, за втори път в историята си излязоха с декларация срещу безчинствата в т. нар. медии - първият бе, след като от \"Пик\" преследваха пред дома й съдийка, която ги осъди в полза на Емил Джасим, и я наричаха \"същество\". Любопитно е, че тогава подобна декларация от името на ВСС в подкрепа на съдиите излезе, подписана от говорителя на Съдийската колегия Цветинка Пашкунова. Впоследствие членът на ВСС (от политическата квота, предложение на Волен Сидеров) Боян Новански даде интервю пред \"Пик\", че не е подписвал подобна декларация. А пък издателят на въпросната агенция наричаше Цветинка Пашкунова - Ташункова. Ето и целия текст на съдийската декларация от днес: от Съдийската колегия на Висшия съдебен съвет Съдийската колегия на Висшия съдебен съвет изразява своята тревога и възмущение от поредния опит за накърняване на съдебната власт и дискредитиране на общественото доверие в нея. Конкретен повод е излъчен видеоматериал в ефира, публикуван и на интернет сайта на телевизия „Алфа\". Съдийската колегия остро осъжда като недобросъвестен, преднамерен, недопустим и тенденциозен многократно излъчения на 06.10.2018 г. и на 07.10.2018 г. манипулативен стоп-кадър със снимка на Николай Василев – съдия от Софийския районен съд, и надпис „КОРУМПИРАНИЯТ СЪДИЯ ОТ СОФИЙСКИ РАЙОНЕН СЪД НИКОЛАЙ ВАСИЛЕВ ПУСНА НА СВОБОДА ПРЕСТЪПНИКА ОТ СУДАН\". Посоченият кадър е публикуван на 06.10.2018 г. в 22:13 ч. на интернет сайта на ТВ „Алфа\", като е наличен и към момента в категория „Репортажи/Изказване\". Видеоматериалът е с продължителност 01:22 мин. - ситуирана на черен фон снимка с посочения надпис и инструментално озвучаване, и прави тенденциозно внушение, без да предоставя никакви аргументи и доказателства. Същият надпис е излъчван многократно в програмата на ТВ „Алфа\" по време на новинарските емисии и актуални предавания. Действията на телевизия „Алфа\" по недопустим начин засягат личното достойнство, уронват авторитета и накърняват професионалната компетентност на българския съдия. Съдийската колегия на ВСС приема излъченото съдържанието като провокативно, несъобразено с етичните стандарти и критериите за обективна журналистика, компрометиращо държавността и нарушаващо конституционно установения баланс между съдебна, изпълнителна и законодателна власт. Особено тревожен е използваният език на омразата с обидни квалификации към българския съдия, и към чуждия гражданин – страна в административно наказателно дело № 16730/2018 по Указа за борба с дребното хулиганство. Тази позиция на ТВ „Алфа\" демонстрира грубо незачитане на конституционно прогласения правов ред и демократични ценности, като погазва независимостта на съда и разделението на властите в Република България. Членовете на Съдийската колегия на ВСС изразяваме готовност при налични фактически данни и доказателства за злоупотреба със служебно положение и корупционни практики в съдебната система, предоставени от граждани, медии и представители на политическата власт, да упражним правомощията си по Закона за съдебната власт и да сезираме незабавно компетентните органи, но няма да допуснем обругаване срещу български магистрати, основаващи се на голословни твърдения. Как тв \"Алфа\" нарече съдия \"корумпиран\" заради огледалото на Деница", "date": "2018.10.10", "title": "И съдиите от ВСС възмутени след \"фамозното\" огледало на Деница Сидерова"}
{"url": "http://clubz.bg/74275-bsp_sys_signal_v_prokuraturata_sreshtu_koncesiqta_na_letishte_sofiq", "text": "Депутати от БСП внесоха днес сигнал в прокуратурата да бъде спряна концесията на летище София с основен мотив, че аеропортът е обект на националната сигурност. Говорителят на парламентарната група на БСП за България Елена Йончева цитира чл. 24 от Закона за концесиите, който казва, че не се допуска концесия при опасност за националната сигурност и отбраната на България. Парламентът отхвърли спиране на концесията за \"Летище София\" Колегата ѝ Филип Попов съобщи, че през 2009 г. има постановление на Министерския съвет, в чието приложение летище София е записано като обект на националната сигурност. Соцдепутатът Попов припомни, че летището е сто процента държавна собственост, през него са минали 6.5 милиона пътници, на печалба е, а се отдава на концесия. По Конституция прокуратуратурата е тази, която следва да следи за законосъобразността на актовете, каза още Филип Попов. Документите за концесията на \"Летище София\" - тайна и за депутати По думите му летище София е най-голямото, то е многоцелево, не е само за пътници, част е от \"критичната инфраструктура\", а е стартирана процедура, която е незаконосъобразна. Елена Йончева припомни, че през м. г. служебното правителство е спряло процедурата заради \"обосновани съмнения\", че е опасна за националната сигурност.  MAG: Няма да правим от летище София сателит на Истанбул Оттук насетне очакваме българската прокуратура и българският съд да си свършат работата, каза Йончева. Кабинетът стартира процедурата за концесия на летище София през юни т.г., като оферти ще се подават до 22 октомври.При концесия правителството предоставя на частния партньор само правото да управлява летището. Цялата летищна инфраструктура, както и активите, остават публична собственост, включително всичко, построено от концесионера по време на концесията. Летище София е най-голямото летище, разположено на територията на България, което с Решение на Министерския съвет от 29 декември 2002 г. е обявено за летище за обслужване на международни превози. През 2017 г. е обслужило 6 490 096 пътници. Концесията е за 35 години, а от бъдещия концесионер се иска да построи трети терминал на летището, а прогнозната стойност на концесията е близо 3.9 милиарда евро. Документите за концесията на \"Летище София\" - тайна и за депутати MAG: Няма да правим от летище София сателит на Истанбул", "date": "2018.10.10", "title": "БСП със сигнал в прокуратурата срещу концесията на летище София"}
{"url": "http://clubz.bg/74235-vlizat_siderov_barekov_i_prezidentskiqt_syvetnik_cekov", "text": "Съпредседателят на \"Обединени патриоти\" (ОП) и лидер на \"Атака\" Волен Сидеров и евродепутатът Николай Бареков видимо скрепиха връзки тези дни. Двамата демонстрират сплотеност до степен, в която Бареков дори не изключи вариант \"Атака\" и неговата \"Презареди България\" да се явят заедно на изборите за Европейски парламент през май догодина. А това, разбира се, изключва участието на партньорите на Сидеров в ОП Красимир Каракачанов (ВМРО) и Валери Симеонов (НФСБ). Позабравеният Бареков напомни за себе си тези дни, когато изплува на мястото на \"опита за покушение\" срещу сем. Сидерови. Става въпрос за лекото ПТП в столицата от миналия петък вечерта с участието на Деница Сидерова - съпруга на лидера на \"Атака\". Както е известно, произшествието, при което два джипа си отнесли страничните стъкла, бе превърнато в политико-криминална драма, вследствие на което Сидеров поиска оставката на вътрешния министър Младен Маринов, а после и на председателя на ДАНС Димитър Георгиев. Поиска също така \"Атака\" да оглави МВР, а другият участник в ПТП-то - суданец - да бъде \"неутрализиран\" от ДАНС. На \"местопроизшествието\" се оказаха и Бареков, и неговият ко-водещ в предаването Б2 по \"Евроком\" - бившият депутат на Валери Симеонов Димитър Байрактаров. Двамата посветиха на случая от \"Симеоновско шосе\" голяма част от последвалото си тв шоу, развивайки тезата, че става въпрос за... готвен атентат срещу самия Волен Сидеров. Но за зла беда жена му Деница се оказала в злополучния джип. История с огледало, Деница на Волен, \"Ислямския свят\" и ДАНС (АУДИО) Последва рубриката \"Фалшив герой\", в която Байрактаров с микрофон в ръка дебне депутата от НФСБ Валентин Касабов на влизане в парламента, за да го попита: И за да коментира, че пиян или \"дори и яко надрусан с наркотици, депутатът е готов да управлява\". Последното е само щрих - какво е отношението към коалиционния партньор на \"Атака\" - НФСБ. Видимо от фейсбук профила на Бареков пък, такова е отношението и към третия партньор - ВМРО. Въпросното предаване приключи с анонса на Бареков, че двамата с председателя на парламентарната група на \"Обединени патриоти\" Сидеров организират престижен форум на консерваторите този петък. Междувременно Бареков се изяви пред агенцията, пред която се изявява депутатът от ДПС Делян Пеевски - ПИК, за да разкаже: първо - че се е озовал на \"местопроизшествието\" с Деница Сидерова, защото преди това е бил на среща със самия Сидеров, и второ - че \"група националисти и патриоти\" са се събрали на разговор \"как да направим такъв политически проект, който да спре мигрантите в България\". В интервюто бившият популярен тв водещ намеква, че явяването заедно с \"Атака\" на евровота \"ще бъде най-добрият начин да бъде спряно ДПС\". Изборите идват, Бареков също Във вторник дойде официалното съобщение за бъдещото консервативно съглашение. От пресцентъра на \"Презареди България\" разпратиха покани за конференция на тема \"Обединеният консерватизъм - ключовата посока в развитието на България\". Любопитен щрих е, че в конференцията участие ще вземе и Борислав Цеков - назначен от президента Румен Радев за член на правния му съвет. Цеков е и основател на \"Институт за модерна политика\" и в качеството си на такъв ще представи социологическо проучване за влиянието на консерватизма у нас. Около института се шумя много преди няколко години, когато се оказа, че свързани с него лица и медии са получавали средства за стотици хиляди левове от т. нар. медийни пакети за референдума от 2015-а. Ужилването: 140 000 лв. за модерна политика Участие в конференцията този петък ще вземат и европейски консерватори. Сред тях ще бъдат Ян Захрадил, член на ръководството на ЕКР и президент на Алианса на европейските консерватори и реформисти (АКРЕ), Темистоклис Астенидис, зам.-директор на АКРЕ, и други. НФСБ и ВМРО все още не са реагирали на \"заигравката\" на коалиционния си партньор с Бареков. Но интригата така или иначе вече се очертава. Изборите идват, Бареков също Ужилването: 140 000 лв. за модерна политика", "date": "2018.10.10", "title": "Влизат Сидеров, Бареков и президентският съветник Цеков..."}
{"url": "http://clubz.bg/74287-interpol_oficialno_izdirva_anton_birmata", "text": "Интерпол обяви за издирване по цял свят с червена бюлетина в публичния си масив Антон Станоев - единия от т.нар. трите Бирми. Световната полицейска орагнизиция засега не е качила за издирване баща му Евлоги или брат му Георги  Официално: издирват трите Бирми По първоначално обявеното от прокуратурата в края на септември тримата бяха обявени за общодържавно издирване у нас и обвинени задочно заради канала за цигари, разбит в Пловдивско. В София бяха атакувани заведенията им - ресторантите \"Бест\" и \"Везувий\". Според спецпрокуратурата става въпрос за нелегални цигарени заводи в Дупница, Горна Оряховица и Тутракан плюс цех за рязане в Калугерово и за етикети във Варна. Бирмите ще бъдат обвинени, че са финансирали, осигурявали са покритие с регистрирани фирми, осигурявали помещения и работници плюс битови условия. Не е обвинена майката в семейството Лидия Станоева, известна в жълтите медии с прякора Скалата. Ударът срещу Бирмите последва идентични такива срещу \"организираните престъпни групи\" в лицето на Ветко Арабаджиев и Миню Стайков и семействата им.", "date": "2018.10.10", "title": "Интерпол официално издирва Антон Бирмата"}
{"url": "http://clubz.bg/74277-yunker_dovolen_ot_razkrivaneto_na_ubijstvoto_na_jurnalistkata", "text": "Председателят на Еврокомисията Жан-Клод Юнкер приветства бързите и активни усилия на премиера Бойко Борисов и българските власти, които в сътрудничество с правоприлагащите органи от другите страни членки на ЕС арестуваха заподозрения убиец на журналистката Виктория Маринова. Той е: Северин Надеждов Красимиров (СНИМКИ) В понеделник говорителят на ЕК Маргаритис Схинас заяви в отговор на въпрос на Клуб Z, че Брюксел очаква бързи действия от страна на българското правосъдие. Той допълни, че трябва да бъде изяснено дали убийството на Виктория Маринова  е свързано с нейната работа. Брюксел и Берлин за убийството на журналистката: Очакваме бързи действия, ще следим разследването  Брюксел и Берлин за убийството на журналистката: Очакваме бързи действия, ще следим разследването ", "date": "2018.10.10", "title": "Юнкер доволен от разкриването на убийството на журналистката"}
{"url": "http://clubz.bg/74234-amerikanec_otgleda_ednotonna_tikva", "text": "На Световното първенство за най-тежка тиква, организирано гр. Халф Мун бей в Северна Калфиорния, победител стана Стив Далетас, отгледал тиква с тегло 984 килограма, предаде Асошиейтед прес. Той посадил осем тиквени семки на 15 април в родния си град Плезант хил в щата Орегон. Благодарение на хубавото време и на грижите на пилота от търговската авиация неговото \"произведение\" се сдобило с рекордни размери. Далетас за четвърти път става шампион в това състезание. Сегашният му рекорд е втори като постижение в 40-годишната история на тази надпревара. През миналия месец участник от Ню Хампшър се представи с тиква, тежаща 1134 килограма. Но това е под рекорда за най-голямата тиква, отгледана в САЩ, която е тежала 1147 кг. Световният рекорд е поставен в Белгия през 2016 г. с 1190-килограмова тиква. БТА", "date": "2018.10.10", "title": "Американец отгледа еднотонна тиква"}
{"url": "http://clubz.bg/74258-strasburg_v_litva_i_rumyniq_e_imalo_tajni_zatvori_na_cru", "text": "Европейският съд за правата на човека (ЕСПЧ) отхвърли обжалванията на Румъния и Литва по присъди на този съд от май за участието им в програмата за тайни затвори на ЦРУ, предаде Франс прес. Двама затворници от Гуантанамо - Абд ар Рахим ан Нашири (срещу Румъния) и Абу Зубайда (срещу Литва) бяха заявили, че са били държани в тайни затвори в тези страни между 2004 и 2006 г. и са били подложени на психическо и физическо насилие. До момента нито Букурещ, нито Вилнюс са признали на техни територии да е имало тайни затвори и обжалваха присъдата от май. Съдебният състав обаче единодушно отхвърли обжалванията им. Препоръчва се на литовските власти да проведат възможно най-бързо пълно разследване по въпроса и при необходимост да накаже виновните лица. Литва е осъдена да изплати 100 000 евро на ищеца и 30 000 евро съдебни разходи. Съдът в Страсбург стигна до същите заключения в делото на Абд ар Рахим ан Нашири срещу Румъния, която ще трябва да изплати 100 000 евро на жалбоподателя. ЕСПЧ също препоръчва на Букурещ да извърши разследване и да се опита да получи уверения от американските власти, че Ан Нашири няма да бъде осъден на смърт. Полша вече беше осъдена от ЕСПЧ по сходно дело през 2015 г. БТА", "date": "2018.10.10", "title": "Страсбург: В Литва и Румъния е имало тайни затвори на ЦРУ"}
{"url": "http://clubz.bg/74260-es_reje_s_35_na_sto_vrednite_gazovi_emisii_ot_kolite", "text": "Намаляване на емисиите на вредните газове от автомобилите с 35 на сто до 2030 г. Това е главната новина от вчерашния Съвет на министрите на околната среда в Люксембург. Споразумението бе постигнато късно снощи, след разговори, продължили над 13 часа. България бе представена от министъра на околната среда и водите Нено Димов. ЕП: емисиите CO2 от нови автомобили трябва да намалеят с 40 процента Процентите бяха съгласувани след предупреждение от страна на Германия, че прекалено висока цифра ще нанесе сериозни щети на индустрията и работните места. Става дума за големите автопроизводители в Европа. А много от тях са именно германски. Така или иначе, след снощния пробив остава да бъдат изработени окончателните правила. Разговорите по въпроса ще започнат още днес с Европарламента и Еврокомисията. Любопитното е, че ЕП искаше още по-високи ограничения на вредните газови емисии, докато ЕК бе предложила по-ниски. Някои страни членки искаха емисиите да бъдат намалени с 40 на сто, както миналата седмица предлжиха евродепутатите. Ирландия и Холандия открито недоволстваха от снощното решение. Докато Германия застана зад идеята на Комисията емисиите от новите коли да бъдат орязани с 30 процента в сравнение с нивото от 2021 г. , споделиха пред Ройтерс източници, запознати с хода на дискусиите в Люксембург. . В последния момент обаче е била вмъкната добавка, която е успокоила по-бедните страни членки и е накарала германската министърка на околната среда Свеня Шулце да отстъпи. Поправката предвижда различно преброяване в държавите, в които момента на пазара има с 60 на сто по-малко от средния за ЕС процент коли с нулеви или ниски емисии на вредни газове. Същевременно се създава и система за кредитиране, която да стимулира автопроизводителите да увеличат продажбите на електрически коли. Приетият компромисен вариант бе предложен от Австрия, която в момента председателства ЕС. Транспортният сектор е единственият, в който емисиите на вредни газове продължават да растат и днес. Целта на намаляването им до 2030 г. е тяхното ниво да бъде сведено поне до 40 на сто от това през 1990 г. Необичайно високите температури през това лято в северното полукълбо увеличиха отново тревогите от ускоряване на климатичните промени.", "date": "2018.10.10", "title": "ЕС реже с 35 на сто вредните газови емисии от колите"}
{"url": "http://clubz.bg/74261-kakvi_sa_syshtinskite_planove_na_rusiq_za_libiq", "text": "Русия бе обвинена в опит да разклати Запада чрез Либия, пише \"Лента\". Според източник от кабинета в Лондон, цитиран в британското издание \"Сън\", тайните служби в кралството съобщили на премиера Тереза Мей, че Русия изпраща в Либия войски с цел да използва присъствието си там за влияние върху Запада. Тайните служби твърдят, че руското ръководство \"иска да превърне Либия в нова Сирия\" и основна цел на Москва е да поеме контрола върху най-натоварения маршрут за нелегална миграция в Европа. През 2011 г. в Либия започна гражданска война след свалянето на Муамар Кадафи; част от страната бе превзета от радикални ислямисти. Днес там има два властови центъра - в Тобрук заседава избран парламент, а в Триполи - формирано с подкрепата на ООН и Запада правителство на националното съгласие, напомня \"Лента\". Западът оставя Либия сама да се разпадне Според \"Сън\" Кремъл подкрепя маршал Халифа Хафтар, командващ Либийската национална армия, и снабдява войските му с тежки оръжия. В Западна Либия са изпратени руски военни разузнавачи и специални части, за да обучават либийци и да осигурят канал за свръзка. В пристанищата Тобрук и Бенгази са разположени две руски военни бази, действащи под прикритието на частната военна компания (ЧВК) \"Вагнер\". Източник на вестника добавя, че в Либия са разположени руски противокорабни системи \"Калибър\" и зенитни ракетни комплекси С-300. Всички изявления на тема руско присъствие в Либия са неоснователни, коментира Владимир Шаманов, оглавяващ комисията по отбраната в Държавната дума. По думите му представители на либийски ръководни структури са търсели подкрепа от Москва, но засега няма политически решения по въпроса.  Източник, близък до руското министерство на отбраната, потвърди, че в Либия има военни от Русия, пише \"РБК\". Според него изпратеният там през последните месеци руски контингент включва по-специално елитни десантчици от Подмосковието. Събеседници на всекидневника също твърдят, че съюзник на Русия в Либия е армията начело с маршал Хафтар. Публикуваното в \"Сън\" не отговаря на истината, заявява обаче пред \"РБК\" Лев Денгов, шеф на руската контактна група за уреждане в Либия. \"Взаимодействието на Русия с един от играчите в Либия\" не означава, че Русия подкрепя една от страните в конфликта, казва той. Обама призна Либия за своя главна грешка Руската държавна политика спрямо Либия поставя конкретни задачи за подновяване на икономическите връзки с тази страна; \"руското ръководство е поставило задачата да взаимодействаме с всички страни в либийския конфликт. Освен това Русия взаимодейства с ключовите международни играчи, заинтересовани конфликтът да бъде уреден - с Италия, Франция и страните от региона\", посочва Денгов. Остава в сила ембаргото на ООН върху доставката на оръжия и разполагането на военни контингенти в Либия, напомня пред вестника арабистът Василий Кузнецов. Според него данните за руски военен контингент, изпратен в африканската страна, не отговарят на истината. В Либия действат италиански и френски ЧВК, които охраняват обекти от частния бизнес, също и наемници от Африка, примерно от Судан, казва Кузнецов. Западът се примири с победата на Русия в Сирия, но все по-дейно плаши себе си и другите с \"плановете на Русия за Либия\". Британските медии вече цитират тайните си служби, които заплашват \"да загасят лампите в Кремъл\", ако Русия \"нахлуе в Либия, за да получи контрол над петролните запаси и да провокира нова миграционна криза в Европа\", твърди \"Взгляд\". Според него администрацията на Хафтар вече предлага на Русия изгодни проекти, но Москва \"не смята нищо да заграбва\" в африканската страна. \"Трябва да се постигнат споразумения за бъдещото единно устройство на Либия, да се произведат там избори и после вече да се сключат договори с новото правителство\", обобщава \"Взгляд\". Исторически ден. Отвориха хуманитарен коридор Либия-Италия Руският вестник изразява опасения, че декемврийските избори за президент и парламент на Либия може да се провалят заради разногласия между Триполи и Хафтар. В тази връзка подчертава значението на конференцията за Либия, свикана след месец в Палермо, на която Рим вече е поканил Владимир Путин.  БТА Обама призна Либия за своя главна грешка Исторически ден. Отвориха хуманитарен коридор Либия-Италия", "date": "2018.10.10", "title": "Какви са същинските планове на Русия за Либия "}
{"url": "http://clubz.bg/74276-nyu_jork_tajms_niki_hejli_e_bydesht_prezident_na_sasht", "text": "Вчерашната изненадваща оставка на постоянната представителка на САЩ в ООН   - една от ключовите фигури в администрацията на президента Доналд Тръмп, е централна тема на днешните американски и британски вестници, пише БТА.  , който е един от най-яростните критици на президента, пише в редакционна статия, че мнозина ще съжаляват за нейното оттегляне. Тя можеше да говори открито, както самият президент, за недостатъците на системата на ООН, но въпреки това успяваше тихомълком да води по-практичен начин многостранна дипломация, характерна за световната организация. \n\tВ една администрация, която силно цени безпределната лоялност, Хейли успя да запази поне някои от личните си приоритети и резултатът бе, че може да си позволи нещо крайно рядко срещано: да напусне администрацията на Тръмп с ненакърнено достойнство, отбелязва \"Ню Йорк таймс\".  Русия се управлява от \"режима на Путин\", смята Ники Хейли Според вестника очаква се един ден Хейли да бъде кандидат за президент, макар че й се е налагало да защитава някои от най-лошите политики и инстинкти на сегашния стопанин на Белия дом. Но тя винаги може да отбележи като свой актив и някои по-конструктивни роли, които е изиграла. Тръмп може само да се надява да избере за неин заместник фигура от същия тип. \n\tМакар политиката на Тръмп, поставяща Америка на първо място, да е рязко отрицание на мултилатерализма, много дипломати в ООН ценяха г-жа Хейли като прагматичен посланик, който можеше да обясни действията на президента на света, смутен от хаоса във Вашингтон. Тя установи добри отношения с генералния секретар на ООН Антониу Гутереш и успя да избегне очерталия се разрив между САЩ и ООН. \n\tТя обаче запази и известна независимост от президента - например по отношенията с Русия и по други въпроси. \"Ню Йорк таймс\" припомня и миналото й като губернатор на щата Южна Каролина. По подобен начин вижда политическото й бъдеще и  . Внезапната оставка й гарантира място в уникален клуб с един член - на бивш служител на Белия дом, който напуска орбитата на Тръмп като политическа сила, която може да се окаже потенциална заплаха за президента, независимо от вчерашното й изявление, че не смята да се кандидатира за президент през 2020 г., и обещанието й да подкрепи Тръмп при следващите избори. Посланичката на САЩ в ООН се оттегля Според вестника именно категоричността на това изявление подчертава едновременно и лоялността, която Тръмп изисква от своите хора, и политическите усложнения, които Хейли може да причини на президента. Вестникът цитира Майк Мърфи - дългогодишен републикански стратег и критик на Тръмп: А според социолога Кристин Матюз, която работи с републиканските кандидати, Хейли напуска администрацията на Тръмп \"при свои условия, запазвайки непокътната личностната и и политическата си идентичност\". Вестникът признава, че тя е изгряваща звезда, но добавя, че не е ясно кога и къде тя може да заблести с пълната си светлина. Иванка няма да е новата посланичка на САЩ в ООН Внезапността и секретността около обявяването на оставката й (Тръмп твърди, че знаел за това от 6 месеца) пораждат спекулации за нейните мотиви. Широките пълномощия, с които тя разполагаше по времето на Рекс Тилърсън като държавен секретар, очевидно бяха подрязани с идването на Майк Помпео в Държавния департамент и на Джон Болтън като съветник по националната сигурност. Двамата установиха контрол над външната политика на Белия дом и излязоха на много по-преден план от своите предшественици, което очевидно не се нрави на Хейли. Освен това Тръмп вероятно е подозрителен относно нейните амбиции и заради медийния имидж, който тя успя да си създаде. А и самата Хейли в частни разговори е изразявала скептицизъм от някои от политиките и тактиките на президента, макар и да избягва открито да го критикува, отбелязва \"Вашингтон пост\".  Според лондонския   оставката на Хейли е изненадала и много дипломати в ООН, и висши служители на Държавния департамент. Помпейо и Болтън не знаели за оставката до последно. Вестникът отбелязва вчерашните думи на Тръмп, че ще потърси заместник, който да е като нея. Една от спекулациите бе, че той може да възложи тази роля на дъщеря си Иванка, но самата тя побърза да я опровергае, пише \"Гардиън\".  Самият Тръмп каза пред репортери на път за предизборна среща в щата Небраска, че има петима кандидати, които да заместят Хейли. Един от тях била Дина Пауъл - бивша заместничка на съветника му по националната сигурност. Но вестникът споменава и името на американския посланик в Германия Ричард Гренел, който има зад гърба си 8-годишен стаж в мисията на САЩ в ООН. Вестникът цитира Тръмп, според когото Гренел не бил в списъка му, но можел да обмисли и неговата кандидатура, макар че той се справял много добре на сегашния си пост и бил необходим там. \"Гардиън\" отбелязва също, че оттеглянето на Хейли предизвиква безпокойство сред съюзниците на САЩ в ООН. Въпреки нейната остра риторика (предупреждавайки всяка страна, която гласува срещу САЩ, че си \"записва имената\"), тя успяваше да убеди Тръмп, че ООН е полезна организация, която служи на националните интереси на САЩ, подчертава лондонският всекидневник. Посланичката на САЩ в ООН се оттегля Иванка няма да е новата посланичка на САЩ в ООН", "date": "2018.10.10", "title": "\"Ню Йорк таймс\": Ники Хейли е бъдещ президент на САЩ"}
{"url": "http://clubz.bg/74263-g_n_premier_istinskata_svoboda_na_slovoto_u_nas_e_ubita", "text": "Като медия, която се въздържаше да спекулира, че вече разкритото жестоко убийство е непременно посегателство върху свободата на словото, имаме право и сме длъжни да напомним на премиера Бойко Борисов следното: Бързо разкритото жестоко убийство прави чест на българските институции. Но това няма как да бъде индулгенция за липсата на истинска медийна свобода у нас. Твърденията за липсата на такава свобода не са просто хули отвън, както твърди премиерът Бойко Борисов. Медиите в България не са нито четвъртата, нито първата власт. В голямата си част те са присъдружни на олигархическата власт, установила се у нас след дълъг преход, който уж беше към демокрация. Факт е, че кръженето на медиите около софрата на властта започна много преди ГЕРБ и преди Делян Пеевски. Но именно в последните години този процес стигна до своята кулминация. Свободата на словото и върховенството на закона са двата основни стълба на демокрацията. По отношение на тези два стълба ГЕРБ и премиерът Бойко Борисов продължават да са длъжници на българското общество.", "date": "2018.10.10", "title": "Г-н премиер, истинската свобода на словото у нас е убита"}
{"url": "http://clubz.bg/74262-obvineniq_v_korupciq_hvyrlqt_sqnka_vyrhu_prodajbata_na_uembli", "text": "Сделката по продажбата на стадион \"Уембли\" на американския милиардер Шахид Хан може да претърпи обрат заради обвинения в корупция, пише в. \"Дейли мейл\". Футболната асоциация (ФА) на Англия, която притежава арената, разследва информации, уличаващи кандидат купувача. Преди месеци Хан отправи оферта на стойност 600 милиона паунда за \"Уембли\". Запалянковците и голяма част от футболните хора реагираха остро, но преговорите продължиха и всичко вече е пред финализиране. Съветът на ФА, който включва 127 членове, ще гласува \"за\" или \"против\" продажбата на Храма на футбола на 24 октомври. \"Уембли\" се продава, но Англия не дава Вотът може сериозно да бъде повлиян твърдения за нечисти схеми от страна на Хан, който е собственик на лондонския \"Фулъм\". За такива разкрива Крейг Клайн, бивш заместник футболен директор на клуба. Пред \"Дейли мейл\" той твърди, че е подал данните в полицията и на ФА. Те уличавали Хан и изпълнителният директор на \"Фулъм\" Алистър Макинтош. Говорител на милиардера е заявил, че обвиненията са \"нонсенс\". Клайн, който е приятел и състудент на сина на Шахид Хан, още от миналата година публикува в социални мрежи постове, в които вини бившите си работодатели в подслушване и расизъм. Уверява, че притежава счетоводни документи с машинации на клуба. В писмото си до полицията и ФА Клайн твърди за \"системна корупция\" от страна на Хан и неговата администрация. Футболната асоциация потвърди в официално съобщение, че е получила документите и че се запознава с тях. Крейг Клайн е напуснал \"Фулъм\" през миналата година. ", "date": "2018.10.10", "title": "Обвинения в корупция хвърлят сянка върху продажбата на \"Уембли\""}
{"url": "http://clubz.bg/74265-borisov_bylgari_da_si_ochernqt_dyrjavata_po_naj_brutalen_i_gaden_nachin_edno_kym_edno", "text": "Премиерът Бойко Борисов благодари на извънредния брифинг днес, посветен на разкритото убийство на Виктория Маринова, първо на институтите по криминалистика и по психология на МВР \"и на всички нещатни сътрудници и граждани\", които са помогнали. А после и на медиите, които са се въздържали да не истеризират. Закани се и да \"скастри\" европейските си партньори за проявеното недоверие. Изказването му след това предаваме едно към едно: \"Искам да се обърна към вас като към разследващи журналисти. И натиска, който беше приложен към държавните органи през тези няколко дни... Въпреки че в неделя още ви помолих да изчакате няколко дена  , защото вие като разследващи журналисти знаете, че всяко прибързано изговаряне от страна на прокуратурата или МВР и дори от мене, когато съм подложен под натиск – течейки такова разследване, можеше да предизвика укриване на вещи, укриване на извършител и нямаше днес какво да си говорим. Благодаря на трите федерални провинции, които се включиха в Германия, на техните ръководители. Утре Младен Маринов ще има възможност да благодари и на Зеехофер ) на съвета. Защото действително в реално време той менеше адресите си и на територията на три провинции и трябваше да бъде задържан. Обявявайки каквото и да е от разследването, това щеше да го провали. Само че българи направиха така през тези няколко дни, че за България да се говори като за Малта и за Словакия   и то в най-тежко престъпление – нападение на разследващ журналист. Г-н премиер, истинската свобода на словото у нас е убита Благодаря на тези от вас, които коректно заявиха - познавайки работата и на тази телевизия, и нейната работа, че все пак трябва да се изчака: дали е свързано или не с дейността й. И както виждате, ние и сега продължаваме – след като бъде разпитан, и то ще бъде разпитан от немски съд, за да бъде екстрадиран  . Ние надлежно ще представим цялата ДНК информация, която имаме - и върху жертвата от него, и от жертвата - Бог да я прости - по неговите дрехи. Той е: Северин Надеждов Красимиров (СНИМКИ) Само в рамките на 3 дена това е свършено. В рамките на три дена прочетох чудовищни неща за България и нито едно вярно. Като разследващи журналисти още от самото начало - когато се знаеше, че има ДНК от извършителя – вие знаете, разследвали сте поръчкови убийства, знаете как се крият извършителите.   по жертвата, за да може 100% да бъде закован. Защото, ако сега говорехме за свидетелски показания, може би щяхте да имате въпроси... Имаме 100 процента ДНК! И въпреки това - тъй като знам, че . Защото очаквах, че това, на което са ни учили (явно в Брюксел, б.р.) – не само на правосъдие, не само на разследване, не само като действия на полицията: да не се обвинява никой до категоричното доказателство, че това е виновникът... И аз тука доста ще си променя и за шпицен кандидата мнението... ( ... Много внимателно съм ги чел всичките. , като отида там. Но това е политиката. Отнасяме се с изключително внимание към всяко разследване, към всеки сигнал. Няма такъв, който да не е даден на МВР и на прокуратурата да го разследват. докато всички работеха не на 100 - на 1000 процента! На колегата Маринов му бях казал: \"Няма да се връщаш от Русе - докато това не се разкрие, нямаш работа в София!\" Дойде си снощи в 2 часа... И, разбира се, се надявам в бъдеще да не се получават и подобни експерименти с провокиране на несъществуващи престъпления, както имахме наскоро. Защото аз много бързо реагирах на сигнала, който ми даде Нова тв в Ню Йорк   и впоследствие се оказа точно обратното. . И ви моля да се държите така отговорно, каквато отговорност изисква всяка първа власт.  Той е: Северин Надеждов Красимиров (СНИМКИ)", "date": "2018.10.10", "title": "Борисов: Българи да си очернят държавата по най-брутален и гаден начин! (ЕДНО КЪМ ЕДНО)"}
{"url": "http://clubz.bg/74268-govori_moskva_sys_ili_bez_sankcii_severen_potok_2_shte_se_stroi", "text": "Газопроводът \"Северен поток 2\" ще бъде изграден дори ако на проекта бъдат наложени санкции, заяви пред журналисти в Милано министърът на енергетиката на Русия Александър Новак, цитиран от ТАСС. Русия търпи санкции заради намесата си в Украйна, както и заради отравянето на бившия руски агент Сергей Скрипал във Великобритания. САЩ готвят санкции за фирмите в \"Северен поток\" 2 Новак участва в срещата на високо равнище на лидерите на световната енергетика, която се провежда в Милано.  Брюксел: Руски газ през Украйна и през \"Северен поток\" са съвместими САЩ се обявяват против строителството на \"Северен поток 2\" и полагат усилия проектът да бъде блокиран. По-рано Новак каза, че това може да е свързано с опитите да се увеличат доставките на американски втечнен природен газ в Европа, който е значително по-скъп от руското синьо гориво от газопроводи. Вносът на американски втечнен газ е като за една България Американският закон \"За противодействие на противниците на Америка чрез санкции\", приет през миналата година, предвижда възможността да се вземат едностранни ограничителни мерки, включително и спрямо фирми, участващи в изпълнението на проекта \"Северен поток 2\". Меркел: Газ от Русия трябва да минава през Украйна и след \"Северен поток\" 2 \"Северен поток 2\" е проект за строителството на тръбопровод с общ капацитет от 55 милиарда кубични метра газ годишно от крайбрежието на Русия през Балтийско море до Германия. Стойността на проекта се оценява на 9.5 милиарда евро, а пускането в действие на газопровода е планирано до края на 2019 г. Тръбопроводът ще заобиколи транзитни държави като Украйна, Беларус и Полша и други източноевропейски и балтийски страни, минавайки през изключителните икономически зони и териториални води на пет държави - Русия, Финландия, Швеция, Дания и Германия. Разрешение за изграждане на газопровода не е дала само Дания, която според премиера на страната Ларс Льоке Расмусен планира да блокира или да отложи изпълнението на проекта. \"Северен поток 2\" пропуска Дания Оператор на проекта за строителството на газопровода е компанията \"Норд стрийм 2\" (Nord Stream 2), чийто единствен акционер е руският \"Газпром\". Партньори на \"Газпром\" са германските компании \"Унипер\" (Uniper) и \"Винтерсхал\" (Wintershall), австрийската О Ем Ви (OMV), френската \"Анжи\" (Engie) и англо-холандската \"Шел\" (Shell), които ще финансират 50% от проекта, припомня ТАСС. \"Северен поток 2\" - геополитика или корупция? Руският енергиен министър съобщи още, че първите количества природен газ по \"Турски поток\" ще потекат в края на 2019 г. \"На 85% е завършена морската част от втората тръба на \"Турски поток\", каза Новак, цитиран от Ройтерс. На конференцията в Милано Новак проведе двустранна среща с eкип от Еdison, енергийното подразделение на италианската компания EDF. През миналата година \"Газпром\" подписа споразумение с Еdison и контролираната от държавата гръцка газоснабдителна компания ДЕПА, за да работи за изграждането на южен маршрут за руски доставки на газ от Русия до Европа, през Турция и Гърция до Италия. България и Гърция се конкурират за втората тръба на \"Турски поток\"  \"Срещата беше позитивна, за което благодарим на министъра, предвид планираното посещение на министър-председателя Джузепе Конте в Москва по-късно този месец\", казаха от Edison. Брюксел: Руски газ през Украйна и през \"Северен поток\" са съвместими Вносът на американски втечнен газ е като за една България Меркел: Газ от Русия трябва да минава през Украйна и след \"Северен поток\" 2 \"Северен поток 2\" пропуска Дания \"Северен поток 2\" - геополитика или корупция? България и Гърция се конкурират за втората тръба на \"Турски поток\" ", "date": "2018.10.10", "title": "Говори Москва: Със или без санкции \"Северен поток 2\" ще се строи"}
{"url": "http://clubz.bg/74267-nankov_moralen_li_ste_ili_ste_loqlen_vs_stiga_s_tazi_agresiq", "text": "Парламентът прие оставката на Николай Нанков като депутат. 102-ма депутати гласуваха \"за\", а двама се въздържаха. Очаква се Нанков, който наскоро подаде оставка нато регионален министър заради тежката катастрофа край Своге, да се върне в министерството като зам.-министър. Перспективата Нанков да се върне в изпълнителната власт, след като оставката му от МРРБ бе обявена като \"морален акт\" стана повод за разгорещена дискусия в парламента. И допълни: Тримата стари министри се връщат като депутати Драгомир Стойнев (БСП) призова Нанков да каже дали наистина се връща като зам.-министър. Зам.-шефът на ГЕРБ и лидер на парламентарната група Цветан Цветанов защити Нанков. Така Цветанов отговори на критиките на БСП.", "date": "2018.10.10", "title": "\"Нанков, морален ли сте или сте лоялен\" vs \"Стига с тази агресия\""}
{"url": "http://clubz.bg/74269-horata_sa_prochuti_s_kysogledstvoto_si_zatova_ima_nobelisti", "text": "Нобеловата награда за икономика през тази година бе присъдена на двама влиятелни мислители, предложили идеи, които би трябвало да прегърнем дори да не са ни изгодни в момента. Те гласят: дългосрочната перспектива е важна; идеите имат значение и общите блага са на всички ни,  . Пол Ромър и Уилям Нордхаус ни напомнят, че пазарът не е съвършен. Външните ефекти (в икономиката това са положителните или отрицателните последици от икономическа дейност, които се усещат от трета страна - бел. ред.) създават проблеми. Сам по себе си свободният пазар няма да осигури достатъчно инвестиции в идеи или технологии, нито ще защити околната среда. Капитализмът се нуждае от побутване, за да даде най-добрия резултат.  Двама американци поделиха Нобела за икономика Преди да се появят Ромър и Нордхаус традиционната икономика нямаше много за казване за два от най-важните фактори, обуславящи дългосрочния растеж на икономиката: знанието и природата. \n\tЗа разлика от повечето икономисти, цитирани по медиите, Ромър и Нордхаус не се интересуват особено колко бързо ще нарасне икономиката през следващите едно или две тримесечия, а от това какъв ще бъде растежът през идните десетилетия. Докато икономисти като Джон Мейнард Кейнс са погълнати от важни въпроси като \"как да върнем всички на работа веднага\" (при кризата през Голямата депресия Кейнс и други оставят настрана въпроса за бъдещето, защото в крайна сметка в дългосрочен план всички ще сме мъртви), то Ромър и Нордхаус повеждат революция в мисленето за растежа десетилетия и векове напред. \n\tНяма нужда да се казва, че нито Уолстрийт, нито Вашингтон, изглежда, се интересуват особено много от каквото и да е отвъд следващото финансово тримесечие или следващите избори. Хората са прочути с късогледството си. Като аспирант Ромър си задава въпроса защо икономическият растеж е бил с равен темп през почти цялата човешка история, преди да се ускори по време на промишлената революция. Обяснението е в \"експлозията\" от технологии, но Ромър задава въпроса: защо това се случва в определен момент, а не в друг? На едно място, а не на друго? Повечето икономически модели възприемат технологичните промени като даденост. Понякога има много технологични промени, друг път те не са чак толкова. Изглежда никой не може да направи много по въпроса. Българите - най-отворени за нови технологии в Европа Ромър не се съгласява с народната мъдрост. Той вярва, че икономическият растеж идва от стотици, хиляди или милиони хора, на които им хрумват нови идеи, подобрения на стари идеи и приемането на тези идеи и технологии. Той е убеден, че правилната политика може да допринесе за създаване на подходящата среда за растеж.  Казано на езика на икономиката, Ромър предлага теория на ендогенния растеж, която поставя човешкия капитал, знание и технологии в центъра на теорията, вместо те да са нещо, което просто се случва без обяснение. Ако искате икономиката ви да расте по-бързо през следващите едно или две поколения, трябва да отгледате идеи, което означава, че имате нужда от точния тип институции и инициативи. Това означава да пожертвате малко от потреблението в момента в замяна на повече инвестиции в бъдещето.  Всичко това може да изглежда очевидно, но има и силна контрареволюция. Много хора не са привърженици на знанието. Много хора не вярват на учените или на каквито и да било експерти. Много американци не вярват, че животът на Земята е бил оформен от силите на еволюцията. Много американци не вярват, че вливането на пари в икономиката може да ни извади от икономическа депресия или временно да ускори растежа до 3%, а вече мина близо десетилетие от началото на икономическата експанзия. Много американци не вярват, че горенето на изкопаеми горива от човека повишава температурите на Земята до катастрофални равнища. Тъй като обаче никой не притежава атмосферата или океаните, никой няма икономически стимул да се грижи за тях. Това важи с особена сила, когато става дума за глобалното затопляне, защото се предполага, че цената от климатичните промени ще бъде усетена далеч в бъдещето и ще бъде разпределена сред всички. Ползите от изгарянето на въглеводороди, от друга страна, се появяват сега за тези, които притежават въглищата, петрола и природния газ.  Ползите от изгарянето на въглеводороди се разпределят от пазара, но не и загубите.  Нордхаус разсъждава много за начина на взаимодействие на природата и икономиката. Казано с думите на комитета, присъждащ нобеловите награди: \"по този начин той разглежда природата не само като ограничител на човешката дейност, но и като нещо, което е силно повлияно от икономическата дейност\". Нордхаус разработва практически инструменти, за да изследва как въглеродните нива, температурите и икономическите и социалните разходи и ползи си взаимодействат. Неговият модел на растежа е опит да определи загубите и ползите от различни стратегии за смекчаване на последиците или от това да не се прави нищо. Моделите му имат централна роля в оценката на Междуправителствената експертна група по климатичните промени (Intergovernmental Panel on Climate Change), според която незабавно трябва да бъдат предприети действия, чрез които да се предотврати твърде силното повишаване на температурите. Ако не действаме сега, само след няколко десетилетия ни очаква катастрофа. \n\tНе знам за вас, но аз искам внучката ми да живее в проспериращ и мирен свят. Макар работата на Нордхаус и Ромър да е посветена на бъдещето, посланието им е важно сега. По-устойчив и разумен растеж изисква от нас да инвестираме повече в знание и в защитата на планетата ни. За съжаление политическият климат в света е все по-враждебен към всякакво решение, което изисква да бъдат взети предвид нуждите на някой друг. Българите - най-отворени за нови технологии в Европа", "date": "2018.10.10", "title": "Хората са прочути с късогледството си. Затова има нобелисти"}
{"url": "http://clubz.bg/74266-amerikanskite_muzikalni_nagradi_tejlyr_suift_i_politicheski_poslaniq_snimki", "text": "Тейлър Суифт спечели четири отличия, включително за изпълнител на годината, на Американските музикални награди и би изпълнители като Дрейк, Ед Шийран, \"Имаджийн дрегънс\" и Пост Малоун, съобщи Асошиейтед прес.  Носителите на тези награди се определят от феновете чрез онлайн гласуване.  Гласуването беше много актуална тема на раздаването на Американските музикални награди. Водещата на церемонията - носителката на \"Златен глобус\" актриса Трейси Елис Рос, беше облечена с тениска, на която пишеше \"Аз гласувам\", а комедийният актьор Били Айхнър заяви: \"Това са най-важните избори в нашия живот.\" Той призова американците да дадат гласа си и да убедят приятелите си за гласуват. \"Сега е моментът. Ако вярвате в равенството на жените, на цветнокожите, на ЛГБТК общността. Ако вярвате, че има климатични промени и трябва да се направи нещо по този проблем\", каза той, преди да връчи една от наградите.   Въпреки че тази година е с най-продавания албум и три хита номер едно, Дрейк не спечели нито една награда. Карди Би получи три отличия, включително за любим хип-хоп/рап изпълнител, което посвети на дъщеря си, родена през юли.", "date": "2018.10.10", "title": "Американските музикални награди: Тейлър Суифт и политически послания (СНИМКИ)"}
{"url": "http://clubz.bg/74264-toj_e_severin_nadejdov_krasimirov_snimki", "text": "Северин Надеждов Красимиров - така се казва младият ром, който е задържан в Германия за убийството на Виктория. Това обявиха на съвместен брифинг премиерът Бойко Борисов, главният прокурор Сотир Цацаров и министърът на вътрешните работи Младен Маринов. Адресът, който е обитавал Красимиров, е близо до мястото, където в събота бе открит трупът на тв журналистката. Северин е крадец - от 2007 година има регистрация за кражба на цветни метали. Други данни в полицейските сводки за него няма, стана ясно от думите на Маринов. МВР шефът призна, че вследствие на дейстивята им са били изведени няколко насоки за работа по конкретни лица, като можество представители на контингента са задържани с полицейска заповед до 24 ч за изянсняване на алиби. Извършени са част от ДНК експертизите и са готови първите резултати - наличен е както ДНК материал по дрехите, с които е бил Красимиров, така и негов ДНК материал по трупа на жертвата. Обвинител № 1 окачестви мотива така:  Първо минувачите са открили слушалки и кръв, после кървавата диря ги е завела до тялото в храстите. Цацаров каза, че самите телесни увреждания са  И той, и Младен Маринов казаха, че има данни, че Северин в нощта преди убийството  Нападението е било чисто спонтанно, повториха Цацаров и Маринов. Преди Виктория е бягала друга жена, но тя е имала късмет. А пък самата журналистка този ден се е отдалечила нетипично много от обичайния си маршрут. Цацаров каза, че по НК ще бъдат повдигнати две обвинения: това - за изнасилване, предвижда от 10 до 20 години затвор, а за убийство с особена жестокост - и доживотен затвор без замяна. Разпитани са и продуценти от телевизията на жертвата - на този етап не може да твърдим, че убийството е свързано с професионалната й дейност, заяви още главният прокурор. Но въпреки задържания заподозрян, те не изключват нито една версия. Проверка на Клуб Z в профила на младежа във фейсбук сочи, че той явно се е изживявал като плейбой:   Той има поне 4 различни профила във фейсбук. Германската полиция потвърди днес, че е задържала заподозрян от България във връзка с убийството на българската телевизионна журналистка Виктория Маринова. Заподозреният е задържан в град   в Северна Германия късно снощи, предаде ДПА. Прокуратурата в град  , също в северната провинция Долна Саксония, заяви, че проверява условията, изисквани за екстрадиция в България, и е внесла искане в регионален съд за официална заповед за арест. ", "date": "2018.10.10", "title": "Той е: Северин Надеждов Красимиров (СНИМКИ)"}
{"url": "http://clubz.bg/74273-kak_komisiq_obqvila_che_dejvid_boui_pee_falshivo", "text": " и   е квалифициран Дейвид Боуи на първото си прослушване заедно с групата си The Lower Third през ноември 1965 г., пише „Таймс“. Тогава той е 18-годишен, познат е като Дейви Джоунс и се явява пред комисия за подбор на таланти на Би Би Си, която набира нови изпълнители за Би Би Си радио. Не успява да впечатли журито, но впоследствие се превръща в една от най-големите звезди в историята на поп музиката. И става прочут само след 4 години. Документът с гласуването на журито от 1965-а ще бъде показан в документалния филм „Дейвид Боуи: Първите пет години“ на Би Би Си през 2019 г., за да отбележи 50-годишнината от излизането на Space Oddity. По онова време групата се състои от Боуи, китариста Денис Тейлър, басиста Греъм Ривънс, барабаниста Фил Ланкастър и Тони Хач на пианото и беквокал. Парчетата им Out of Sight, Baby That’s a Promise и кавър версия на Chim Chim Cher-ee от филма за Мери Попинс   са сметнати за неподходящи за ефира на британското национално радио и са определени като  . Един от членовете на журито дори казва, че не вижда бъдеще за формацията: Това се случва само четири години преди Боуи да стане популярен със сингъла Space Oddity. Във филма „Дейвид Боуи: Първите пет години“ ще бъде показано и видеото, в което Фил Ланкастър за пръв път чете пред членовете на групата отзива на журито за изпълнението им на прослушването пред Би Би Си.    ", "date": "2018.10.10", "title": "Как комисия обявила, че Дейвид Боуи пее фалшиво"}
{"url": "http://clubz.bg/74272-patriotite_da_nqma_leki_prisydi_za_ubijstvo_pri_samopriznanie", "text": "Самопризнанията при предумишлено убийство да не водят до облекчени присъди. Това предлагат от \"Обединените патриоти\" като реакция на убийството на тв водещата Виктория Маринова. Той отбеляза, че често самопризнанията осигуряват на извършителите \"законова вратичка\" за по-лека присъда и така \"закоравели убийци излизат след 15 години и пак убиват\".И добави, че преди години особено тежките престъпления - предумишлените убийства и тежките телесни повреди - са били изключени от тази възможност. \"Обединените патриоти\" са предлагали подобни промени в Наказателно-процесуалния кодекс и през 2016 г. Текстовете така и не са били разгледани в пленарна зала. От БСП коментираха, че идеята може би има резон, но трябва да видят конкретни текстове. Вероятно неразбрал напълно предложението, червеният депутат Пенчо Милков отбеляза, че \"тежко престъпление\" е всяко, предвиждащо над 5 години затвор.", "date": "2018.10.10", "title": "\"Патриотите\": Да няма леки присъди за убийство при самопризнание"}
{"url": "http://clubz.bg/74247-88_na_sto_ot_bylgarite_ne_vqrvat_che_shamarite_vyzpitavat_no_gi_prilagat", "text": "Общо 88% от родителите осъзнават, че шамарите са неефективно възпитателно средство, но голяма част от тях ги прилагат. Въпреки че използването на физически наказания намалява през последните 5 години, около 2/3 от родителите някога са прилагали телесни наказания и други травмиращи практики спрямо децата си, като изолация в стая, ненамеса при опасност от нараняване и причиняване на дискомфорт чрез стоене в неудобна поза. Това показва национално представително проучване на агенция \"Ноема\" по поръчка на Националната мрежа за децата. В него са участвали родители, млади хора, които са бъдещи родители, и деца. Изследването представя и сравнителна информация с данните от проучване, направено преди пет години от агенция ЕСТАТ. Най-често родителите използват телесни наказания по емоционални причини, когато се почувстват безсилни и се срамуват, че са изгубили контрол върху възпитанието на детето си и не разбират неговото поведение. Според изследването поне 2/3 от родителите някога са използвали телесно наказание към децата си, дори само един път, а около 1/4 от родителите използват редовно – поне един път седмично, някакъв вид телесно наказание. Славянка Иванова от \"Ноема\" коментира, цитирана от БТА, че телесните наказания, прилагани от родителите, не са в резултат на агресия, а са \"израз на загрижеността на родителите за бъдещето на техните деца\". Около 30% от родителите споменават гняв и обида, като причини за прилагането на телесно наказание, показват данните от проучването. Все повече родители обаче осъзнават вредните последици и оценяват негативно прилагането на телесни наказания към децата. Тревожен е фактът обаче, че \"твърдите\" привърженици на телесното наказание остават константен дял от настоящите и бъдещите родители. Респондентите възприемат като по-травмиращи и по-срамни „възпитателните“ методи, причиняващи емоционални щети на децата – обиди, постоянно крещене, омаловажаване и подценяване. Това, заедно с обществената неприемливост, е една от причините подобни практики да се прилагат по-често вкъщи, отколкото на обществени места. Институционалната среда също не се справя добре с премахването на телесни и сходни наказания.  Изследването потвърждава, че в училищата и детските градини подобни практики са също често разпространени: Проучването показва, че е налице срив в доверието към държавата като към легитимен агент, гарантиращ правата на децата. Делът на родителите и младите хора, които биха се обадили на тел. 112 при малтретирано дете, е намалял съответно с 22 и с 30 пункта; държавните институции не се разпознават като подпомагащи родителите в осъществяването на позитивно възпитание. В същото време се наблюдава стремеж към повишаване на обществената отговорност – намалели са отрицателните нагласи към намесата на странични наблюдатели и съобщаването в случай на насилие към дете. Докато през 2013 г. 80% от хората са смятали, че намесата в семейните разправии на други хора води само до неприятности, то през 2018 г. делът им е спаднал на 56%. Проучването установява още чувствително повишаване на нивото на тревожност сред родителите и младежите през последните 5 години. Ако пред 2013 г. хората, които са оценявали своето населено място като „най-безопасно“ или „по-скоро безопасно за деца“, са били около половината от респондентите, днес те са около 40%.   Днес най-често идентифицираните рискове за децата в България са разпространението и злоупотребата с вещества (алкохол, цигари, наркотици), агресията между децата, опасността от инциденти и катастрофи и лошата приятелска среда.. Според проучването общуването на родителите с децата се превръща във все по-голяма ценност, но и все по-остро се усеща нейният дефицит. В сравнение с данните от 2013 г. видимо намалява времето, което родителите прекарват с децата си. Времето, отделено за общуване, заема най-малка част от родителското време за децата – около 14-15%. Напрегнатото ежедневие, дефицитът на време и на адекватна помощ са предпоставки за неразбиране на причините за нежелано поведение на децата, а оттам – и за неадекватна родителска реакция спрямо това поведение.  В същото време едва 30% от родителите са търсили информация във връзка с проблем с дете. Име на конкретна организация или институция в помощ на децата са в състояние да посочат около 5-6%.", "date": "2018.10.10", "title": "88 на сто от българите не вярват, че шамарите възпитават, но ги прилагат"}
{"url": "http://clubz.bg/74255-ivanka_nqma_da_e_novata_poslanichka_na_sasht_v_oon", "text": "Президентът Доналд Тръмп заяви, че обмисля да номинира бившата си съветничка Дина Пауъл за следващ постоянен представител на САЩ в ООН и отхвърли спекулациите, че би предложил дъщеря си Иванка за този пост, предаде Ройтерс. \n\tПред журналисти в Белия дом Тръмп заяви, че подалата оставка от този пост Ники Хейли ще му помогне да избере приемника й. \n\tПрез първата година от управлението на Тръмп Дина Пауъл беше заместник-съветник за националната сигурност по стратегическите въпроси и игра важна роля в дипломатическите усилия за Близкия изток. По-рано тази година тя се върна в банката \"Голдман сакс\", където е работила на висок пост повече от десетилетие. Пауъл е била и високопоставен служител в Държавния департамент при управлението на на президента Джордж Буш. Посланичката на САЩ в ООН се оттегля Спекулации, че Иванка Тръмп може да получи поста се появиха, след като Хейли похвали нея и съпруга й Джаред Къшнър при обсъждането на оставката си в Овалния кабинет. Тръмп обаче заяви, че въпреки че Иванка би се справила страхотно като посланик на САЩ в ООН, той би бил обвинен в непотизъм, ако я избере. Снощи стана ясно, че Асоциация за насърчаване на етиката в американската политическа класа е заявила само ден преди оставката на Ники Хейли, че постоянната представителка на САЩ в ООН е получавала неправомерно подаръци, предаде Франс прес. \n\tВчера Хейли за всеобща изненада обяви, че подава оставка от поста. Единственото обяснение, което тя даде за решението си беше, че иска \"да направи почивка\" и увери, че не възнамерява да се кандидатира на президентските избори през 2020 г. \n\tВ понеделник асоциацията \"Граждани за отговорност и етика във Вашингтон\" в писмо до генералния инспектор на Държавния департамент е поискала разследване, за да се установи дали Хейли е спазвала \"правилата за подаръците от лица извън правителството\". \n\tСпоред тази организация Хейли и съпругът й са приели през 2017 г. седем безплатни полета с частни луксозни самолети от трима бизнесмени от щата Южна Каролина, на който Хейли беше губернатор преди да влезе в администрацията на Тръмп. Според асоциацията става дума за обща сума от \"десетки хиляди долари\". \n\tВ същата година Хейли е приела билети за баскетболни мачове на обща стойност 19 558 долара, съобщава БТА.", "date": "2018.10.10", "title": "Иванка няма да е новата посланичка на САЩ в ООН"}
{"url": "http://clubz.bg/74256-kachestvoto_na_demokraciqta_spada", "text": "Според ново изследване на фондация “Бертелсман”, с което “Ханделсблат” разполага, през изминалите четири години качеството на демокрацията в 26 държави членки на ЕС и на Организацията за икономическо сътрудничество и развитие (OECD) значително се е влошило. Това отдавна не се отнася само до известните  , като Унгария, Полша и Турция. По показател качество на демокрацията и САЩ паднаха с девет позиции и сега за на 18-о място. За сегашното положение те винят преди всичко президента Доналд Тръмп: Резултатите от научното изследване на фондация “Бертелсман” съвпадат с подобни наблюдения на американската мислителница “Freedom House”. Тръмп подготвя разследвания срещу \"Фейсбук\" и \"Гугъл\" От 12 години в световен мащаб демокрацията е на заден ход. Нараства броят на държавите, където има дефицит на демокрация, а господството на народа все повече губи почва. Особено място в проучването е отредено на Германия, северните демокрации и Швейцария. Учените и в Германия наблюдават растяща политическа поляризация, която затруднява икономическите реформи. В това отношение след избирането на Тръмп за президент САЩ дават публичен урок. Все пак благодарение на мнозинството на републиканците в Конгреса президентът на САЩ прокара данъчната реформа и наложи кандидата си за член на Върховния съд. Ако обаче при междинните избори на 6 ноември опозиционните демократи си възвърнат мнозинството в Конгреса, то до президентските избори през 2020 г. Америка е застрашена от политически застой. Демократизация на България? Не, побългаряване на демокрацията Изследователите обясняват загубата на имидж на демокрацията с факта, че много правителства при взимането на решения не привличат достатъчно гражданите. За разлика от преди редица правителства вече не залагали на широка обществена дискусия по време на фазата на планиране на политически намерения. Това до известна степен се отнасяло и до Германия. Когато правителства управляват през главите на гражданите, то това по всички правила води до трудно постигане на целите им, дори до провал. Причината: колкото по-добре функционира демокрацията, толкова по-добри са резултатите в политиката. Като доказателство се посочват северните държави, макар страни като Швеция и Финландия да не бяха пощадени от популизма. Относно бъдещето авторите на научното изследване са по-скоро скептични и са на мнение, че положението в държави, като Полша, Турция, но и САЩ, по-скоро ще продължи да се влошава. Все пак има и просветление и то се нарича Еманюел Макрон. В страната му френският президент е обвиняван в наполеоново поведение. По мнението на “Бертелсман” обаче с новия си политически стил на Макрон се е удало навреме да привлече гражданите и така да повиши качеството на управление. Демократизация на България? Не, побългаряване на демокрацията", "date": "2018.10.10", "title": "Качеството на демокрацията спада"}
{"url": "http://clubz.bg/74254-evrokomisiqta_mrysnite_dizeli_ne_biva_da_otivat_v_iztochna_evropa", "text": "Открай време Източна Европа предупреждава: старите и мръсни дизелови автомобили, които излизат от употреба на Запад заради обсъжданите забрани и ограничения на тези коли, рано или късно се оказват в източноевропейските членки на ЕС. Докато благосъстоятелните западноевропейски държави подобряват качеството на въздуха на своя територия, преследването на европейските климатични цели на Изток става все по-трудно, пише \"Франкфуртер Алгемайне Цайтунг\". Така например само през миналата година в България са били внесени над 100 000 стари автомобили, като над 30 000 от тях са били \"мръсни дизели\" - по данни на европейската екологична организация \"Transport & Environment\" (T&E), посочва в тази връзка порталът heise.de. На този фон Европейската комисия (ЕК) е решена да се задейства, пишат редица немскоезични издания: тя предупреждава германските атомобилни компании да се въздържат от износ в Източна Европа на онези стари дизелови автомобили, които техните клиенти връщат, за да получат премия и да закупят нови коли. По този повод интернет-порталът heise.de припомня, че в началото на октомври германското правителство и автопроизводителите са приели концепция за решаване на проблема с \"мръсните дизели\". Тя залага основно на премии, полагащи се на собственици на стари автомобили при покупката на нова кола. Същевременно техническо преоборудване се предвижда само при някои определени случаи - за сметка на производителите. Нено Димов: Който забранява дизелови коли - да спре и износа им Автоконцерните обаче отказват да поемат тези допълнителни разходи, което превръща изпълнението на тази част от плана в много несигурно, четем в статиите по темата. Според еврокомисарката Биенковска, старите дизелови автомобили могат да бъдат експортирани само ако преди това са били дооборудвани. Същевременно от ЕК признават, че не разполагат с правна основа за налагането на подобно задължение и добавят, че става дума по-скоро за оказване на политически натиск, посочва \"Франкфуртер Алгемайне Цайтунг\". През 2017 броят на експортираните стари дизелови автомобили от Германия действително се е увеличил - с 20% в сравнение с 2016, достигайки 240 000. Една трета от тези автомобили се оказват в Италия, Австрия, Франция, Украйна и Холандия. Останалите - в източноевропейските чланки на ЕС.  Откакто избухна скандалът \"Дизелгейт\" преди три години, дебатът за \"чистите\" дизелови автомобили не е стихвал. Този вторник (9 октомври) министрите на околната среда от ЕС ще обсъждаха в Люксембург мерки за ограничаване на замърсяването на въздуха, причинявано от вноса на употребявани коли.  ", "date": "2018.10.10", "title": "Еврокомисията: Мръсните дизели не бива да отиват в Източна Европа"}
{"url": "http://clubz.bg/74257-mlad_myj_e_predpolagaemiqt_ubiec_na_viktoriq_borisov_i_cacarov_s_izqvlenie", "text": "Предполагаемият убиец на телевизионната водеща от Русе Виктория Маринова е задържан в Германия. Той се казва Северин и е на около 30 години, съобщава бТВ. Нова тв допълва, че фамилията му е Красимиров и е на 21 години. Напуснал е страната в неделя - деня след бруталното убийство на журналистката, което получи и широк международен отзвук.  По неофициална информация извършителят е засечен по ДНК, което е съвпаднало 100% с намерените доказателства. По непотвърдена информация в дома на леля му в Русе са открити дрехи на жертвата, както и следи от кръв.  Нова тв: Нов задържан за убийството на Виктория, арестуван е в Германия Укрил се е при майка си и доведения му баща в град, близо до Хамбург. Арестът е извършен във вторник вечерта от германската полиция. бТВ разпространи снимка на млад мъж, предоставена на телевизията от жители на ромската махала в Русе. На нея се твърди, че е предполагаемият убиец. Тялото на 30-годишната журналистка беше открито в събота – 6 октомври, на крайбрежната алея в Русе. Била е убита по особено жесток начин, като преди това е била изнасилена. Подробности около задържането на вероятния убиец ще дадат днес на брифинг в 9 ч в Министерския съвет премиерът Бойко Борисов, главният прокурор Сотир Цацаров и вътрешният министър Младен Маринов. Вчера в полицията в Русе бяха разпитвани множество лица. Задържан за 24 часа беше и румънец от украински произход, но не бяха намерени доказателства, че е свързан със случая.", "date": "2018.10.10", "title": "Млад мъж е предполагаемият убиец на Виктория. Борисов и Цацаров с изявление "}
