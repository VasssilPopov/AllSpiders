{"url": "http://clubz.bg/64062-protest_pred_bnt_zaradi_sredniq_pryst_na_emil_koshlukov", "text": "Протест пред сградата на БНТ ще се състои утре от 18,30 ч. Поводът - показания от Емил Кошлуков среден пръст в ефир, докато водеше предаването \"Още от деня\". Протестът се организира във  Г-н Кошлуков, поведението ви е недопустимо! Кошлуков демонстрира специфичната комбинация от три пръста докато задаваше въпрос към Борислав Сандов от \"Зелените\". Така той коментира поредния протест за спасяване на Пирин от четвъртък вечер, който стигна и до БНТ, където беше поискана и неговата оставка. Защо Кошлуков показва среден пръст в ефир? Кошлуков потърси отговорност на Сандов за поведението на протестиращите. Съпредседателят на \"Зелените\" обясни, че не носи отговорност за действията на неидентифицирани участници и допусна, че става дума за провокация. Не за пръв път ще има протест пред сградата на БНТ заради действия на Кошлуков. Наскоро се разбра, че той е направил опит да се меси в работата на екипа на \"Денят започва с култура\", което също доведе до искания за неговата оставка. Граждани на протест пред БНТ срещу Кошлуков (СНИМКИ) Защо Кошлуков показва среден пръст в ефир? Граждани на протест пред БНТ срещу Кошлуков (СНИМКИ)", "date": "2018.02.10", "title": "Протест пред БНТ заради средния пръст на Емил Кошлуков"}
{"url": "http://clubz.bg/64052-zamyrseniqt_vyzduh_podtikva_kym_prestypleniq", "text": "Изследователи от САЩ и Индия са установили, че замърсеният въздух подтиква хората да извършват престъпления и измами, съобщи БТА, цитирайки Нюзру. Причината може да е в тревожността, нивата на която се повишават от мръсния въздух. Специалистите са анализирали данните, събрани от 9360 американски града за 9 години. В населените места със силно замърсен въздух нивата на престъпността са се оказали по-високи. Освен това, експертите са провели и редица опити. При един от тях е оценена склонността на участниците да използват неетични стратегии за преговори. Доброволците е трябвало да опишат в писмена форма живота в районите с мръсен или чист въздух. Учените са открили, че онези, които пишат за замърсените места, са били по-склонни да се държат неетично и са били по-неспокойни, отколкото онези от чистите райони. При друг експеримент на 256 души е показана снимка със замърсяване или без. Доброволците е трябвало да си представят, че живеят на това място и да размишляват за чувствата, които пробужда фотографията у тях. След това те са решавали задача на компютъра, като за всеки правилен отговор са получавали по 50 цента. В даден момент на участниците е съобщено, че могат да видят правилния отговор, ако поставят курсора на мишката на определено място, но са били помолени да не го правят. Специалистите са проследили колко често надникват доброволците. Оказва се, че участниците, живеещи в райони с мръсен въздух, го правят по-често.", "date": "2018.02.10", "title": "Замърсеният въздух  подтиква  към престъпления"}
{"url": "http://clubz.bg/64055-bnb_bednite_obednqvat_bogatite_zabogatqvat", "text": "Данните за депозитите на българските домакинства в края на 2017 г. показват тенденция за намаляване на влоговете на най-бедните и за увеличаване на авоарите на най-богатите. Това показва информация на БНБ. Депозитите до 1000 лева в банки са намалели в сравнение с последното тримесечие на 2016 г. с близо половин милион или 4%. Това са депозитите на най-бедните българи, които са ги закрили, вероятно за да покрият увеличени разходи по отоплението си през зимата. В замяна на това, депозитите над 1 милион лева растат с 9.3 на сто в сравнение с последното тримесечие на 2016 г. Така нови 71 души у нас са станали милионери. Или общо милионерите са 170 165 души. БНБ не съобщава каква е горната граница на тези влогове. Ръст е отчетен и при хората, които имат влогове между 500 000 и 1 милион лева. Те са се увеличили със 155 и вече са 100 904. Най-много сред групата на богатите българи са тези с влог от 200 до 500 хиляди лева. Техният брой е 281 956 в края на 2017 г. Ръстът им спрямо година по-рано е 1021 депозита ", "date": "2018.02.10", "title": "БНБ: Бедните обедняват, богатите забогатяват"}
{"url": "http://clubz.bg/64056-valo_toploto_na_svoboda_predsrochno", "text": "Бившият директор на столичната \"Топлофикация\" Валентин Димитров е бил освободен от затвора предсрочно в петък. Това съобщиха от правосъдното министерство. Мотивтът за предсрочното му освобождаване е, че той е работил, докато е излежавал присъдата си. Димитров стана известен като Вальо Топлото. Той беше осъден на три години затвор за това, че между 2003 и 2006 г. е харчил пари на дружеството за луксозни стоки, отчитайки ги неправомерно като \"представителни разходи\".  Престоят му в затвора обаче не 1 година и 7 месеца. Присъдата му е съкратена и зради това, че той е участвал във всички спортни и културни занимания. Получил е и три награди, като една от тях е за най-добра великденска картичка. Преди дни Димитров бе оправдан по обвинения за валутни престъпления.", "date": "2018.02.10", "title": "Вальо Топлото на свобода предсрочно"}
{"url": "http://clubz.bg/64054-bylgariq_gubi_21_mln_lv_godishno_ako_otpadne_smqnata_na_vremeto", "text": "Ако се премахне смяната на лятното и зимното часово време България ще губи 21 млн. лв. годишно. Това стана ясно от думите на д-р Шерьо Ножаров, преподавател в УНСС пред БНР. Темата бе дискутирана преди дни в Европарламента, като депутатите приканиха Европейската комисия да направи цялостна оценка на нуждата от смяна между зимно и лятно часово време, и да излезе с предложение за промяна при необходимост. Той представи макроикономическия модел на университета в Кеймбридж от 2009 г., който отчита фактори като: пътнотранспортните произшествия, съдебни и медицински разходи, въздействие върху околната среда, намаляване на престъпността, енергийната ефективност, ефекти върху търговията, туризма, земеделието и други.", "date": "2018.02.10", "title": "България губи 21 млн. лв. годишно ако отпадне смяната на времето"}
{"url": "http://clubz.bg/64059-merkel_iska_po_dobri_otnosheniq_s_polsha", "text": "Ангела Меркел иска да бъде отворена нова глава в германо-полските отношения, които от няколко години са много обтегнати. Тя заяви това в седмичното си обръщение в интернет, съобщи БТА, цитирайки Франс прес Изказването на Меркел бе направено броени дни преди в Берлин да пристигне полският премиер Матеуш Моравецки. Това според Меркел ще е \"повод да се отвори нова глава в германо-полските отношения, които са стабилни, въпреки че има разногласия по някои въпроси\". Визитата на Моравецки ще се осъществи в момент, в който Варшава си навлече гнева на Берлин и Брюксел по въпроса за правовата държава в Полша, както и заради отказа си да приеме квотите за разпределение на бежанците и законодателните промени, предвиждащи наказания за използването на израза \"полски лагери на смъртта\", когато се говори за лагерите на нацистите по време на окупацията на Полша през Втората световна война. По въпроса за бежанските квоти разговорите се очертават много трудни, защото още в средата на януари новото полско правителство предупреди, че няма да промени мнението си. Днес Меркел заяви, че разчита разговорите да приключат с намирането на \"европейски и солидарни решения\". На 20 декември след месеци на предупреждения Европейската комисия задейства срещу Полша безпрецедентна процедура, която може да я лиши от правото й на глас в ЕС, ако не се откаже от пораждащите полемика реформи на съдебната система. По този въпрос днес Меркел припомни, че всички страни членки на ЕС са се ангажирали да спазват принципите на правовата държава. В изявлението на Меркел не стана дума за спорния въпрос между Берлин и Варшава за евентуални репарации, свързани с Втората световна война. Миналия месец по време на визита в Берлин новият полски външен министър Яцек Чапутович се опита да успокои напрежението по тази тема, уверявайки че дебатите по този въпрос не трябва да навредят на германо-полските отношения. Във връзка с приетите неотдавна законодателни промени в Полша, предвиждащи наказания за онези, които използват формулировката \"полски лагери на смъртта\", Меркел каза, че няма да се меси по този въпрос, защото \"ние като германци сме отговорни за случилото се по време на Холокоста и националсоциализма\", предадоха Асошиейтед прес и ТАСС.", "date": "2018.02.10", "title": "Меркел иска по-добри отношения с Полша"}
{"url": "http://clubz.bg/64051-shulc_si_trygva_unijen", "text": "Що за обрат! В сряда Мартин Шулц все още изглеждаше като победител. На коалиционните преговори с християндемократите на Меркел (ХДС) и ХСС той успя да извлече максимума за своята Социалдемократическа партия (ГСДП): Министерството на труда и социалната политика, Финансовото министерство, както и Външното министерство за самия себе си. Ето, че сега обаче той самият остана без пост. Без председателския пост в ГСДП. И без поста на външен министър. Какво доведе до тази драма? Мартин Шулц натовари партията с твърде много обрати и допусна твърде много стратегически грешки. Самият той също го осъзна и точно поради тази причина възнамеряваше да освободи доброволно председателското място и да намери спасение в поста на външен министър. Само че Шулц беше направил сметката си без Зигмар Габриел, който добре осъзнава силата на своята власт. Той има толкова високо одобрение от страна на германските граждани, колкото никой друг политик от висшите етажи на властта. Самият Габриел, който бе външен министър в досегашното правителство, искаше да остане на този пост и при новата широка коалиция. Днес Зигмар Габриел в едно интервю даде воля на целия си гняв и презрение към човека, когото някога наричаше приятел. \"Малката ми дъщеря Мари ми каза тази сутрин: Тате, не тъгувай, сега ще имаш повече време за нас. По-добре, отколкото да прекарваш времето си с мъжа с окосменото лице.\" Мъжът с окосменото лице е Мартин Шулц. Това изказване на Габриел бе цитирано от всички медии. То бе водеща тема в Берлин. Актуалният външен министър и бивш председател на социалдемократите реши, че дъщеря му трябва да говори вместо него. Що за отблъскващ театър! От това изказване съвсем ясно проличава какво се случва зад кулисите на най-старата партия на Германия. То ще нанесе щети нe само на имиджа на ГСДП, а и на имиджа на политиката изцяло. Мартин Шулц не можа да се съвземе от този удар. Той си тръгва унижен. И с тази крачка иска да направи последна услуга на партията си. Надява се, че така ще бъде сложен край на кадровата дискусия в ГСДП. И иска да накара партийните членове да дадат своята благословия за коалиционния договор с ХДС и ХСС. Членският вот на ГСДП е следващото препятствие пред сформирането на новата широка коалиция. А той е все така с неясен изход. Накрая Мартин Шулц вече не можеше да разчита на партията си. Партия, която само преди една година го избра със 100% от гласовете за свой председател. И която напоследък сякаш правеше напук на всичко. Сега тя трябва да излезе от тази ситуация - това е сложната задача на останалите в лидерския ешелон на социалдемократите, и най-вече на Андреа Налес. Въпросът е дали тя ще успее да се справи с тази задача до 4 март, когато членовете на ГСДП ще дадат своя глас \"за\" или \"против\" коалиционното споразумение. Защото в противен случай не само Социалдемократическата партия, а и канцлерката Ангела Меркел ще се събуди пред купчина изпочупена стъклария.", "date": "2018.02.10", "title": "Шулц си тръгва унижен"}
{"url": "http://clubz.bg/64053-prognozata_za_utre_losho_vreme_v_pochti_cqla_bylgariq", "text": " В 21 области в страната е обявен жълт код за опасно време за 11 февруари. Това показва справка на сайта на Националния институт по метеорология и хидрология (НИМХ) при БАН. За 17 области е обявено предупреждение за силен вятър, сняг и поледици. Кодът е в сила за областите Монтана, Враца, Ловеч, Габрово, Велико Търново, Русе, Силистра, Шумен, Разград, Търговище, Шумен, Добрич, Варна, Пазарджик, Пловдив, Смолян, Кърджали и Хасково. При тази тази степен на предупреждение хората трябва да бъдат внимателни за летящи във въздуха предмети, както и за наличието на за обширни области със сняг и/или лед на пътя. В 4 области е обявен жълт код за сняг и поледици, това са областите Кюстендил, Перник, София-град и Софийска. В област Бургас е в сила предупреждение за обилни валежи от дъжд. Сумарно за денонощието се очакват количества около 20-30 л/кв.м., на отделни места и повече. Жълт код за силен вятър и бурно морско вълнение е обявено за цялото Черноморско крайбрежие. Ще духа вятър от север-североизток със скорост 14-17 м/с (7 бала по Бофорт) и пориви 20-22 м/с (8-9 бала по Бофорт), след обяд ще духа от север-северозапад. Вълнението ще бъде 4 бала. ", "date": "2018.02.10", "title": "Прогнозата за утре - лошо време в почти цяла България"}
{"url": "http://clubz.bg/64044-izrael_atakuva_irancite_v_siriq_zaradi_svalen_iztrebitel", "text": "Израел е започнал атаки от въздуха срещу военни цели на иранците в Сирия, след като израелски изтребител F-16 бе свален над страната, съобщи Ройтерс. Израелските военни обявиха, че изтребителят е трябвало да удари дрони на Иран в страната, където иранци и техните съюзници са разположили силите си в подкрепа на президента Башар ал-Асад. Междувременно от неговата сирийска армия се похвалиха, че именно те са свалили изтребителя, който се е разбил в Хардуф, северен Израел. Днес в отговор израелци са атакували 12 обекта, сред които три ПВО-установки.  Руски самолет свален в Сирия, пилотът е убит Сирийските държавни медии пък съобщават за две отделни израелски атаки. В първата сирийската противовъздушна отбрана стреляла срещу израелски самолети, които нападнали военна база, и уцелили \"повече от един самолет\". После отвърнали на друга аткаа в южна Сирия. Израел е на нокти, откакто иранските сили навлязоха в Сирия в подкрепа на режима на Асад - именно Иран е техният враг №1 в региона, много преди настоящата гражданска война. Иран обаче не отстъпва и предупреждава Израел, че ще отвръща на всеки акт на агресия със същото.", "date": "2018.02.10", "title": "Израел атакува иранците в Сирия заради свален изтребител"}
{"url": "http://clubz.bg/64057-revolyuciqta_v_nravite_v_sauditska_arabiq_prodyljava", "text": "Саудитските жени не трябва задължително да носят на обществени места дългата, свободно падаща роба - абая, която ги покрива от главата до петите и е смятана за религиозен символ. Това заяви членът на Съвета на висшите религиозни учени шейх Абдула ал Мутлак, цитиран от Ройтерс, съобщи БТА. Това е още един сигнал за усилията на Саудитска Арабия за модернизиране на кралството, отбелязва агенцията Абдула ал Мутлак каза в своето радио предаване, че жените трябва да се обличат скромно, но не е задължително да носят абая. Над 90 процента от религиозните мюсюлмански жени в мюсюлманския свят не носят абая, каза снощи шейх Абдула ал Мутлак и допълни, че хората не бива да бъдат насилвани да обличат този вид дреха.  Изявлението, което не е задължително да е сигнал за промяна в закона, е първото по рода си, направено от висш духовник. То е предшествано от подобни мерки, на които кралството стана свидетел с възхода на престолонаследника принц Мохамед бин Салман. Само духовници, назначени от правителството към Съвета на висшите религиозни учени, могат да издават фетва (религиозен указ). Тяхното тълкуване на ислямските закони е в основата на саудитската правна система. В последните години саудитките започнаха да носят по-цветни абаи вместо традиционните черни. Все по-често могат да се видят жени в абаи, носени над дълга пола или дънки. В кралството се наблюдава разширяване на правата на жените - те вече са допуснати да присъстват на спортни събития заедно с мъжете и се очаква скоро да могат и да шофират. Това са само някои от многото промени в страната през последните месеци, приветствани като доказателство за прогресивна тенденция в изключително консервативното мюсюлманско кралство. Въпреки промените обаче страната все още е критикувана за ограничаване на правата на жените. Защитници на човешките права например критикуват системата, според която мъж от семейството трябва да разреши на жената да учи в чужбина или да пътува.", "date": "2018.02.10", "title": "Революцията в нравите в Саудитска Арабия продължава"}
{"url": "http://clubz.bg/64046-ne_na_izrodiqta", "text": "И днес граждани се събраха пред Народното събрание за протест срещу Конвенцията на Съвета на Европа срещу домашното насилие, по-известна като Истанбулска конвенция. Демонстрантите изтъкнаха, че документът е \"гавра с българските деца\" и ще ги принуди да изучават \"сатанински понятия\" като \"джендър\" и \"социален пол\". Организаторът на протеста Румен Дечев призова прокуратурата да разследва \"пропагандата на гей, лесбиян и хомо технологии чрез филми и печатни издания\". Според него протестите ще продължат, докато подписът на България под документа не бъде изтеглен.  ", "date": "2018.02.10", "title": "\"Не на изродията\""}
{"url": "http://clubz.bg/64047-es_trqbva_da_izhvyrli_italiq_malta_avstriq", "text": "В началото на 21-и век вярата в една обединена Европа беше толкова силна, че след края на Косовската война се откри перспектива за членство на страните от Западните Балкани в ЕС. Десет години по-късно от тази вяра не остана много. Фалитът на Лемън Брадърс повлече след себе си цели държави в Европа. Съществуваше опасност от разпадане на ЕС и никой вече не мислеше за по-нататъшно разширяване. След присъединяването на Хърватия през 2013 година източното разширяване временно трябваше да приключи. И тази новина бързо стигна до правителствата в страните от Западните Балкани. Те протакаха необходимите реформи и ставаха все по-недемократични. Скорошното присъединяване към ЕС като двигател за демократични реформи и борба срещу клиентелизма и корупцията отпадна от дневния ред. Приятелите на ЕС от Западните Балкани се почувстваха излъгани. Цинизмът се ширеше навсякъде. Този цинизъм обаче може да бъде преодолян. Поводът е един стратегически документ, който беше публикуван във вторник от Европейската комисия и предвижда присъединяването на Сърбия и Черна гора към ЕС още през 2025 година. Бегъл поглед върху географската карта ни дава да разберем защо страните от Западните Балкани трябва да се присъединят към ЕС възможно най-скоро. В ЕС зее една грозна дупка от страни, които са изключени от съюза. Тази дупка не е толкова красива, колкото другата, по средата на континента, която изглежда като дупка в добро швейцарско сирене. Защото хората в Швейцария са си добре и не искат да влязат в ЕС. Дупката в югоизточната част на континента обаче изглежда като дупка в иначе добре асфалтирана улица, която трябва да бъде ремонтирана. И ако ЕС не я ремонтира, други ще я запълнят. Китай с инфраструктурни проекти, Русия и Турция с енергийни проекти, а Саудитска Арабия и Катар - с износ на един ислям, който няма нищо общо с традициите на региона. Повечето хора от Западните Балкани биха предпочели да решават проблемите си като част от ЕС. Най-важният ресурс на Западните Балкани е копнежът по Европа. Копнеж, който е изчезнал в много други страни от ЕС. Македонското правителство е готово да промени името на страната си, за да приключи абсурдния спор с Гърция и най-сетне да започне присъединителни преговори с Брюксел. При успешни преговори, сръбското правителство би било готово да признае независимостта на Косово, въпреки че не признава това пред собственото си население. С приемането на 8 000 бежанци Сърбия вече е сторила много повече от някои други европейски държави. При това без да се стига до масови националистически демонстрации и медийна истерия. Критиците на източното разширяване ще попитат дали шестте държави от Западните Балкани изобщо изпълняват високите стандарти за пълноправно членство. Честният отговор гласи: не. Сърбия и Черна гора също няма да изпълнят критериите даже и до 2025 година. Това обаче не може да бъде аргумент против приемането им в съюза. Нека да пресметнем кого би трябвало да изхвърлим, ако искаме навсякъде да прилагаме високите стандарти. Ние не искаме страни, в които съществува масирана корупция, нали? Чао, Белла Италия! Не искаме страни, в които журналистите се страхуват за живота си. Бай, бай Малта!  Не искаме страни, в чиито правителства участват десни радикали. Сбогом, Австрия!  Ако ЕС се състоеше само от държави, които спазват високите европейски стандарти, то в него щеше да има само четири страни: Люксембург, Дания, Швеция и Нидерландия. Към тях биха могли да се присъединят в близко бъдеще Германия и Финландия, ако продължат курса на икономии и намалят държавните дългове под 60 процента от БВП. Решаващо за присъединяването на страните от Западните Балкани не бива да е това дали изцяло изпълняват критериите за членство, а това дали ще се демократизират в идните години и дали ще се преборят успешно с клиентелизма и корупцията. Те ще успеят само ако скорошното присъединяване към ЕС си остане реалистична възможност. Затова и ЕК постъпи правилно като посочи конкретно 2025 година. Страните от Западните Балкани няма да издържат да чакат още 15 години. В региона се разпространява и един виц. \"Ако ЕС не дойде при нас, тогава ще се качим на автобуса!\" Ако ЕС не успее да интегрира Западните Балкани и да направлява тяхното икономическо и демократично развитие в правилната посока, младите хора ще ги напуснат, тъй като не виждат никаква перспектива. Да даде на тези млади хора европейска перспектива - това би бил един похвален проект на ЕС за идните години.", "date": "2018.02.10", "title": "ЕС трябва да изхвърли Италия, Малта, Австрия..."}
{"url": "http://clubz.bg/64050-turski_helikopter_svalen_v_siriq", "text": "Хеликоптер на турските военновъздушни сили, участващ в операцията \"Маслинова клонка\"  в Северна Сирия, е бил свален. Това обяви турският президент президентът Реджеп Тайип Ердоган, цитиран от турските медии. Хеликоптерът е участвал във военна операция в района на сирийския град Африн и е бил свален от кюрди. Ердоган предупреди, че отговорните за инцидента ще \"платят по-тежка цена\". Турският военен хеликоптер е катастрофирал в района на турско-сирийската граница, недалеч от град Къръкхан, окръг Хатай, информира в. \"Хюриет\". Първоначално изданието съобщи, че двамата пилоти са откарани в болница. По-късно турският премиер Бинали Йълдъръм обяви, че двама турски войници са загинали при падането на хеликоптера.", "date": "2018.02.10", "title": "Турски хеликоптер свален в Сирия"}
{"url": "http://clubz.bg/64049-prostashtinata_naj_serioznata_zaplaha_za_nacionalnata_sigurnost", "text": "Отдавна пиша, че главното покушение срещу България и най-сериозната заплаха за националната ни сигурност е простащината. Простащината първо зарази с отровния си вирус културата.  Сетне разпространи матастазите си в медиите.  След това нахлу в политиката.  Накрая погълна живота на обществото ни. Простащината най-напред поведе война срещу интелигентните и свестните, честните и почтените, знаещите и можещите хора.  Сетне девалвира образованието и започна да си присвоява бакалавърски и магистърски степени, докторски, доцентски и професорски титли.  След това премахна изискванията и стандартите за компетентност, експертна пригодност, знание и професионализъм в подбора на кадрите. Накрая даде път на невъзпитаните, простите, прочелите по една книга най-много, говорещите на диалект, използващите примитивен език и арогантен изказ. И като извърши това коварно, подло, гадно и мръсно дело, простащината, започна бавно и систематично да превзема властта на всички нива и във всички сфери. Така ние изпаднахме, както много пъти съм писал, под просташко робство, просташко владичество или просташко присъствие - както искате го наречете. Важното е, че това, което изберете, ще бъде другото име на днешната ни реалност.    ", "date": "2018.02.10", "title": "Простащината - най-сериозната заплаха за националната сигурност"}
{"url": "http://clubz.bg/64048-da_ubiem_vsqka_svobodna_mediq", "text": "През седмицата четирима депутати от ДПС проявиха дълбока загриженост за регулацията на медиите в България. Грижата им достигна законодателна висота и е насочена към следното: Разпространителите на вестници и списания ще са длъжни да уведомяват Министерство на културата кой е действителният им собственик, Собствениците и доставчиците на медийни услуги също се задължават да обявят кой е действителният им собственик, както и информация за всяко получено финансиране през изминалата година. Пеевски с нов закон - за \"прозрачност\" на медиите Накъсо казано може би се цели да е ясно кой е издател, кой - разпространител. И на пръв прочит всичко е точно! При втори прочит на законопроекта точността в ума на четящия започва да се разсейва и той започва да си мисли, че авторите на законопроекта са хора, които или не познават езика, или правото, или и двете. Повод за тези съмнения ни дава следното – дефиниция за употребеното в законопроекта „лице, разпространяващо и/или продаващо печатни издания” няма. Няма и препратка към друг закон, който да казва какво са имали предвид законотворците. Но пък остава задължението да се декларират действителният собственик и броят обекти за разпространение. Така излиза, че всички - от кварталните бакалии, продаващи освен всичко друго и вестници, през бензиностанциите до будките по спирките, са разпространители на печатни издания и ще трябва да декларират собствениците си и обектите си. Като цяло в държавата ще настане една масова декларативна дейност. Вторият спорен по замисъл и съдържание текст е този за задължението Министерство на културата да уведомява Комисията за защита на конкуренцията, когато „лице използва в търговската си дейност повече от една трета от всички декларирани обекти за продажба на дребно на печатни издания в страната”. И тук всичко е точно освен това, че не е ясно кое е това „лице” – разпространителят, издателят или собственикът на вестници и списания. Така, ако един гражданин е собственик на три магазина за хранителни стоки в Каспичан и в един от тях продава вестници и списания, то неизбежно след като е декларирал това обстоятелство в Министерство на културата (МК), от МК ще уведомят и Комисията за защита на конкуренцията (КЗК). Какво и как ще прави КЗК не е ясно, но явно ще се превърне в колекторска фирма на уведомления. Съвсем по същия начин стоят нещата и по въпроса с финансирането – за предложилите изменението на закона под „финансиране” се разбира не само средства и имущество, но и всичко, „независимо от използваната правната форма”. В този текст съдържанието отново не е ясно, но може би се цели „осветляване” (или пък уязвяване?) на медии, получили безвъзмездно финансиране по проекти или дарения. Поне това се разбира от мотивите: „да се сведе до минимум възможността за манипулиране на общественото мнение от медии, съществуващи не заради приходите от дейността си, а благодарение на безвъзмездно корпоративно или чуждестранно финансиране.” Отвъд комичното, след като си поошетат изказа законотворците явно вървят по Путиново-Орбановия уклон – да си говорим за медии-агенти, както и да убием всяка свободна медия, която не е корпоративно зависима (прост пример е ПРАС-ПРЕС). Предвид факта, че от вносителите предлагат техните текстове да станат част от действащия Закон за задължителното депозиране на печатни и други произведения, чиято цел е да бъдат съхранени тези издания като национално културно наследство, си представяме как след години читател в Народната библиотека чете „Шок! Бомба! Само тук! Зловещо: 22-годишна русенка взе жилище под наем, отвори гардероба и се вцепени от ужас”. Медийната среда има нужда от друг тип регулация, която да я отърве от шока и бомбата... Какво остава незабелязано Отвъд нелепите текстове на законопроекта обаче повод за тревога има. Макар и скрита зад словесна недодяланост, целта е да бъдат подложени на проверки и заклеймяване всички издатели и разпространители на печатни издания, освен тези, близки до властта. Така с лека ръка ще се даде възможност за репресиране на разпространители на вестници и списания, които не се харесват на някого. А получилите безвъзмездно финансиране медии да бъдат заклеймявани от медийните бухалки като чуждестранни агенти и врагове на народа. И ако погледнем какво се случваше в 43-то и действащото 44-то Народно събрание подобен тип законодателстване съвсем не е чуждо на депутатите. Оттогава насам част от законите служат за разчистване на сметки с враговете на модела КОЙ в редица сфери – от съдебната власт, през неправителствените организации до медиите и партиите. Освен това носят и друг белег – на посредствена законодателна техника. През 2016 г. бе приет текст в Закона за съдебната власт (чл. 30, ал. 2 т. 19), който задължава Висшият съдебен съвет да поддържа регистър на всички проекти, изпълнявани от професионалните организации на магистратите. Текстът страда от същата законодателна некадърност, като в първоначалния си вариант дори предлагаше държавата пряко да конфискува средствата на тези организации. Негови вносители са част от днешните т.нар. Патриоти, но бе приет под ехидното задоволство на от ГЕРБ, ДПС и БСП. При приемането му дори бе дадена почивка в Правна комисия, защото депутатите изпитваха огромна трудност да съставят смислено изречение. През юли 2017 г. отново в Закона за съдебната власт ГЕРБ предложиха забрана за чуждестранно финансиране на неправителствените организации на съдии и прокурори, а след (по неофициална информация) среща на един високопоставен партиен кадър в едно посолство  текстът бе оттеглен. И с настоящото усилие сме изправени пред пореден опит за справяне с независимия дух и свободното слово, но и този проект е тест – колко и какво от нашето общество е живо и може да понесе.", "date": "2018.02.10", "title": "Да убием всяка свободна медия"}
{"url": "http://clubz.bg/64029-koj_osven_putin_se_bori_za_prezidentskiq_post_v_rusiq", "text": "8 души бяха допуснати до участие в президентските избори в Русия на 18 март. ЦИК обяви, че само те са изпълнили изискванията за събирането на минималния необходим от закона брой подписи, отбелязва Би Би Си. Кои са тези хора? Бил е депутат във Върховния съвет на РСФСЛ в съветско време, а след това - в руската Дума, като дори става неин зам.-председател. От десетина години насам не е бил избиран никъде. Основател е на национално-консервативния РОС. Организирал е Руски маршове на националисти в Москва. Преди двадесетина години Бабурин заяви в София, че  . Не е участвал в предишните избори. Директор е на совхоз - държавно обединение на селяни. Кандидатурата му бе издигната съвсем изненадващо. Почитател е на Сталин и ягодите. Носи мустаци като идола си, когото наричма \"най-добрия руски управник за последните 100 години\". Грудинин е най-неочакваният участник в надпреварата. До самото му издигане неговата кандидатура не бе публично обявявана дори на конгреса на КПРФ в края на 2017 г. Той оглавява совхоза \"Ленин\" - един от най-известните производители на ягоди в Русия. Съвсем доскоро обаче Грудинин нямаше нищо общо с комунистите. През 2000 г. той бе доверено лице на Путин при първото му кандидатиране за президент. А до 2010 г. бе член на партия \"Единна Русия\". Срещу Грудинин има най-много компромати и негативни съобщения в ефира. Медии твърдят, че той е забравил да посочи сметките си зад граница, почивал е в чужбина, продавал е земи на совхози. Кандидатът винаги реагира твърде рязко.  Не е участвал в предишните избори. Жириновски е ексцентричен популист, който отива на президентски избори за четвърти път. Несменяем лидер на ЛДПР. Нито веднъж дори не е достигал до втори тур. Отказва се от участие само веднъж - през 2004 г., когато вместо себе си издига охранителя си Олег Малишкин. Жириновски: Плевнелиев е негодник и лакей на ЦРУ Вероятната причина Жириновски постоянно да се кандидатира е държавното финансиране, което партията получава за участието си. На изборите през 2012 г. получава 9,35% от гласовете. Завършва третия си мандат като държавен глава и почти сигурно ще спечели четвърти. Само веднъж напусна поста за четири години заради изискванията на конституцията, за да бъде в този период премиер. Путин направи подарък на работниците: Кандидатирам се Путин: Да не позволим чужда намеса на изборите Допитванията дават на Путин близо 70 на сто подкрепа. Винаги е печелил изборите още на първия тур. През 2000 г. взема 53%, през 2004 г. - 71,31%, а през 2012 г. 2012: 63,6%. Много е известна, но е малко популярна. Твърди се, че е съгласувала участието си в изборите с Путин. Тя отрича тези твърдения. Собчак е телевизионна водеща с разпознаваемост 90 на сто. Дъщеря е на Анатолий Собчак - бивш губернатор на Санкт Петербург и началник на Путин. Някои твърдят, че кандидатурата й била замислена в недрата на Кремъл, за да отвлече вниманието от опозиционера Алексей Навални. Ксения Собчак: Крим е украински Ксения Собчак направи най-радикалните изказвания от всички кандидати. Тя твърди, че Крим принадлежи юридически на Украйна, бори се за правата на сексуалните малцинства, критикува чеченския лидер Рамзан Кадиров и дейността на Руската православна църква. Специално за изборите Собчак влезе в \"Гражданска инициатива\" на Андрей Нечаев. Не е участвала в предишния вот. Партията \"Комунисти на Русия\" няма нищо общо с КПРФ. Сурайкин я регистрира през 2012 г., когато стана възможно това да се прави с партии, наброяващи 500 членове. КПРФ нарича партията на Сурайкин \"спойлър\". Двете партии дори се къдиха помежду си заради използваната от тях символика. Никоя от тях обаче не спечели делото. Сурайкин не е участвал в предишните избори. Титов е пълномощник на президента Путин по защита на правата на предприемачите. През лятото на 2017 г. той твърдеше, че няма намерение да се кандидатира, но към края на годината размисли. Семейството му притежава завода за шампанско \"Абрау-Дюрсо\". Самият Титов дълги години е оглавявал съвета на директорите на компанията. Името на Борис Титов е споменато в \"кремълския доклад\" на Министерството на финансите на САЩ. Не е участвал в предишните избори. Съосновател на партия \"Яблоко\", Явлински два пъти участва в президентски избори - през 1996 и 2000 г. На последния вот за държавен глава през 2012 г. ЦИК отказва да го регистрира, като се мотивира, че имало проблем със събраните подписи. По онова време техният законов минимум е 1 милион, ако партията е извънпарламентарна. При първото си участие в изборите печели 7,34%, а при второто - 5,8%. Путин направи подарък на работниците: Кандидатирам се Путин: Да не позволим чужда намеса на изборите Ксения Собчак: Крим е украински", "date": "2018.02.10", "title": "Кой освен Путин се бори за президентския пост в Русия"}
{"url": "http://clubz.bg/64037-bashtata_na_alina_kabaeva_s_lyvski_paj_v_moskva", "text": "Изглежда, че всяка власт особено обича строителството - оттам очевидно се печели най-добре. В България си имаме санирането и магистралите, в Москва, където живеят близо две Българии - т.нар. програма за реновация, разрушаване на пететажните домове, наречени \"хрушчовки\", и на тяхно място строителство на нови. В част от жилищата настаняват жителите на \"хрушчовките\", а друга продават на свободния пазар.  Всъщност това са панелки, строени в края на 50-те до края на 80-те години на миналия век, с каквито е пълна и България. Но у нас предпочитат да ги санират.  Москва – сбогом на хрушчовките Програмата, подкрепена лично от президента Владимир Путин, и анонсирана от кмета на Москва Сергей Собянин точно преди година, беше облечена в закон, приет от Думата през юни м.г. Законът дава големи права на столичните власти да разрушат пететажните постройки, да наемат строители и после да продадат част от жилищата. Става въпрос за близо 5200 такива сгради в Москва, в които живеят над 1 милион души, а общата стойност на грандиозния проект се изчислява, по данни на \"Комерсант\", на 3.5 трилиона рубли (около 490 милиарда евро по днешен курс - б.р.).  За начало са одобрени 400 милиарда рубли (близо 5.6 млрд. евро по курса към днешна дата - б.р.), които, по думите на Собянин, ще дадат възможност да се работи по благоустройството в близките 4-5 години. Основателят на Асоциацията на руските предприемачи-мюсюлмани Марат Кабаев, бащата на гимнастичката и бивша депутатка на Държавната Дума Алина Кабаева, е покровител на заместник-кмета на Москва, който отговаря за строителството - Марат Хуснулин, с когото са работили в строителния бизнес в Казан, съобщи руската медия \"Дъжд\" (Дождь). Сега основните изпълнители на програмата за \"обновяване\" на столицата ще бъдат предприемачи от Татарстан, посочва телевизионният канал, който не назовава източниците си. \"Фигаро\": Кабаева, предполагаемата любовница на Путин? Хуснулин не е коментирал разкритията, а с Кабаев от медията не са успели да се свържат.  Според информацията на телевизията, именно с покровителството на Кабаев Хуснулин се е прехвърлил в Москва и през 2010 г. е назначен за шеф на столичното строително предприятие. Непосредствено след пристигането на Хуснулин в руската столица, там се прехвърлят и двама важни играчи на строителния пазар в Казан - Дамир Газизов и Алберт Суниев.   Според източници на \"Дъжд\", \"Управлението за гражданско строителство\" (УГС) и \"Управлението за експериментално застрояване на микрорайони\", които оглавяват съответно Газизов и Суниев, ще бъдат основните изпълнители на разрушаването на \"пететажките\" в Москва по програмата за реновация. Тези организации вече са започнали да строят къщи в рамките на \"обновяването\" в Головински район. УГС е построило домовете на първите 14 места, където ще бъдат преместени първите участници в програмата. Още през август м.г. разследващата онлайн медия \"Медуза\" съобщи, че приятели и някогашни бизнес партньори на Хуснулин ще строят жилищата по програмата за \"реновация\". Сред тези компании беше назовано и ръководеното от Газизов УГС. За да изпълни програмата, Държавната Дума прие закон за обновяване, като даде на московските власти специални правомощия. Документът позволява разрушаването на сградите от \"първия период на жилищно строителство\" до девет етажа, както и структурно подобни сгради по решение на жителите. Сбогом на Резервния фонд на Русия Всяка сграда може да бъде включена в програмата за обновяване с две трети от гласовете на жителите (да ви е познато от санирането в България - б.р.). На живущите в тях се предлагат равностойни по площ - или по цена, жилища или парична компенсация за избор. Жилищата, които се предоставят в замяна на разрушените, трябва да са в същия район, с изключение на Зеленоград и Нова Москва (където апартаментите ще бъдат разпределени в рамките на окръга). Преселението започна на 9 февруари тази година - към днешна дата, по думите на зам.-кмета Хуснулин, са готови 1 млн. квадратни метра нова жилищна площ, което е около 6% от необходимото. Според РБК разрушаването на \"хрушчовките\" и преселетнието ще помогнат усилията на градските власти в Москва да намалят нивото на битова престъпност. Московската прокуратура съобщава, че от януари до ноември 2017 г. в Москва са извършени общо 127 400 престъпления, от които 5231 са концентрирани в Източния окръг. Именно там се намират повечето домове, включени в програмата за обновяване - повече от 1000, близо 1/5 от всички. В \"хрушчовките\", които са едни от най-евтините жилища в руската столица, живеят предимно хора с нисък социален статус. Въпреки мащабите и подкрепата от \"най-високо място\", реновацията среща съпротива и много хора не искат да напуснат домовете си. Това не спира обаче мащабното строителство в руската столица.  В България панелните блокове са близо 19 000, в тях има над 900 хиляди апартамента, обитавани от близо 1.7 млн. българи - малко повече от засегнатите от преселението руснаци. \"Фигаро\": Кабаева, предполагаемата любовница на Путин? Сбогом на Резервния фонд на Русия", "date": "2018.02.10", "title": "Бащата на Алина Кабаева с лъвски пай в Москва"}
{"url": "http://clubz.bg/64039-ekoministyr_iznasilil_vnuchkata_na_miteran", "text": "Паскал Митеран, внучката на бившия френски президент Франсоа Митеран, е подала жалба за сексуални посегателства срещу Никола Юло, който сега е френски министър на екологичния и солидарен преход, предаде Франс прес. Така след Холивуд сега и Франция се тресе от скандал за секстормоз. Освен Паскал и още една жена е обвинила министъра в изнасилване. Адвокат на внучката на Митеран обаче каза, че тя никога не е искала случаят да привлече медийното внимание, и уточни, че името й е станало обществено достояние без нейно съгласие. Вчера Юло, който е един от най-популярните френски министри, се защити от твърденията, че е извършил сексуални посегателства, но същевременно призна, че през 2008 г. е била подадена жалба срещу него. Случаят е бил приключен, без да се стига до дело, каза той, без да уточни какви са били мотивите за това решение.  Френското президентство и премиерът Едуар Филип изразиха подкрепа за министъра. Внесената през 2008 г. жалба е касаела предполагаемо изнасилване през 1997 г., по времето когато нейната вносителка, Паскал Митеран, е била на 20 години, съобщава БТА. Разкритията бяха направени от седмичника \"Ебдо\". Той писа, че и друга жена обвинява Юло в сексуални посегателства. Тя е бивша сътрудничка на фондация, ръководена от него. Юло отхвърля и тези твърдения.  Фондацията каза, че не й е известно министърът да е имал някакви наказуеми прояви или неуместно поведение. Юло е работил за нея 25 години.", "date": "2018.02.10", "title": "Екоминистър изнасилил внучката на Митеран"}
{"url": "http://clubz.bg/64023-da_te_blokirat_vyv_fejsbuk_za_literaturna_kritika", "text": "Фейсбук е зона, свободна за речта на омразата, но – оказа се – не и за литературната критика. Може да докладвате многократно някои потребители за расизъм, сексизъм, фашизъм и откровени призиви за насилие – присъствието им в социалната мрежа ще продължи необезпокоявано. Но има начин да се саморазправите лесно с професионалната литературна критика – достатъчно е да се обедините с група роднини, приятели и колеги и да докладвате човека, който се изказва свободно за вашето творчество. Ще му затворите устата, поне за няколко дни – достъпът му до социалната мрежа ще бъде ограничен. Точно това се случи с един от авторите на „Площад Славейков“. На 8 февруари Силвия Недкова бе наказана заради отрицателен отзив за книга във фейсбук. Наложена ѝ е тридневна забрана да публикува статуси и коментари, да харесва текстове и изображения и дори да пише в „Месинджър“. Причината е рецензията ѝ за книгата „Откритието“ на Таня Мир. Мнението на Недкова за „Откритието“ бе публикувано в неголяма група,  , следвана от около 400 души. Текстът ѝ е заличен, но на стената на групата все още стоят други нейни коментари за същата книга. Ето един от тях*: Ето как в българския фейсбук един литературен критик бе блокиран заради литературна критика. При това бе заплашен със съд – за това, че упражнява професията си.  ! Видимо в администрацията на социалната мрежа не правят разлика между слово на омразата и професионална критика. Това, впрочем, е проблем и за мнозина автори – дори за дебютантите на литературната сцена, които подозират авторите на критиката в лично отношение, злоба, а нерядко и в завист, тъй като били „неосъществени писатели“. Напоследък във фейсбук все по-добре вирее непоносимостта към различното мнение, като диалозите нерядко стигат до груби личностни нападки. Доносите, водещи до спирането правото за публикация напомнят за едно друго време. Слава Богу, че заради критични мнения във фейсбук засега може единствено да те блокират – за кратко или за по-дълго – но все още не може да те пратят в лагер. Ако фейсбук беше държава, със сигурност нямаше да е на едно от първите места в света по свобода на словото. Колкото до Таня Мир – пожелаваме ѝ бляскаво бъдеще в литературата, а не в цензурата!", "date": "2018.02.10", "title": "Да те блокират във фейсбук за литературна критика"}
{"url": "http://clubz.bg/64040-g_n_koshlukov_povedenieto_vi_e_nedopustimo", "text": "Господин Кошлуков, проявата Ви от днес е недопустима не само за водещ на подчертавам национална, т.е. поставяща стандартите на поведение, телевизия, още по-малко за програмен директор. Очаквам оставката Ви. Защо Кошлуков показва среден пръст в ефир? Не става дума за това, че някой Ви бил обидил. Такава е съдбата на много публични личности, такива са ценности и нравите в българското общество. От Вас се предполага да служите за пример при преодоляване на тези дефицити и налагането на уравновесен и доброжелателен тон. Нито един от гостите ви в студиото не ви е обидил. В качеството на домакин сделката е Вие да бъдете гостоприемен, вежлив и учтив, спрямо гостите си.  Показвате \"рога\". Намирам за неуместно продължаване на директорството Ви в БНТ, да не говорим за позицията на водещ. Нямате минимално необходимите качества - нямате възпитание и търпение.  \n\tВероятно си мислите, че трупате точки и симпатия към себе си в колегите в БНТ, които Ви смятат за чуждо тяло. Хората атакуват БНТ във Ваше лице за едностранчивото покриване на протестите и с това трудно може да се спори. Репортерите са предварително инструктирани какво и как могат да отразяват. Емиле, ексик зюмбюле Не подкрепям крайните \"зелени\" и много техни екстремни искания - както това че въведоха в съзнателно заблуждение и манипулираха хората по темата с шистовия газ, след това с редица сондажи, с концесиите в Трън, редица излизащи от елементарно приличие крайни позиции. Подготвят се да блокират и новите проекти за газова инфраструктура. Изобщо са пречка пред индустриалното развитие. Но никога не съм си позволява да отричам правото им на различно мнение. И сега темата в Банско не е само, дори толкова, дали ще има нов лифт и писти. С това се различавам от тях - докато направят лифт или писти ще мине време и ще може да се реагира. Това, срещу което не протестират е убийството на Банско като изключително историческо наследство. Старите банскалии са ходили по Европа и са донасяли културата и строили с историческа мяра, която и днес възхищава. Какво ще оставят днешните банскалии и най-вече прищълците - конфекция, неподдържана и липсваща адекватна инфраструктура. Старите банскалии са оставили непреходна историческа стойност, макар и ограничена в центъра в няколко улици. Новите поколения ще унишожат тази уникална стойност като я размият с новите масови свидетелства за липсва на вкус, на алчност и поквара. Не зная дали си давате сметка, че по този начин няма как да останете в БНТ.   Емиле, ексик зюмбюле", "date": "2018.02.10", "title": "Г-н Кошлуков, поведението ви е недопустимо!"}
{"url": "http://clubz.bg/64042-byudjetniqt_izlishyk_prikriva_prerazhodite_na_upravlqvashtite", "text": "За втора поредна година консолидираната фискална програма приключва с излишък при очаквания за дефицит. Прогнозираният недостиг през 2017 г. бе 1,3 млрд. лв., а преизпълнението на приходите над разходите е в размер на около 850 млн. лв. На пръв поглед това изпълнение изглежда като фискална консолидация, но разбивката на приходите и разходите разказва друга история. Бюджетното изпълнение през изминалата година показва своеобразно развързване на кесията, тъй като увеличението на разходите в сравнение с нивата им от 2016 г. е в размер на близо 2 млрд. лв., докато увеличението на приходите  е около 1,4 млрд. лв. По-високите разходи са донякъде очаквани предвид постепенното ускоряване на разплащанията по европейски проекти, където има увеличение с около 600 млн. лв., но те формират едва 1/3 от по-високите бюджетни разходи през 2017 г. Останалите 2/3 се дължат на преизпълнение на разходи по националния бюджет, които са насочени към увеличение на доходите. Така например през 2017 г. са предвидени 273 млн. лв. повече за пенсионни плащания във връзка с промяна в параметрите на пенсионната политика и по-конкретно - формулата за изчисляване на дължимата пенсия. Изпълнението на това перо показва увеличение на тези разходи с 635 млн. лв., което е двойно повече от предвидените и се дължи на популисткото увеличение на минималните пенсии след парламентарните избори. Това решение беше условие за сформиране на настоящата управленска коалиция. Основното преизпълнение в разходната част е при разходите за персонал (заплати, допълнителни възнаграждения и социални осигуровки), които се увеличават с над 1,1 млрд. лв. в сравнение с бюджетния план. Това се случва за втора поредна година след като през 2016 г. в бюджета са предвидени 6,2 млрд. лв. за персонал, а реално са изплатени 7,1 млрд. лв. През 2017 г. тази сума набъбва до 7,9 млрд. лв. при предвидени около 6,8 млрд. лв. И докато увеличението на минималните пенсии, колкото и противоречиво, беше публично обявено, то при разходите за заплати такива сигнали липсват, а резултатите единствено се констатират в края на годината. През последните две години правителството ясно демонстрира как „хем вълкът е сит, хем агнето е цяло” – увеличава публичните разходи и едновременно с това приключва годината с излишък. Това е възможно благодарение на нереалистично високите прогнози за капиталовите разходи и тези за текуща издръжка. Изглежда това е „новият фискален трик” – до 2008 г. управляващите подценяваха приходната част на бюджета, което им позволяваше да харчат безотчетно в края на годината без това да влошава бюджетното салдо. Сега надценяват разходната част в бюджета, което позволява безконтролно прехвърляне на харчове от такива за инвестиции и издръжка към такива за заплати и социални разходи без това да влошава бюджетното салдо. Въпреки че методите за прикриване на преразходите се променят през годините, изпълнението им в течение на календарната година остава почти непроменено. Така само през декември 2017 г. са концентрирани около 14,5% от годишните консолидирани публични разходи в сравнение с 15% през 2016 г. и 15,4% през 2015 г. Това е най-високия дял на месечните разходи от рекордната 2008 г., когато достига близо 19%, а в периода 2010-2014 г. той е около 12%. Интересно е да се отбележи, че високите разходи през 2015 г. се дължат на приключването на разплащателния период за европейски проекти от предходния програмен период, докато през 2017 г. такива „извънредни” разходи липсват. Въпреки това разходите през декември 2015 г. са близо 5,2 млрд. лв., докато през 2017 г. са с едва 300 млн. лв. по-малко. Това ударно харчене в края на годината се дължи на решения на Министерски съвет в последния момент, с които са гласувани допълнителни разходи в размер на близо 1,3 млрд. лв., което е над ¼ от публичните разходи през декември. Близо 1 млрд. лв. от тези разходи са отпуснати чрез преструктуриране на разходите в централния бюджет, което означава, че не са предвидени в приетия от Народното събрание бюджет за годината. За поредна година ставаме свидетели на постигнато по-добро от очакваното бюджетно салдо на фона на слабо изпълнение на публичните разходи. Наблюдава се трайна и задълбочаваща се тенденция на неизпълнение на капиталови разходи и такива за издръжка за сметка на огромно преизпълнение на разходите за заплати в размер на близо 17%. Това се случва на фона на увеличение на средните заплати в частния сектор за първите три четвърти на годината с около 10%. Това повдига въпроса доколко настоящата фискална политика може да се нарече разумна въпреки постигнатите бюджетни излишъци, предвид очакванията капиталовите разходи да започнат да се възстановяват с напредване на настоящия програмен период. Нещо повече – стремежът към реформи и оптимизиране на публичните разходи изглежда изчезва още през 2012 г., след което се наблюдават няколко години на „разпускане” на фискалната политика в резултат на политическата криза през 2013-2014 г. и последвалите години на висок икономически растеж, които водят и до по-добра от планираната събираемост на данъците. По време на кризата политиците се оправдаваха, че няма пари за реформи. Сега пари има и негласното оправдание е, че няма необходимост от реформи. Всъщност проблемите остават под повърхността и само са замаскирани от добрата икономическа обстановка, каквато е ситуацията до 2008 г., но решаването им не може да бъде отлагано вечно по две причини: 1) проблемите се трупат и решаването им става все по-трудно и скъпо и 2) икономическият растеж не продължава вечно и е по-добре реформи да се правят в добри години, отколкото по време на криза.", "date": "2018.02.10", "title": "Бюджетният излишък прикрива преразходите на управляващите"}
{"url": "http://clubz.bg/64043-v_rusiq_policaite_nqma_da_mogat_da_spirat_piqni_sydii", "text": "Руските полицаи вече няма да имат право да спират съдии, които извършват пътни нарушения, дори и когато става дума за шофиране в нетрезво състояние. Това стана възможно чрез промяна на правилника за движение по пътищата, съобщи БТА, цитирайки Франс прес. Променените правила бяха публикувани в Държавен вестник. Те забраняват на пътната полиция да отнема шофьорските книжки на съдии, да ги подлага на тестове за проверка на наличието на алкохол в организма или да им съставя акт в случай на пътно нарушение.  За пътните полицаи остава само една възможност да прилагат закона - да изготвят доклад за извършеното нарушение от съдията, който после ще бъде предаден на министерството на правосъдието. Досега подобен режим съществуваше само за прокурорите. Той бе преди всичко предназначен да попречи на полицията да упражнява натиск над тях, обясни руската генерална прокуратура, която бе инициатор на тази мярка. Законодателството по отношение на водачите, шофиращи в нетрезво състояние, неотдавна бе затегнато в Русия. За шофьорите, предизвикали катастрофа със смърт под влияние на алкохола, вече се предвижда минимална присъда от две години затвор. В Русия всяка година при катастрофи загиват около 20 000 души. Страната е на едно от първите места в света по смъртност по пътищата - нещо, което по-конкретно се дължи на шофирането в нетрезво състояние, но и на лошата пътна инфраструктура и неспазването на правилата за движение.", "date": "2018.02.10", "title": "В Русия полицаите няма да могат да спират пияни съдии"}
{"url": "http://clubz.bg/63995-konservativna_konstituciq_tova_e_da_kazvash_leshta_na_kebap", "text": "Член 4 от Берлинския договор постановяваше, че едно събрание от първенци (notabiles) ще бъде свикано в Търново, за да изработи Органическия устав на княжеството. Още през лятото на 1878 г., щом станаха известни решенията на конгреса, Дондуков се загрижи за изработването на един проект, който да бъде представен като програма на предстоящото Учредителното събрание, в неопитността на което никой не се съмняваше... Не трябва да се забравя, че либералното течение, което бе почнало с царуването на Александра ІІ и бе се ознаменувало с освобождението на крепостните, бе завладяло след войната и най-умерените умове в Русия. То бе проникнало даже в императорския двор. Когато Александър ІІ биде убит от терористите, в ящика на писалището му се намери един пълен проект на конституция, изработен от Лорис Меликоваb. Царят Освободител се готвеше да го обнародва, когато бомбата на нихилистите покоси живота му. Имаше при това у руските съчинители на проекта съревнование спрямо европейската комисия, която тъкмо по това време изработваше Органическия устав на Източна Румелия. От Пловдив бяха дошли известия, че по настояването на английския делегат комисията поставяла уредбата на бъдещата автономия на консервативни начала.   Не е било чуждо за руските либерали, под влияние на които се намираше Лукиянов, и желанието да извадят из щастливото и плодотворно приспособление на една демократическа конституция в България ново доказателство за навременността на едно парламентарно управление в Русия. И друго едно важно обстоятелство подбуждаше русите да дадат на българите едно широко конституционно управление. Още тогава, през есента на 1878 г., можеше да се предполага, че за княз на България ще бъде избран някой чужденец. Нямаше ли да бъде крайно опасно да се предоставят на такъв един княз, чужд на славянството, враг нему по всяка вероятност, безгранични права върху един млад и неопитен народ... На 10 март събранието пристъпи веднага към разглеждане на проекта за конституцията. Един от секретарите прочете устава. Д-р Стоилов предложи да се избере една комисия от 15 души, която да даде \"точно мнение за главните мисли, които са в основата на устава, да ги извади наяве, да ги освети с науката и опита от живота ни\". Дядо Славейков не се съгласи с това предложение. Той нямал доверие към комисиите, \"защото нашите комисии, каза той, се някак разкомисват\". Събранието се развесели от тая шега на дядо Славейков, но възприе Стоиловото предложение. Избра се за преглеждане на устава една комисия, в която влизаха: Стоилов, М.Балабанов, Т.Икономов, Климент, Ил.Цанов, Начович, Греков, митрополит Симеон, Др.Цанков, Хр.Стоянов, Андрей Стоянов, Даскалов, д-р Вълкович и д-р Помянов. Комисията представи на 21-ви своя доклад до Събранието. Докладът е забележителен както по литературната си форма, тъй и по своите идеи. Комисията формулираше още в своето въведение теоретическите начала, върху които тя градеше своите предложения. Тия начала съответстваха на \"декларацията на човешките права\", прогласена от Френската революция, и бяха систематизирани съобразно с немската философия на държавното право. Те бяха 4: Какво приложение трябваше да се даде на тия теоретически положения в младото княжество? Докладът даваше следното мнение: В тоя дух на \"разумен консерватизъм\" комисията правеше ред важни предложения: да се въведе имущественият и образователен ценз за изборите на народни представители; да се създаде - от лица, назначавани от княза, взети право из средата на висшето духовенство , из съдилищата и учените дружества и в незначителна част избирани от народа - един сенат, който \"като консервативно тяло да служи за сдържание и прекращение на увлеченията на Народното събрание, които князът не може да регулира от висотите на положението си\". Предлагаше се също, щото на 25000 души да се избира само по един депутат, за да не се усложнява парламентарната деятелност от неудобствата на едно многобройно представителство... В 1879г. недоверието към  всеобщото гласоподаване бе наистина още много живо. На учените българи то се виждаше още по-основателно, тъй като се касаеше за една непросветена маса, каквато бе в техните очи българският народ. Те не вярваха в зрелия политически разум на тоя народ, както чорбаджиите не вярваха по-рано в неговата способност за революционна борба. Вярата в добродетелите на народа бе именно главната характеристика на либералите. Техните водители бяха се борили заедно с масата, черпили бяха кураж в нейната твърда воля, окрилявали бяха своя дух с нейния възторг и считаха за светотатство да се изкаже съмнение относително нейното съвършенство. Думите за равенство всякога подкупват многолюдието. Особено силно трябваше да бъде тяхното действие върху един народ като българския, който никога не бе допускал основателността съсловните различия. Тия различия се явяваха сега олицетворение на предложението за Сенат. За това учреждение простите депутати нямаха, разбира се, никакво ясно понятие. Те виждаха в него само един опит да се възстанови в законна форма властта на чорбаджиите, едва понасяна в турско време. Колкото за тъй наречения \"разумен консерватизъм\", те подозряха в него едно презрение към народния дух. С една реч, получи се впечатлението, че \"старите\" искат да посегнат върху извоюваната от руското оръжие свобода... Кой можеше да съкруши теоретическите мотиви но комисията, да я развенчае от нейния престиж на ученост, ако не Каравелов? И наистина, още щом д-р Помянов прочете доклада, Каравелов се качи на трибуната и почна да говори посред едно всеобщо и напрегнато внимание. Той нарочно бе отказал да влезе в комисията, за да може да унищожи нейното дело с няколко думи. Самоуверен, той се нахвърли сега върху доклада с една рязка, нервозна, саркастическа реч, достатъчно къса, за да я цитираме изцяло. Той каза: Критиката на Каравелов бе много остра и именно затова подействува силно върху събранието. Тоя тон на умствена надменност, тоя замах на върховно пренебрежение спрямо противниците, тая бърза, ядовита присъда, хвърлена с един презрителен жест върху комисията, всичко това бе от естество да направи голямо впечатление върху простите депутати. Прибавете към това физиономията на Каравелова - бледен, с дълги коси, които му падаха над рамената - и легендата, която се носеше вече за неговия гений на мислител и за престижа му в Русия. Четена сега, след 30 години, тази реч на Каравелова ни се вижда много слаба. Тя е главно несправедлива. В доклада има всичко, което той търсеше... То   ръкопляска на Каравелова с голям възторг, доволно, че той бе смазал с научни доводи враговете на свободата. Доволството на събранието се увеличи още повече, когато взе думата П.Р.Славейков. Тънък познавач на народната душа и хуморист, Славейков можа едно по друго да възбуди слушателите си, като разтрогна у тях чувствителните им струни, и да ги очарова със своя весел игрословен език. Без риторически увод той атакува доклада остро и свойски. Първата му дума бе:   Веднага в събранието избухнаха смехове и ръкопляскания. Ръкоплясканията не утихнаха до края на речта. Славейков биеше на слабостите на народния характер, както и на неговите добродетели, намесваше твърде майсторски името на Русия и величаеше свободата, която бе в опасност. Посред овациите на събранието той завършваше: Намесата на Славейкова реши окончателно съдбата на доклада. Славейков бе в това време най-популярната личност в България. Неговият живот бе обгърнал всичките почти форми на обществена деятелност; неговият талант бе създал почти всичките родове на народната литература. В неговите стихове младежта бе се научила да скърби за миналото, да мечтае, да люби, да пее. Неговият хумор бе утешавал две поколения. Две поколения бяха пили от извора на неговата ясна мисъл. По Църковния въпрос Славейков бе известен като борец срещу чорбаджиите и ето че сега пак бе въстанал срещу техните нови съблазни, неуморим, както го знаеха, остроумен, весел, ловък и свръх всичко – приятел на народа и защитник на неговото достойнство. Впечатлението от речта на Славейков бе извънредно. Самите консерватори бяха тъй смутени от нея, че не посмяха дори да направят някакъв опит за защита на своето дело. Само софийският митрополит Мелетий представи едно боязливо възражение и Климент повтори думите на Madame Rolland пред гилотината: \"Свободо, какви не злоупотребления не стават с тебе?\" Събранието не искаше обаче да слуша; то викаше: \"Стига! Въпросът е изчерпан!\" Посред голям шум стана гласуване и докладът биде отхвърлен. Българският либерализъм има своята първа победа и демагогията влезе официално в политическия ни живот.", "date": "2018.02.10", "title": "Консервативна конституция? Това е да казваш леща на кебап"}
{"url": "http://clubz.bg/64041-2018_a_smyrtta_prodyljava_da_jyne_muzikalni_znamenitosti", "text": "Дейвид Касиди, Фетс Домино, титаничният Том Пети, кънтри легендите Мел Тилис и Глен Кембъл... 2017-а наистина беше ужасна откъм смърт на знаменитости в музиката.   И да продължим с ужасяващия край от обесване на Честър Бенингтън на 20 юли - точно на рождения ден на отишлия си по-рано през май Крис Корнел. Макар и на любителско видео, двамата заедно бяха колосални...   Независимо дали си спомняте рапърите Lil Peep и Prodigy, продуцента Пол О'Нийл, Грег Алман и Бъч Тръкс - вокалист и барабанист и съосновател на Allman Brothers Band, певеца Бъди Греко - всички те допълват този тъжен списък. Разделихме се с джаз величието Ал Жаро. и Чък Моузли от зората на неописуемите Faith No More. През 2017-а се пресели там, където отиват големите музиканти и Чък Бери... Авторът на Johnny B. Goode, Roll Over Beethoven, R'n'Roll Music беше на 90. Лошо е, че 2018-а никак не започва по-ведро. Едва вчера дойде новината, че Пат Торпи от \"Мистър Биг\" е изгубил войната с Паркинсона. При неизяснени досега обстоятелства в хотелкската си стая бе открита Долорес О'Риордан от \"Кренбърис\". Певицата бе любима по целия свят заради изумителния си глас и неподправения ирландски колорит.   Февруари ни взе Денис Едуардс - соловокалист на Дъ Темтейшънс. Да, онази прекрасна песен не е на Джордж Майкъл - тяхна е... И България бе макар и косвено засегната - в САЩ при катастрофа загина Лиа Лабел, дъщеря на Анастасия Бинчева-Сия от \"Тоника\" и Трошан Владовски от \"Сребърни гривни\". На 10 януари се простихме и с Еди Кларк - от \"най-шумната банда\" на света, \"Моторхед\", който се присъедини на небето към Леми и Фил Тейлър.   ", "date": "2018.02.10", "title": "2018-а: смъртта продължава да жъне музикални знаменитости "}
{"url": "http://clubz.bg/64017-kyde_procyftqva_rechta_na_omrazata_onlajn", "text": "Незаконното съдържание и терористичната пропаганда се разпространяват бързо онлайн в Европейския съюз - само че не през мейнстрийм платформите, показват нови анализи, пише \"Политико\". \"Туитър\", \"Гугъл\" и \"Фейсбук\" играят по правилата на ЕС, когато става дума за незаконно съдържание - по-точно за реч на омраза и терористична пропаганда. Но с нарастващия контрол в тези основни социални мрежи симпатизантите на крайнодесните и терористичните организации се преместиха в сенчести платформи, където непозволеното съдържание се споделя свободно, алармират експерти по сигурността и антиекстремистки активисти. Сред сайтовете, които сега са предпочитани за споделяне на неразрешено съдържание, са клонингът на туитър  Gab.ai, сайтът за видео споделяне web.tv, както и Justpaste.it. Те са известни с това, че голяма част от съдържанието им е неонацистко, антисемитско, сексистко или вдъхновено от Ислямска държава. Това се посочва в доклад на Counter Extremism Project В постове в тези сайтове има фотографии на свастики и екзекуции, извършени от ИД - всички те без никакво съмнение влизат в категорията \"незаконно и неразрешено съдържание\", както е дефинирано от Европейската комисия. Но ЕК, която разчита на доброволното сътрудничество от мениджърите на сайтове, за да свалят неприемливото съдържание, е доста безпомощна да ги принуди да действат. А сайтовете съдействат само понякога. Преглед на незаконното съдържание в някои нишови сайтове показва изобилие от материали, свързани с крайнодясното, които не са свързани с никаква конкретна новина или текущо събитие. Има и много пълни с омраза постове за скорошни бунтове сред мигрантите във френския пристанищен град Кале, публикации, които възхваляват Лука Траини, който беше обвинен, че е стрелял по група мигранти в Италия. Стрелбата веднага се превърна в гореща тема насред предизборната кампания в страната като може да се предположи, че част от незаконното съдържание се използва за политически цели. В същото време полската организация Hejtstop, която се бори срещу речта на омразата отчете огромен скок в антисемитското съдържание, което се публикува онлайн в дните преди полското правителство да подпише противоречвия закон за Холокоста. Езикът на омразата се разпространява във всички социални мрежи, в това число и мейнстрийм сайтовете, отчитат от организацията. \"Фейсбук\", \"Туитър\" и т. н. имат политики, които гарантират, че по-голямата част от незаконното съдържание се сваля в рамките на минути или часове. До 99 на сто от публикации, свързани с Ал Кайда или ИД, във фейсбук се сваля автоматично. \"Гугъл\" планира да назначи още модератори на съдържанието си през тази година, все повече интернет платформи се присъединяват към доброволния механизъм на ЕС. Но експертите, които следят за реч на омразата смятат, че големите социални мрежи имат ресурсите и желанието да сътрудничат с властите в ЕС. Други сайтове обаче - не, а точно те са местата, където се разпространява речта на омразата. Част от проблема при опитите за налагане на регулация е, че сайтове непрекъснато се роят.  Gab.ai беше създаден през 2016 г. като алтернатива на туитър за крайнодесните, но изследователите често откриват нови и нови места в интернет, където се разпространява речта на омразата. Според някои анализатори единственият начин да се постигнат по-добри резултати е да се създаде законодателство срещу незаконното съдържание онлайн. Но поне към момента ЕК няма намерения да пише закони в тази област. Говорител на ЕК коментира пред \"Политико\": \"Комисията е съгласна, че трябва да се прави повече на европейско и световно ниво, за да се премахне незаконното съдържание от Мрежата\".", "date": "2018.02.10", "title": "Къде процъфтява речта на омразата онлайн"}
{"url": "http://clubz.bg/64015-mrysni_kosi_nemiti_toaletni_novoto_normalno_v_edin_4_milionen_grad", "text": "Суша. Жителите на 4-милионния град Кейптаун в Южна Африка получиха нареждане да ограничат потреблението си на вода от 87 литра средно дневно на 50 литра. Това е водата, която изтича от душа за около 5 минути. Опашките за вода в града вече са всекидневие. Тоалетните миришат, защото не се пуска водата. А местните политици убеждават населението, че да ходиш с неизмита коса е признак на гражданско съзнание. Иронията е, че Кейптаун е основан през 1652 г. на това място от холандците именно заради климатичните си условия и удобното си географско разположение по пътя на търговските кораби от и към Югоизточна Азия. А сега Кейптаун може да се превърне в първия голям град в света, в който чешмите буквално ще пресъхнат. Досега подобно нещо не се е случвало и никой не знае какви ще са политическите и икономическите последствия. Недостигът на вода е резултат от продължилата три години суша, която изпразни язовирите в района. Но причините не са само в природата – кризата носи някои отрезвяващи уроци за управлението. Затова политици и учени от южното полукълбо внимателно наблюдават какво се случва в Кейптаун, за да не ги сполети същото. Близките седмици ще бъдат драматични. Зимният дъждовен сезон в Кейптаун е между май и август. Учените изчислиха, че малко по-рано – на 16 април, градът ще преживее своя Day Zero. Това е онзи момент, когато водата във водоснабдителната мрежа няма да бъде достатъчно, за да поддържа необходимото налягане и да достига до кварталите на града. Сега целта е консумацията да се намали толкова, че градът да успее да „добута“ своя Day Zero до средата на месец май, когато се очаква да започнат валежите. Разбира се, че учените посочват промяната в климата като една от причините. Но и управлението не е за подценяване. А специално в Южна Африка са важни и местните политически битки. Градът Кейптаун и регионът около него се управляват от либералния Демократичен алианс. Провинцията Уестърн кейп е единствената, която не е под властта на управляващия Африкански национален конгрес (АНК) – партията е начело на страната от първите избори след премахването на Апартейда през 1984 г. Южна Африка е и сред държавите с високо потребление на вода. Течовете в системата са нещо нормално. Голяма част от енергията се произвежда от ТЕЦ-ове, които също консумират много вода. Няма традиции да се използват подпочвените води, а се разчита основно на язовири. В същото време националният план за развитие на Южна Африка предвижда разширяване на обработваемите поливни площи с още 500 хиляди хектара, без да е ясно откъде ще дойде тази вода. Накратко: Южна Африка пие много повече вода, отколкото има. Основаната от Нелсън Мандела партия е на власт вече почти 25 години, но все още се лута между това да бъде освободителна организация с марксистки позиции, която е единственият автентичен представител на народа, до това да свикне, че е претендент за властта като много други партии. Много от лидерите на АНК правят всичко по силите си да помогнат за провала на Демократичния алианс в Кейптаун, за да могат да си върнат провинцията на изборите през 2019 г. Местните власти не могат да бъдат обвинявани за сегашната ситуация. Язовирите в региона преливаха до 2014 г., а статистическата вероятност от тригодишна суша е била 0,1%. Националното министерство на водите сега призна, че има кризисна ситуация и забавяне в проектите за разширяване на водоснабдителната мрежа в региона. Сега усилията са насочени към търсене на нови подпочвени води, както и към спешен план за обезсоляване на морска вода. Но дългосрочно хората ще трябва да свикнат да използват по-малко вода. Катастрофата все още може да бъде избегната. Регионалните и националните власти най-после започнаха да работят заедно и прекратиха враждата. Сега очакванията са ограничената консумация до 50 литра дневно да успее да отложи Day Zero до началото на дъждовния сезон. Всичко останало е в Божиите ръце.", "date": "2018.02.10", "title": "Мръсни коси, немити тоалетни - новото нормално в един 4-милионен град"}
