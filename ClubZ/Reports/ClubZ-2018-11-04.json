{"url": "http://clubz.bg/75376-chakame_namalqvane_na_taksite_za_bankovi_prevodi_v_evro", "text": "Евродепутатите от Комисията по икономически и парични въпроси се очаква да гласуват утре доклада на българската представителка Ева Майдел, който ще доведе до намаляване на таксите за банкови преводи в евро. Новината би трябвало да е от особен интерес за България. Причината е, че у нас тези такси са едни от най-високите в ЕС. Ева Майдел, която е квотата на ГЕРБ в Европейската народна партия (ЕНП), представи доклада си на 30 август. Тя заяви тогава, че банките ще бъдат ограничени да използват такси за преводи в евро, равни на тези за вътрешните преводи в България в левове. Пред Европарламента Майдел изтъкна, че в момента в Европа има две категории потребители на платежни услуги - тези в Еврозоната, за които преводите в евро са много ниски или нулеви, и тези в страните извън Еврозоната, които плащат доста високи такси. Тя цитира изследване на „Делойт\", според което банките в България поддържат най-високите такси в ЕС за получен превод в евро -  . Евродепутатката смята, че предложенията в нейния доклад ще допринесат за еднаквото третиране на всички европейски граждани и бизнеси. Това трябва да доведе до почти 1 милиард евро спестявания на европейците на година. Ева Майдел предложи също така  засилване на регулацията при плащане с карта или теглене на пари от банкомат в чужбина. Идеята е потребителите да имат повече информация при какъв курс се обменят парите им и да имат право на избор, ако има различни възможности за превалутиране. Докладът на българската представителка беше приет положително от повечето политически групи в Европарламента. Предстоят преговори по поправки на други евродепутати и гласуване на финалния текст от Европарламента през този месец. Очаква се регламентът да влезе в сила през първата половина на 2019 г.", "date": "2018.11.04", "title": "Чакаме намаляване на таксите за банкови преводи в евро"}
{"url": "http://clubz.bg/75380-karakachanov_mislqt_che_imat_mishok_sreshtu_sebe_si_tova_me_ambicira", "text": "Това заяви вицепремиерът, министър на отбраната и лидер на ВМРО Красимир Каракачанов пред Канал 3 в предаването \"Беновска пита\". Поводът - арестите за корупция в агенцията за българите в чужбина, придобиването на българско гражданство. Сред арестуваните е и предсесателят на агенцията (ДАБЧ) Петър Харалампиев, който е кадър на ВМРО и предложен от партията за поста. Бившата служителка на правосъдното министерство Катя Матева, която е сред подалите сигнали до ДАНС и прокуратурата за злоупотреби с даването на българско гражданство заяви преди дни, че именно ВМРО се е облагодетелствало от схемата. 30 арестувани за корупция в Агенцията за българите в чужбина По-рано днес двама бивши зам.-министри на правосъдието - Илия Ангелов от кабинета \"Орешарски\" и Петко Петков от кабинета \"Борисов 2\" заявиха в различни медии, че данни и сигнали до прокуратурата за нередности в ДАБЧ има още от 2014 г. Според Петков в един от докладите след проверка тогава е пишело, че кандидати за българско гражданство заради произход, които нямали доказателства за това, са посочвали за кореспонденция адрес на столичната улица \"Пиротска\", където е централата на партията на Каракачанов.  Бивш зам.-министър: Сигнал за нередности с гражданството подадох през 2014 г. Втори зам.-министър: Имаше удостоверения за БГ произход без доказателства Красимир Карачанов заяви днес, че се готви да заведе дела срещу всеки, който твърди, че ВМРО или той лично са имали нещо общо със схеми за българско гражданство. Преди дни вицепремиерът обяви, ядосан в студиото на бТВ заради случая, че \"ще се гръмне на столичен площад, ако се докаже, че се е облагодетелствал\". Днес на въпрос носи ли си пистолета, той заяви: Катя Матева: Подадох сигнал срещу Каракачанов, а той се издигна Каракачанов допълни, че Катя Матева, която отправя обвиненията, е била дисциплинарно уволнена от министерството, след като не е вписала съдебни решения за даване на българско гражданство и е прикрила документи и досиета на кандидатствалите. Припомни, че на служителката е бил отнет и достъпът до класифицирана информация от ДАНС, след което тя започнала да пише сигнали.  Бивш зам.-министър: Сигнал за нередности с гражданството подадох през 2014 г. Втори зам.-министър: Имаше удостоверения за БГ произход без доказателства Катя Матева: Подадох сигнал срещу Каракачанов, а той се издигна", "date": "2018.11.04", "title": "Каракачанов: Мислят, че имат мишок срещу себе си. Това ме амбицира "}
{"url": "http://clubz.bg/75381-gruzinskiqt_patriarh_sprq_zakonoproekt_za_legalizaciq_na_marihuanata", "text": "Законопроектът за отглеждане на марихуана в Грузия ще бъде отменен, каза председателят на парламента Иракли Кобадхидзе след среща с Негово Светейшество патриарх Илия II. Разглеждането на законопроекта за отглеждането на марихуана  беше спряно в парламента след остър протест от страна на Грузинската църква и обществени представители. В Грузия: глобата за пушене на марихуана нарушава конституцията Марихуаната бе легализирана през юли от Конституционния съд на Грузия, въпреки протеста на Църквата, след което парламентът започна да говори за активното култивиране на наркотичното растение в страната. След това грузинският парламент отложи разглеждането на законопроекта за средата на септември, благодарение на Църквата. Един от авторите на проектозакона, председателят на управляващата грузинска партия, милиардерът Биджина Иванишвили, заяви пред репортери, че   долари на Грузия, но подчерта, че решението няма да бъде взето без съгласието на Църквата и обществото. Патриарх Илия е изразил противопоставянето се срещу употребата и продажбата на марихуана. В проповед на 5 август той поиска: Патриархът (католикос) на Грузия Илия II има колосален авторитет в родината си. На 83-годишна възраст той е наричан „човекът с най-голямо доверие в Грузия“ - над 90 % от анкетираните. Около 85 на сто в страната се определят като православни християни, а патриархът лично редовно кръщава всяко трето дете в семейството (над 20 000 бебета от демократичните промени насам). Интронизиран в дълбоките съветски гонения през 1977 г., Илия е бил личен приятел и уважаван архиерей от св. Гавриил (Ургебадзе).", "date": "2018.11.04", "title": "Грузинският патриарх спря законопроект за легализация на марихуаната"}
{"url": "http://clubz.bg/75382-5g_idva_prez_2019_g_no_za_iphone_prez_2020_g", "text": "Първите смартфони с 5G се очакват догодина, но един от лидерите на пазара - Apple - ще предложи такъв чак през 2020 г., твърди Engadget. Компанията готви поръчка на модем за мрежи от пето поколени от Intel, като в момента ползва чип от серията 8060 за прототипи. Те създават проблеми с температурата и живота на батерията, съобщават вътрешни източници. Възможно е компанията в Купертино да потърси помощ от конкуренцията в лицето на MediaTek. Китай тества 5G мобилна мрежа в 17 града Това е пореден пример за изоставането на Apple от останалите на пазара. Компанията на покойния Стийв Джобс, която наблягаше на това да бъде лидер в новите технологии през последното десетилие, вече планира по-внимателно включването на нови технологии в устройствата си. Това важи още повече, когато става дума за смяна на мрежите. Първият iPhone не поддържаше 3G, а 4G дойде с iPhone 5, година след като мрежата бе осъвременена. Новият iPhone - с части на Toshiba и Intel Смяната към мрежата от ново поколение ще е постепенна и тя няма да е достъпна по целия свят, нито ще има пълноценно покритие дори в държавите, които я интегрират първи. Икономически Apple демонстрира консервативност. Проблемът засяга и хардуера - все още няма чипове за 5G в масово производство, особено за устройства с голяма степен на миниатюризация, каквито са смартфоните. Масово производство и инсталация в милиони устройства ще е първият сериозен тест за новите чипове и Apple иска да изчака резултатите от него. Huawei би Apple и зае второ място при смартфоните Решението обаче мога да остави компанията още по-назад в борбата за намаляващия пазар на смартфони, особено след като загуби второто място по продажби от Huawei тази година. По всяка вероятност и Samsung, и Huawei ще предложат 5G смартфони догодина. Новият iPhone - с части на Toshiba и Intel Huawei би Apple и зае второ място при смартфоните", "date": "2018.11.04", "title": "5G идва през 2019 г., но за iPhone - през 2020 г."}
{"url": "http://clubz.bg/75371-zashto_merkel_si_trygva_a_putin_ostava", "text": "Един от най-успешните тезиси, умело внедрен в съзнанието на руснаците, се заключава в това, че в политическия живот няма демокрация, има само лъжи на властниците за лековерната публика. Затова всеки път, когато през последните години някой публично повдигаше въпроса за несменяемия Путин и пребиваването му вече 18 години във властта, защитниците на сегашния господар в Кремъл тутакси си спомняха за Ангела Меркел. Те неизменно изтъкваха: \"Нищо не казвате за нейната несменяемост. С какво не ви угоди Путин?\" Кличко пише в \"Билд\": Кой ще е контра на Путин, когато Меркел я няма? Дългото пребиваване на Меркел на канцлерския пост все пак е по-кратко от властването на Путин. А в конституцията на Германия няма посочени ограничения за това една и съща личност да заема повече от веднъж поста на правителствен ръководител. Между другото разликата между Меркел и Путин и тяхната власт е в няколко много важни детайла. Първо, Ангела Меркел не е държавен глава, а правителствен ръководител. Второ, тя получаваше своя мандат в хода на парламентарно гласуване, а не чрез преки избори. И трето, Меркел никога и по никакъв начин не се е опитвала да излезе от рамките на еднозначно тълкуваемото законодателство, за да продължи своето съществуване в политиката, никога не е пречила на действията на опонентите си и не е била замесена във фалшификаци.  Перспективата, че Меркел слиза от политическата сцена, трябва да е зарадвала обитателите на Кремъл. Те винаги тълкуват всички промени на Запад в своя полза. Поне в началото. Но с оглед на всичко казано дотук, заявлението на Ангела Меркел, че отначало ще се откаже от председателския пост в ХДС, а после и от поста канцлер, не изглежда толкова добре във вътрешноруски контекст. В резултат на това тя все едно си отива, но не в рамките на някаква игра в тандем. Тя слиза от германската политическата сцена. За пореден път се оказва, че всяко дълго управление има своя край. При това не непременно революционен или физиологически, а съвсем нормален, предвиден от законите, традициите и простото желание човек да си отиде достойно. Като че ли цялата логика със съвършено неуместното сравняване на несравняемото би следвало да заработи срещу Путин. Ангела Меркел си отива, а Путин - не. Във всеки случай Путин изобщо не е правил заявления, че след четвъртия си президентски мандат ще се оттегли от всички постове и от политиката. И едва ли си заслужава да чакаме подобно нещо. На фона на обявеното приключване на политическата кариера на Меркел, фактът че при упоменатите в руската конституция два мандата, Путин е президент за четвърти път, изглежда достатъчно безутешен в смисъл на някаква надежда за промени. В Германия вече \"погребват\" Меркел Едва ли трябва да очакваме също тъй просветление в съзнанието на онези, които не виждат и не искат да видят разликата между двамата. Те веднага ще кажат: Ангела Меркел просто загуби власт и влияние и затова си отива. А Путин става все по-популярен и влиятелен и затова не си отива. В действителност това е вярно. Ангела Меркел преживява трудни времена като канцлерка. И изпитва по-скоро разбираема човешка умора. Разликата е в това, че демократичното устройство на Германия създава много условия, така че недоволството на обществото от управлението на правителството и умората от несменяемия правителствен ръководител да не бъдат игнорирани безкрайно. За съжаление в Русия няма действащи демократични механизми и колкото и да се възмущават гражданите по повод някои непопулярни решения, държавният глава може съвършено спокойно да продължава своя курс, без да среща никакви възражения нито в правителството, нито в парламента. Ангела Меркел. Реквием за една царица  Ангела Меркел си отива, защото в демократичния модел на организацията на властта е заложен принципът на нейното обновление. Всеки западен политик винаги помни, че някога трябва да си отиде и да отстъпи място на някой друг. Всеки нови избори обновяват елита, издигат се нови амбициозни политици и те не виждат нищо осъдително в това да претендират за властта и да критикуват по-старшите си колеги. И това е нещо нормално. Меркел обяви края на управлението си Владимир Путин остава на власт не защото е безкрайно популярен сред населението, а защото демокрацията в Русия отдавна се е превърнала във фикция и цялата политическа система работи за собственото си съхранение и за съхранението на всички свързани с нея. И преди всичко за съхранението на Владимир Путин. И ако той сам не поиска да се оттегли от властта по някакви чисто човешки причини, никакви политически кризи няма да го принудят да са откаже доброволно от нея. В Германия вече \"погребват\" Меркел Ангела Меркел. Реквием за една царица  Меркел обяви края на управлението си", "date": "2018.11.04", "title": "Защо Меркел си тръгва, а Путин остава"}
{"url": "http://clubz.bg/75384-22_godishen_rusnak_sprq_pobedniq_pyt_na_novak_djokovich", "text": "Победната серия Новак Джокович спря на 22 поредни успеха. \"Виновник\" за това е 22-годишният руснак Карен Хачанов, който победи сърбина на финала на турнира в Париж, последният от серията \"Мастърс 1000\" за годината.  След 7:5, 6:4 Хачанов спечели най-престижния трофей в кариерата си досега (трети за годината и общо четвърти). От \"Уимбълдън\" насам пък Джокович грабна четири титли. И Федерер не успя да спре Джокович Особено във втория сет Жокера едва се движеше по корта, снощи той три часа води страхотна битка срещу Роджър Федерер на полуфинала и днес това даде отражение. А мачът започна добре за него. Той проби първи сервиса на своя опонент и поведе с 3:1. Последва обаче рибрейк от явно решения да даде битка руснак - 3:3. При 6:5 високият 198 см младок направи нов брейк и поведе в сетовете. Във втория Ноле вече бе на предела на силите си. В началото на частта Хачанов взе преднина и в крайна сметка вдигна победоносно ръце след 6:4 и 2:0. От утре Джокович официално ще е №1 в света. Той се отправя за финалите в Лондон, където ще опита да завърши годината на голямото си завръщане с нов триумф. Карен Хачанов е считан за една от големите звезди на тениса в близко бъдеще. Той вече чука на вратата и на топ 10 - вече е 11-и. Григор Димитров на практика е 19-и след загубените 1500 точки от неучастието си в британската столица.", "date": "2018.11.04", "title": "22-годишен руснак спря победния път на Новак Джокович"}
{"url": "http://clubz.bg/75379-levski_se_reabilitira_i_razbi_botev_plovdiv", "text": "Пред около 10 хиляди зрители на стадион \"Георги Аспарухов\" тимът на \"Левски\" победи \"Ботев\" (Пловдив) с 4:1 в мач от 14-ия кръг на Първа лига. През седмицата \"сините\" отпаднаха от турнира за Купата срещу \"Черно море\" след дузпи, но днес се върнаха към победния път, при това без никакви затруднения. Станислав Костов вкара първия гол в 29-ата минута, а преди това вече имаше няколко голови ситуации пред вратата на \"канарчетата\". При една то тях топката по чудо не влезе във вратата при удар на Давиде Мариани. В края на полувремето феновете на \"сините\" отново изпитаха неприятни чувства заради поредната вратарска грешка - този път на Божидар Митрев. Той пусна топката под тялото си при неособено опасен удар на бившия му съотборник Антонио Вутов. Интригата приключи бързо след почивката - в 51-ата и 55-ата Хали Тиам и Костов напрактика решиха мача, тъй като \"Ботев\" беше доста анемичен в атака. В 74-ата и Мариани порази мрежата за крайното 4:1, а в края Костов изтърва да забие хеттрик. Така \"Левски\" отново изпревари ЦСКА-София с две точки - 34 срещу 32. В момента играе \"Лудогорец\" - като гост на \"Етър\", и при победа ще се върна не върха в класирането. По-рано днес \"Ботев\" (Враца) би \"Черно море\" с 2:1. Валери Божинов изработи първия гол и вкара втория за успеха на врачани.", "date": "2018.11.04", "title": "\"Левски\" се реабилитира и разби \"Ботев\" (Пловдив) "}
{"url": "http://clubz.bg/75377-karaqncheva_za_sprenite_zakonovi_promeni_borisov_ima_pravo_da_izkazva_mnenie", "text": "Председателката на Народното събрание Цвета Караянчева от ГЕРБ не видя проблем с \"разпореждането\" на Бойко Борисов народните представители да не разглеждат внесените от Менда Стоянова промени в Кодекса за застраховането. В \"разпореждането\" на Борисов - това е думата, използвана в прессъобщението от пресцентъра на ГЕРБ - се казва, че текстовете за слагане на таван за обезщетение на роднини при смърт по застраховки \"Гражданска отговорност\" трябва първо да минат през обществен дебат.  Борисов спира идеята за таван на обезщетения при смърт на роднина В сайта на Народното събрание не е обявено заседание на комисията по бюджет и финанси, оглавявана от Менда Стоянова, за предстоящата седмица. Няма и информация за организация на обществено обсъждане на темата към момента. Обявено е само събитие, посветено на проекта за промени в Наказателния кодекс, свързани с домашното насилие.  За разследването и арестите в Държавната агенция за българите в чужбина Караянчева заяви: По-рано през деня двама бивши зам.-министри на правосъдието - Илия Ангелов от кабинета \"Орешарски\" и Петко Петков от кабинета \"Борисов 2\", обявиха пред различни медии, че сигнали и прокурорски проверки за случващото се в ДАБГ има от 2014 г. Но това не е довело до реални действия на институциите, въпреки данните за нарушения при издаването на удостоверения за български произход и липсата на доказателства за такъв произход.  Бивш зам.-министър: Сигнал за нередности с гражданството подадох през 2014 г. Втори зам.-министър: Имаше удостоверения за БГ произход без доказателства Бивш зам.-министър: Сигнал за нередности с гражданството подадох през 2014 г. Втори зам.-министър: Имаше удостоверения за БГ произход без доказателства", "date": "2018.11.04", "title": "Караянчева за \"спрените\" законови промени: Борисов има право да изказва мнение"}
{"url": "http://clubz.bg/75378-jertvite_na_loshoto_vreme_v_italiq_veche_sa_29", "text": "Най-малко 12 души са загинали заради лошото време на италианския средиземноморски остров Сицилия. С това общият брой на жертвите на бурите в цяла Италия през последните дни достигна 29, съобщи Ройтерс, цитирана от БТА. Проливните дъждове, предизвикали свличания на земни маси и наводнения, са причинили смъртта на 10 суши в района на Палермо - главния град на Сицилия, каза днес говорител на градската префектура. Все още има изчезнали хора, добави той.  9 души убити от лошото време в Италия Спасители откриха по-рано телата на 9 души в наводнена къща в Кастелдача, недалеч от Палермо - майка, баща, техни родители и деца. Според местните медии жертвите са били от две семейства. Равнището на водата в местна река се повиши бързо след проливни дъждове в региона. В град Викари беше открито тялото на още един човек, съобщава агенция АНСА. Двама загинали са били открити и в района на южния сицилиански исторически град Агридженто. Те пътували с кола, която била пометена от свлачище, съобщи друг местен служител.  Поройни дъждове и ураганни ветрове бушуват в страната от няколко дни. Изкоренени са милиони дървета, прекъснати са много пътища, откъснати са от света десетки селища. Едни от най-тежките поражения са нанесени в северните провинции Трентино и Венето. Вчера губернаторът на Венето Лука Зая, каза, че щетите в района възлизат на най-малко 1 милиард евро. ", "date": "2018.11.04", "title": "Жертвите на лошото време в Италия вече са 29"}
{"url": "http://clubz.bg/75375-phenqn_zaplashi_che_moje_da_se_vyrne_kym_qdrenata_si_programa", "text": "Северна Корея предупреди САЩ, че има \"сериозно\" намерение да се върне към политическата стратегия, предполагаща да развива ядрения си арсенал, ако не бъдат вдигнати наложените й икономически санкции, предаде Франс прес, цитирана от БТА. Пхенян години наред се придържаше към т. нар. стратегия бюнджин, предвиждаща едновременно развитие на ядрените възможности и на икономиката. През април севернокорейският ръководител Ким Чен Ун заяви, че страната вече се е сдобила с ядрени оръжия и занапред Северът ще се концентрира върху \"социалистическото икономическо строителство\". На полуострова цари \"нов климат на разведряване и мир\", обясни той. Външното министерство на КНДР заяви в комюнике, че Пхенян може да се върне към политиката \"бюнджин\", ако САЩ не променят своя подход към санкциите срещу Северна Корея. Водеща страна в международните усилия, положени през 2017 г. с цел икономически натиск върху КНДР, САЩ отказват да облекчат санкциите, докато Северът не осъществи \"окончателна и изцяло проверима денуклеаризация\". Пхенян осъди \"гангстерските методи\" на американците и ги обвини, че настояват да КНДР се разоръжи едностранно, без да правят отстъпки от своя страна. \"Подобряването на отношенията и санкциите са несъвместими\", се казва в комюникето. Северът все още очаква \"съответния отговор от САЩ\", добавя Пхенян. ", "date": "2018.11.04", "title": "Пхенян заплаши, че може да се върне към ядрената си програма"}
{"url": "http://clubz.bg/75321-kakvo_iska_makron_ot_evropejskite_izbori", "text": "Фрагментираният политически пейзаж в Европа е шанс за френския президент Еманюел Макрон на следващите европейски избори да взриви традиционния за Брюксел двуполюсен модел левица/десница, твърди новоназначеният ръководител на кампанията на френския президент за изборите за ЕП. В първото си интервю след назначаването му тази седмица като водещ стратег в партията на Макрон \"Република, напред!\", Стефан Сежурн твърди, че кампанията \"ще разтърси системата\" в резултат от нарастващото разочарование сред традиционните леви и десни. Макрон към лидерите на Унгария и Полша: Лъжете народа, Брюксел не е Москва Поредица национални и регионални избори в цяла Европа, последните в Германия неотдавна, показаха засилване на подкрепата за крайнодесните и зелените партии, за сметка на традиционните десноцентристки консервативни и левоцентристките социалдемократически партии. Това ражда по-неудобни, по-трудно управляеми коалиции. За Макрон това е възможност да привлече депутати от целия политически спектър и да изгради нова политическа група в Европейския парламент, както направи във Франция. Макрон смени четирима министри Макрон представи европейските избори като битка между антиимигрантските националисти и проевропейските \"прогресивисти\" и изпрати свои емисари, които да установят контакт със сходно мислещи партии. Макар че изборите за Европейски парламент, които се провеждат на всеки пет години от 1979 г., не винаги са предизвиквали такива вълнения, вотът през май изглежда ще има по-големи последици, след като разломите в националните политики стигнат до европейското ниво. Според анализаторите обаче, повторение на онова, което постигна Макрон с изненадващата си победа на изборите миналата годинавъв Франция, където изгради нова партия от нулата и отвлече депутати както от левицата, така и от десницата, е малко вероятно.  Макрон одобряван от едва 32 процента от французите Брюксел гъмжи от догадки с кого ще се съюзи Макрон. Видни фигури от ЕС, включително белгийският либерал Ги Верхофстат и холандският премиер Марк Рюте, направиха оферти, за да накарат Макрон да сключи съюзи, само за да получат учтив отказ. Създадена след последните европейски избори през 2014 г., \"Република, напред!\" няма евродепутати, но проучванията показват, че тя може да спечели около една пета от 79-те френски евродепутати в ЕП, който от догодина ще има 705 депутати. Обединявайки сили, които в момента са на страната на традиционните блокове - консервативната Европейска народна партия, социалдемократите и либералите от АЛДЕ - Сежурн смята, че групата на Макрон може да измести ЕНП от водещата позиция. Това може да се окаже по-лесно заради намаляващото влияние на германския канцлер Ангела Меркел, която в продължение на години имаше влияние на ЕНП, но постепенно слиза от сцената. Стратегията на Макрон е да не сключва никакви споразумения преди изборите, когато ще стане ясна разположението на силите в 27-те страни членки на ЕС. Екипът на Макрон смята подобряването на резултатите на зелените партии на изборите в Белгия, Германия и Люксембург за специална възможност, особено предвид, че френският президент провъзгласи борбата с климатичните промени за една от главните теми на своето управление. \"Най-лошото би било да изберем по един партньор от всяка страна и да се придържаме към него\", заяви Сежурн. Сежурн е едно от т.нар. \"момчета на Макрон\", тясно сплотена група от трийсетинагодишни специалисти, които помогнаха на бившия инвестиционен банкер да стане президент на Франция, преди да е навършил 40 години, след смайващо бърз възход. Бивш активист на Социалистическата младеж, Сежурн за първи път раздава листовки на референдума във Франция през 2005 г., който в крайна сметка попречи на приемането на предложената европейска конституция. Описван от съюзниците си като хладнокръвен, дискретен и лоялен, през 2014 г. той впечатлява Макрон с бележка, която изпраща на тогавашния министър на икономиката, отнасяща се до това как да подобри имиджа си пред френската левица. Син на служител от \"Франс телеком\", Сежурн е отраснал във Франция и Латинска Америка. Решава да влезе в политиката, след като вижда срива на аржентинската средна класа по време на валутната криза през 2001 г., когато учи във френска гимназия в Буенос Айрес. Макрон смени четирима министри Макрон одобряван от едва 32 процента от французите", "date": "2018.11.04", "title": "Какво иска Макрон от европейските избори?"}
{"url": "http://clubz.bg/75374-i_mareshki_plashi_s_bojkot_v_parlamenta_ako_nqma_ostavki", "text": "\"Воля\" продължава твърдо да настоява за оставки на вицепремиерите от \"Обединени патриоти\" Красимир Каракачанов и Валери Симеонов и поставя срок от 1 седмица преди да \"предприеме действия\". Това се разбра от думите на председателя на най-малката парламентарна формация Веселин Марешки. Формацията му се води в опозиция.  През миналата седмица депутатите от \"Воля\" се регистрираха за заседанията на парламента - поне присъстващите в залата, но това не помогта на ГЕРБ и \"Обединени патриоти\" да получат кворум заради отсъствия в техните редици. Миналия петък от БСП и избраниците от ДПС отказаха да се регистрират в пленарната зала - с мотив, че кворумът е работа на властта, а не на опозицията.  Народното събрание днес не работи. Няма кворум Ако конструкцията е програмата, ние не казваме да се срути конструкцията, подчерта Марешки и добави, че ВМРО и НФСВ си остават в коалицията, а трябва да се сменят само двамата вицепремиери: ГЕРБ и \"Обединените патриоти\" имат общо 122 депутати и ако никой не отсъства - имат кворум и сами. Рядко обаче се случва парламентарните групи да са в пълен състав. \"Воля\" има 12 представители и досега крепи кворума, когато на управляващите не им достигат гласове. Но невинаги броят им е достатъчен. С ГЕРБ и \"Обединени патриоти\" в последните седмици гласува и бившият избраник от листата на БСП, сега независим Спас Панчев. Но и това невинаги е достатъчно. Следващото изпитатие за кворума ще е във вторник, когато депуттите по план ще заседават извънредно заради бюджетните закони за 2019 г.  Лидерът на „Воля“ смята, че бюджетът за следващата година е най-добрият от много години насам. Който не го подкрепи, ще си направи политическо харакири. Тоест - очаква се подкрепа за предложенията за финансова политика, внесени от Министерския съвет, от партията на Марешки.", "date": "2018.11.04", "title": "И Марешки плаши с бойкот в парламента, ако няма оставки"}
{"url": "http://clubz.bg/75372-maq_manolova_trygva_s_avtobus_za_stara_zagora", "text": "Първото пътуване на омбудсманът Мая Манолова с обществения транспорт ще е утре - 5 ноември. Това съобщиха от институцията, след като миналата седмица стана ясно, че властта предлага от закона да отпадне правото на обществения защитник да ползва кола и шофьор от Националната служба \"Охрана\". Финансовият министър Владислав Горанов дори заяви, че автомобилът се ползвал като скъпо такси.  В отговор Манолова заяви, че не е привързана към НСО. Работата й обаче предполага доста пътувания, а за срещите си в страната трябва да е навреме. Тя обаче каза, че ще започне да ползва обществения транспорт. Който може да ползва и като приемна, където хората споделят проблеми.  Според разписанието на автобуса, защитничката се очаква да пристигне в Стара Загора около 11,15 часа. Час по-късно започва церемонията, в която ще участва. Тя е организирана от обществения посредник на гр. Стара Загора Надежда Чакърова - Николова. Ще участват още кметът на Стара Загора Живко Тодоров и представители на местните институции, младежки организации, граждани.  Мая Манолова: Не съм привързана към НСО, мога да пътувам и с влак Пак тази седмица Манолова вече обяви, че ще направи приемна във влака за Варна. Целта е да уплътни часовете за пътя с възможност хората са си споредялт проблемите. В сайта на институцията има и телефон, на който желаещите да участват в приемната могат да се запишат. ", "date": "2018.11.04", "title": "Мая Манолова тръгва с автобус за Стара Загора"}
{"url": "http://clubz.bg/75373-referendum_nova_kaledoniq_ostava_chast_ot_franciq", "text": "Мнозинството от жителите на Нова Каледония, гласували днес в референдума за независимост, са предпочели архипелагът да остане френска територия, заяви президентът на Франция Еманюел Макрон, цитиран от световните агенции, съобщи БТА. В телевизионно обръщение от Париж Макрон каза, че \"няма друг път освен диалог\" за бъдещето на територията в Южния Пасифик, която е част от Франция от 1853 г. Предстоят срещи на френския премиер Едуар Филип с официални представители на Нова Каледония, на които ще бъдат обсъдени следващите действия.  Състоялият се днес референдум за независимост е резултат от 30-годишен процес на опити да бъде прекратено насилието между привържениците и противниците на отделянето от метрополията.   Вот със \"за\" би лишил Париж от опорен пункт в Индо-Тихоокеанския регион, в който Китай разширява своето присъствие, и би накърнил гордостта на една бивша колониална империя, простирала се от Карибите през Субсахарска Африка до Тихия океан. Според частични резултати въз основа на 80-процента избирателна активност към 15 ч бълг. време гласовете с \"не\", т.е. срещу независимостта, са 56,9 процента, съобщи на уебсайта си местната телевизия \"NC Lа Premiere\". На архипелага живеят 280 000 души, като право на глас имаха около 175 000. Референдумът бе първият вот за самоопределение, проведен във френска територия, след като Джибути - в Африканския рог - гласува за независимост през 1977 г.  \n\tИзбирателите на тази тихоокеанска островна територия, ползваща се със значителна степен на самоуправление, трябваше да отговорят на въпроса \"Искате ли Нова Каледония да получи пълен суверенитет и да стане независима?\"  Макрон каза, че разбира разочарованието на онези, които са искали независимост, но добави, че френската държава ще гарантира свобода, равенство и братство за всеки.  ", "date": "2018.11.04", "title": "Референдум: Нова Каледония остава част от Франция"}
{"url": "http://clubz.bg/75361-topmenidjyri_iskat_narodyt_da_glasuva_sdelkata_za_brexit", "text": "Десетки известни британски бизнесмени настояват за \"гласуване на народа\" на окончателните условия за напускането на Европейския съюз от Великобритания, съобщи Sky News. Лордовете искат втори референдум за \"Брекзит\" Обръщението, в което те призовават за второ допитване, свързано с ЕС, ще предупреди за икономическите щети, които би причинил един разрушителен Brexit. В писмото не се споменава директно за втори референдум, но се посочва, че \"крайният избор\" трябва да бъде на избирателите. Писмото ще бъде публикувано две седмици след демонстрация в Лондон, в която близо 700 000 души настояха за втори референдум. Над 1 милион искат нов референдум за Брекзит Документът, който се очаква на страниците на The Sunday Times, е подписан от над 50 топмениджъри и известни предприемачи и е предвестинк на Business for a People's Vote, нова част от кампанията, която ще се проведе през следващите седмици. Сред подписалите се липсват хора от публични компании, поради опасения, свързани с реакциите на служители, клиенти и други заинтересовани страни. Форматът на сделката, която обсъждат Брюксел и Лондон, няма да гарантира безпрепятствена търговия между Великобритания и Европейския съюз след март 2019 г. Бюджет под знака на \"Брекзит\" В писмото си бизнесмените заявяват, че крайният избор за бъдещето на страната трябва да бъде за избирателите. Британският премиер Тереза ​​Май многократно заяви, че въпросът за \"народно гласуване\" относно сделката с Брюксел не е на дневен ред. Преговорите между Великобритания и ЕС относно условията, при които Обединеното кралство ще се оттегли от Европейския съюз, започнаха през юни 2017 г. в Брюксел. Това се наложи, след като на проведен по-рано референдума по този въпрос в Обединеното кралство опонентите на европейската интеграция спечелиха. Официалната дата за Brexit e 29 март 2019 г. Междувременно Европейският съюз вече се подготвя с екип от 29 дипломати, който да представлява Общността в Лондон след Brexit. Плановете ще бъдат предложени на 7 ноември за одобрение от 27-те посланици на страните-членки в Брюксел. Те предвиждат екипът да бъде по-скоро със статут на делегация, а не на посолство. ЕС готов да удължи преходния период след Брекзит Предвижда се също петчленна мисия в Белфаст, която да съблюдава в Северна Ирландия прилагането на споразумението за напускане на ЕС, ако бъде постигната сделка. Европейската комисия има представителства във всички страни-членки, като в Лондон в офиса й работят 27 души. Над 1 милион искат нов референдум за Брекзит Бюджет под знака на \"Брекзит\" ЕС готов да удължи преходния период след Брекзит", "date": "2018.11.04", "title": "Топмениджъри искат народът да гласува сделката за Brexit"}
{"url": "http://clubz.bg/75369-vtori_zam_ministyr_imashe_udostovereniq_za_bg_proizhod_bez_dokazatelstva", "text": "Втори бивш зам.-министър на правосъдието - този път от служебния кабинет на Георги Близнашки и от правителството \"Борисов 2\" - Петко Петков - обяви днес, че е имало случаи, в които кандидати за българско гражданство нямат документи, с които да докажат български произход. Петков заяви това в ефира на БНР. По-рано днес за нарушения в Държавната агенция за българите в чужбина (ДАБЧ) говори и предшественикът му от кабинета \"Орешарски\" Илия Ангелов. Последният е подал сигнал в прокуратурата още през 2014 г.  Бивш зам.-министър: Сигнал за нередности с гражданството подадох през 2014 г. На свой ред Петков обяви, че по негово време, въпреки текущата тогава проверка на прокуратурата, също са изпращани сигнали до главния прокурор, до вицепремиера, отговарял тогава за ДАБЧ, както и до Инспектората на Министерския съвет. Бившият зам.-министър уточни, че до него данни за получаване на подкупи не са стигаги и той няма такива доказателства, но развоят на събитията и публичните данни могат да наведат на мисли за корупция.  30 арестувани за корупция в Агенцията за българите в чужбина Проверката от 2014 г. е показвала, че хора са придобивали удостоверения за български произход без да имат доказателства за такъв, а само на база заявление от самия кандидат ДАБЧ е издавала документ: Арести и в Сърбия заради корупция с български паспорти Петков обяви, че той самият с очите си е виждал удостоверение за български произход на човек, който по нищо не е изглеждало да има такъв, а е бил по-скоро от арабски произход. По думите му едно от възможните обяснения защо чак сега има някакъв резултат от подаваните сигнали, е настоящата ситуация в управляващата коалиция и в частност случващото се в \"Обединени патриоти\". И опит политически фигури да бъдат държани в някаква зависимост. Бившият зам.-министър каза, че доколкото помни, а смята, че помни ясно, в доклад по сигналите до институциите е било констатирано, че част от кандидатите за българско гражданство по произход да подавали един и същи адрес за кореспонденция - на ул. \"Пиротска\" в София, където е и централата на ВМРО.  Каракачанов, Хекимян, Мао Цзедун и Лепа Брена в спора за BG паспорти   30 арестувани за корупция в Агенцията за българите в чужбина Арести и в Сърбия заради корупция с български паспорти Каракачанов, Хекимян, Мао Цзедун и Лепа Брена в спора за BG паспорти", "date": "2018.11.04", "title": "Втори зам.-министър: Имаше удостоверения за БГ произход без доказателства"}
{"url": "http://clubz.bg/75367-i_federer_ne_uspq_da_spre_djokovich", "text": "Новак Джокович и Роджър Федерер изиграха един от мачовете на сезона в тениса - на втория полуфинал на Мастърса в Париж. Спечели сърбинът - 7:6(6), 5:7, 7:6(3) за малко над три часа. Така Новак, който независимо от изхода на финала днес срещу руснака Карен Хачанов утре официално ще се завърне като №1 в света, вече в 22 поредни мача няма загуба. Маестрото даде най-доброто от себе си - за момента, но преклони глава за втори пореден път срещу Жокера след финала в Синсинати през лятото. Ноле води с 25:22 в двубоите между двамата. В първия сет имаше маратонски геймове, в които и двамата съперници имаха точки за пробив, но сервиращите оцеляваха. В тайбрека Федерер поведе с 4:2, но Джокович демонстрира прословутата си воля и здрави нерви и надделя. Във втората част - при 5:5, Роджър отрази брейкбол, поведе с 6:5 и след това проби, с което изравни сетовете. Това бе единственият брейк в мача. Третият сет премина като първия - без пробиви, но швейцарецът на два пъти трудно измъкна подаванията си. В тайбрека Джокович доминираше изцяло и след 6:1 минути по-късно спечели спектакъл, който украси края на сезона. Не е изключено двамата да се противопоставят и на финалите в Лондон. Преди това обаче Новак Джокович ще изиграе още един финал - срещу Карен Хачанов днес в Париж. Руснакът спря в първия полуфинал Доминик Тийм. Каквото и да стане, Хачанов изпраща много силен турнир, в който преодоля трима тенисисти от топ 10. Мачът за титлата на заключителната надпревара от \"Мастърс 1000\" за сезона няма да започне преди 16 часа.", "date": "2018.11.04", "title": "И Федерер не успя да спре Джокович"}
{"url": "http://clubz.bg/75365-bil_gejts_trqbva_danyk_za_robotite_za_da_ima_mesta_i_za_horata", "text": "Американският милиардер Бил Гейтс, основател на \"Майкрософт\", очаква в бъдещето данъчната система да се промени с въвеждането на специални данъци върху роботите, които да позволят запазването на работните места на хората, предаде ТАСС, цитирайки интервю за в. \"Никей\". И добавя: Според него обаче не бива да се стига до пълно изместване на хората от работните им места. Според него в бъдеще ще нараства данъчното облагане на капиталът и друго имущество, включително роботите. Това няма да изисква забрана на производството на човекоподобни роботи и организацията на производството, в което участват. Системата за данъчно облагане обаче ще бъде структурирана така, че предприемачите да искат да разгледат възможността да наемат хора. \"В момента системата фактически ни тласка в обратната посока\", посочи основателят на \"Майкрософт\", пише БТА.", "date": "2018.11.04", "title": "Бил Гейтс: Трябва данък за роботите, за да има места и за хората"}
{"url": "http://clubz.bg/75366-bivsh_zam_ministyr_signal_za_nerednosti_s_grajdanstvoto_podadoh_prez_2014_g", "text": "Арестите в Държавната агенция за българите в чужбина (ДАБЧ) са естествено продължение на цялата политика на агенцията през годините на издаването на задгранични паспорти и придобиване на българско гражданство. Това каза пред бТВ бившият зам.-министър на правосъдието в кабинета \"Орешарски\" Илия Ангелов. Докато е на поста, той оглавява Съвета за българско гражданство, в който участват 9 институтии и разглежда документите на кандидатите за гражданство.  30 арестувани за корупция в Агенцията за българите в чужбина Ангелов отбеляза, че в спора между вицепремиера и лидер на ВМРО Красимир Каракачанов и Катя Матева, бивш служител в Министерството на правосъдието, изпращала сигнали до ДАНС и прокуратурата, е на страната на Матева. ВМРО са в окото на бюрята в момента, след като властите арестуваха настоящия председател на ДАБЧ Петър Харалампиев и негови служители заради корупция, свързана с издаването на документи за българско гражданство. Арести имаше и в Сърбия.  Арести и в Сърбия заради корупция с български паспорти Според Ангелов не са верни обвиненията, които Каракачанов хвърля върху Матева, че еднолично е прекратявала преписки и е спирала документация за българско гражданство. По думите му спорът се задълбочава, а скандалът надхвърля българските граници:  Арести и в Сърбия заради корупция с български паспорти", "date": "2018.11.04", "title": "Бивш зам.-министър: Сигнал за нередности с гражданството подадох през 2014 г."}
{"url": "http://clubz.bg/75330-donald_trymp_propovednik_na_omrazata", "text": "Думата \"ксенофобия\" произлиза от старогръцки и означава \"страх, ненавист, враждебност спрямо чуждото\". Ето, че така доста бързо стигнахме до Доналд Тръмп.  Човекът, който с основание се страхува от предстоящите междинни избори в САЩ, открай време подклажда у своите избиратели страхове, омраза и презрение спрямо всичко \"по-различно\". Страховете, омразата и презрението са основни елементи в намеренията и речите му. Понякога те водят до смехотворни, антихуманни и нереалистични идеи - като обещаното изграждане на стена по границата с Мексико и разделянето на нелегалните мигранти от децата и бебетата им. Или пък най-новата му идея: промяна на залегнали в конституцията граждански права с декрет. Срещу плановете му се чуват много критични гласове - като например този, че стената по границата с Мексико ще бъде непосилно скъпа. И срещу безскрупулното поведение на представители на имиграционните власти се сипят критики - много от които дойдоха от републиканските редици. Само че Доналд Тръмп използва тези  критики, както и аргументите на експертите по конституционни въпроси, като оръжие в борбата си за разделяне на страната на \"добри\" и \"либерали\" с цел да запази властта си. При това неговите републиканци отдавна наричат всички, които стоят някак вляво от тях, \"либерали\". А на техния език това не означава нищо друго, освен \"комунисти\". Който е против Тръмп и неговите идеи, той е просто комунист или предател. С актуалното си намерение да изпрати до 15 000 войници по границата с Мексико, за да спре похода на 5000 невъоръжени мигранти, Тръмп подклажда допълнително страха и омразата сред своите привърженици: щом президентът смята за необходимо да изпрати по границата добре обучени и тежко въоръжени войници, значи има заплаха за националната сигурност. За неговата целева група няма никакво значение, че американската армия няма право да извършва нищо без изричен мандат от Конгреса - какъвто в момента не е налице. Американските войници не могат да пречат на мигрантите да прекосяват границата, те могат единствено да стоят заплашително пред тях и да алармират граничните подразделения, ако установят нелегално преминаване на границата. Това обаче може да свърши и всеки един фермер в пограничния район. Най-новото: Тръмп заплаши, че ще позволи на американските войници да стрелят по мигрантите, ако те хвърлят камъни срещу армията. През 2016 година Доналд Тръмп постигна изненадващ успех в изборната си борба. Тъй като обаче той не стори кой знае колко за своите избиратели, сега може да повтори успеха си само като продължи заплашителната си реторика и утоли глада за сензации на привържениците си, но и на американските медии с нови и нови идеи. Неговите планове и лозунги изглеждат смешни в очите на мнозина. Но най-лошото е, че от тях страдат хора, а неговият електорат не печели нищо. Защото отхвърлените мигранти не могат да създадат нови работни места във въгледобивната и автомобилната индустрия. Те не допринасят за по-доброто медицинско обслужване или за намаляване на данъците. За тези страдания, които не са от полза за никого, отговорността носи един човек: американският президент. И това го превръща в проповедник на омразата.", "date": "2018.11.04", "title": "Доналд Тръмп - проповедник на омразата"}
{"url": "http://clubz.bg/75370-250_raboteshti_pensioneri_v_mvr_vyn_ot_sistemata_ot_1_qnuari", "text": "250 служители на МВР ще трябва да напуснат министерството от 1 януари 2019 г., като бъдат приети промените в Закона за държавния служител, предложени в преходните и заключителни разпоредби в Закона за бюджета за догодина. Това призна пред БНР министърът на вътрешните работи Младен Маринов. Става дума за т.нар. \"работещи пенсионери\" в системата - те ще трябва да бъдат съкратени. Тези хора в момента заемат позиции в администрацията на силовото ведомство, каза още министърът. Той обаче беше категоричен, че слуховете за съкращения на хиляди служители, ако промените в законодателството бъдат приети, не са верни.  По-големият бюджет на МВР догодина ще осигури развиване на политиките на министерството, а една от основните политики е за развиване на човешкия ресурс, заяви още вътрешният министър. И заговори за заплатите на полицаите: Според Маринов административната реформа в МВР вече е направена и ако се говори за още реформи, те са в сферата на технологично обновление на министерството. Това трябвало да стане постепено, но първите крачки били направени. Вътрешният министър каза, че от 1 година са отпуснати допълнително средства от около 6 млн., за които в момента е направена организация за тяхното усвояване: За ДНК-лабораторията министърът каза, че базата данни е пълна. Проблемът е, че тя не е дотам автоматизирана, добави той. Вътрешният министър съобщи, че в най-скоро време ще бъдат разплатени всички средства към съдебните медици, въпреки забавянето.", "date": "2018.11.04", "title": "250 \"работещи пенсионери\" в МВР - вън от системата от 1 януари? "}
{"url": "http://clubz.bg/75368-borisov_spira_ideqta_za_tavan_na_obezshteteniq_pri_smyrt_na_rodnina", "text": "Това гласи съобщение от пресцентъра на управляващата партия ГЕРБ, изпратено днес до медиите. Това е пореден случай, в който премиерът, но в качеството му на партиен лидер, спира законодателни инициативи на народни представители.  Така новината за предложението за въвеждане на \"таван\" за обезщетенията при смърт на роднина се оказа актуална само за ден-два. Става дума за предложение на председателката на бюджетната комисия Менда Стоянова (ГЕРБ), внесено преди второто четене на промените в Кодекса за застраховането, за което писахме вчера.  ГЕРБ: 20 000 лв. максимално обезщетение при смърт на съпруг, родител или дете Стоянова иска в кодекса да се запише, че съпрузите, децата и родителите могат получават 20 000 лева еднократно обезщетение за претърпени неимуществени вреди за смъртта на свой близък. Такава сума се предвижда и за човек, който живее на семейни начала с починалия, за осиновители и осиновени деца. Братът и сестрата може да получат 15 000 лева, а 5000 лева по изключение други лица, които са създали емоционални отношения с починалия по време на настъпване на непозволеното увреждане, предлага още депутатката от ГЕРБ. Вдигат застрахователните суми за \"Гражданска отговорност\" Същите размери обезщетения да бъдат определяни и от застрахователя на виновния водач или по съдебен ред при смърт или телесно увреждане на човек, а таванът на обезщетенията да важи и за всички застрахователни събития, настъпили преди влизането в сила на измененията на Кодекса за застраховането, е записано още в доклада преди окончателното гласуване на измененията в кодекса от Народното събрание. През юни Наказателната, Гражданската и Търговската колегии на Върховния касационен съд излезе с тълкувателно решение, в което се казва, че братята, сестрите, бабите, дядовците и внуците на починалия имат право на обезщетение за неимуществени вреди, причинени от неговата смърт, припомни сайтът  Тълкуването се отнася до търсенето на компенсация в наказателния процес. В решението си върховните съдии допълниха кръга на лигитимираните да се присъединят като граждански ищци в него с братята и сестрите на починалия и с неговите възходящи и низходящи родственици от втора степен. Що се отнася до гражданския процес, с тълкувателното решение на ВКС, кръгът на легитимираните да търсят компенсация за болки и страдания, претърпени от смъртта на близък, на практика беше напълно отворен. С него върховните съдии дават възможност по изключение да получи обезщетение за морални вреди от нечия смърт и „всяко друго лице, което е създало трайна и дълбока емоционална връзка с починалия и търпи от неговата смърт продължителни болки и страдания, които в конкретния случай е справедливо да бъдат обезщетени“. През първия месец след постановяването на решението, делата срещу застрахователи в Софийския градски съд се увеличиха двойно. В резултат застрахователите започнаха да обмислят въвеждането на лимити на обезщетенията по „Гражданска отговорност“, като се коментираше таван от 40 000 лева. Отделно компаниите повишиха и цената на „Гражданската отговорност“ с около 50-100 лева.   Вдигат застрахователните суми за \"Гражданска отговорност\"", "date": "2018.11.04", "title": "Борисов спира идеята за таван на обезщетения при смърт на роднина"}
{"url": "http://clubz.bg/75360-vyoryjavala_li_e_belgiq_libijski_milicii_s_pari_na_kadafi", "text": "Опозицията в Белгия настоява правителството на Шарл Мишел да обясни как и защо плащания в размер на стотици милиони евро са отишли към неизвестни получатели от сметки в Брюксел, принадлежали някога на Муамар Кадафи. На 30 октомври обществената телевизия РТБФ съобщи, че става дума за плащане на оръжейни доставки. Според депутати от опозицията външният министър Дидие Райндерс дал неадекватни отговори на въпросите защо сумите са платени от сметки, за които се предполага, че са били замразени в резултат на санкции на ООН. Народните представител настояват и за гаранции  от властите в Брюксел, че парите не са отишли при въоръжени милиции в размирната африканска държава. Западът оставя Либия сама да се разпадне Още през февруари се появиха подозрения, че Белгия нарушава санкциите на ООН срещу Либия, наложени през 2011 г. Причина бе разследване на „Политико“. Изданието разкри, че е имало редовни изтичания на големи суми под формата на премиални и лихвени плащания от сметки за общо 16 милиарда евро, за които се предполага, че са замразени в Белгия. Парите отивали към бенефициенти с банкови сметки в Люксембург и Бахрейн.  Тези плащания били извършвани в периода 2011-2017 г. Въпросът отново излезе на дневен ред през септември. Тогава група експерти на ООН по Либия стигна до извода, че Белгия нарушава международните санкции. Според тях освобождаването на сумите може да доведе до злоупотреби. Социалистите – главната опозиционна сила в белгийския парламент, се опитват да привлекат съюзници в парламента и да организират изслушване на хората от ООН. На 31 октомври депутатът социалист Дирк Ван дер Маален изпрати писмено запитване до Райндерс дали парите, освободени от властите в Белгия, са послужили за финансиране на закупуване на оръжие за милиции в Либия. Прокурори в Брюксел разследват плащанията. След това Ван дер Маален обвини настоящия министър на финансите Йохан Ван Овертвелд и Дидие Райндерс (заемал същия пост до 2011 г.),  че не са дали достатъчно пояснения и че са се оправдали с редица причини, за да не отговорят на въпросите. Генерал изменник заплашва да разпали нов конфликт в Либия Още преди 7 години Райнедрс бе цитиран от в. „Ла Либр Белжик“ да казва, че Белгия трябва да си получи дълговете от договори с режима на Муамап Кадафи, преди санкциите да влязат в сила. И припомни, че практиката е да се види дали нещо може да бъде разблокирано, за да си получат компаниите дължимите суми. Дирк Ван дер Маален изтъква, че главният проблем е неяснотата кой стои зад решението за освобождаването на големите суми от белгийските сметки. Той смята, че това може да постави в неблагоприятна ситуация страната, която през януари 2019 г. ще стане непостоянен член на Съвета за сигурност на ООН. На 30 октомври белгийската телевизия РТБФ цитира анонимен източник, близък до службите за сигурност. Той заяви, че белгийското правителство „не е неутрално“ във финансирането на либийски милиции. И допълва, че „имало един-два скандала“, свързани със задържането на натоварени с оръжие самолети на летището в град Остенде. Телевизионният репортаж обаче не привежда доказателства за пряка връзка между плащанията и оръжейните доставки. През септември финансовият министър Ван Овертвелд не можа да назове получателите, когато бе попитан в парламента. Той обаче каза пред депутатите, че лихвеният е плащания са извършени съгласно правилата за предотвратяване на прането на пари и финансирането на тероризма. От 2011 г. насам санкциите на ООН са насочени срещу сметки на режима на Муамар Кадафи. Сред парите са близо 67 милиарда долара, принадлежащи на Либийската инвестиционна управа. Парите са инвестирани предимно в банки и фондове в цяла Европа и Северна Америка. Преди това бе наложено оръжейно ембарго, а на водещи фигури на режима бе забранено да пътуват зад граница (Всичко това се случи в началото на Бунтовете в Либия. Кадафи бе убит на 20 октомври 2011 г. и оттогава страната е раздирана от вътрешни конфликти – б.р.) Министерството на финансите в Брюксел оправда лихвените плащания от белгийски сметки. Оттам твърдят, че всичко е извършено съгласно тълкуванието на правилата са санкциите от страна на RELEX – експертна група в Съвета на ЕС, съставена от дипломати от страните членки. По ирония на съдбата това решение е взето в деня на гибелта на диктатора. Дидие Райнедрс отрича да е свързан с решението за освобождаването на сумите. Той уточнява, че е бил финансов министър на Белгия до 6 декември 2011 г. и не е взевмал решения в тази сфера. Говорител на Съвета на ЕС отговори на запитване на „Политико“, че не е работа на този орган да изразява гледна точка за това как страна членка тълкува режима на санкции на Съюза срещу Либия. Юридически експерти смятат, че не е обърнато достатъчно внимание на въпроса къде са отишли парите. И има затваряне на очи на най-високо политическо ниво. Генерал изменник заплашва да разпали нов конфликт в Либия", "date": "2018.11.04", "title": "Въоръжавала ли е Белгия либийски милиции с пари на Кадафи?"}
{"url": "http://clubz.bg/75323-zashto_gyrciq_e_mnogo_po_blizko_do_iztoka_otkolkoto_do_zapada_v_es", "text": "Гърция политически отдавна е част от Запада. Присъединява се към НАТО през 1952 г., към ЕС през 1981 г. и за разлика по-голямата част от съседните си страни в Югоизточна Европа остава извън съветската сфера на влияние по време на Студената война. Но ситуацията изглежза доста по-различна, когато стане дума за обществени нагласи и споделени ценности. По отношение на религия, национална идентичност и религиозни малцинства гърците приличат много повече на съседите си от Изтока, изповядват много силни националистически възгледи, не са особено отворени към различните. Това е един от изводите от анализ на Центъра \"Пю\", основан на изследване на 34 държави от Европа.  - 70 на сто са съгласни с твърдението: \"Има конфликт между традиционните за нашата страна ценности и тези на Запада\".  - Мнозинството от гърците имат някаква степен на привързаност към Русия. 70 на сто от пълнолетните гърци смятат, че е необходима силна Русия, за да има баланс на влиянието на Запада Гърция е преобладаващо православна - подобно на Русия, Украйна и другите източноевропейски държави, отбелязват от изследователския център. И, подобно на много източноевропейци, гърците приемат християнството - православието по-точно, като част от националната си идентичност. Три четвърти от гърците казват, че да си православен е важно в някаква степен, за да бъдеш истински грък. Много други източно и централноевропейски нации обвързват националната си идентичност и религията по подобен начин - медианните стойности са от 57%. За контраст при западноевропейците медианата е от 34 на сто. В добавка около една трета от пълнолетните гърци са готови да приемат мюсюлмани или евреи - 35 на сто, като част от семейството си. Подобни са резултатите и в другите страни от Централна и Източна Европа, но този процент е много по-нисък от средния за Запада. Религията е много важна и в личния живот на хората. 92 на сто от гърците вярват в Бог - като 59 на сто казват, че вярват с абсолютна убеденост. Средно едва 15 на сто от западноевропейците отговарят, че са сигурни в съществуването на Бог.  55 на сто от пълнолетните гърци отговарят, че религията е много важна в техния живот - те са два пъти повече от хората, които отговарят по този начин в Ирландия, Италия и Испания, и пет пъти повече от процента във Франция, Германия и Великобритания. Гърция е по-религиозна и от повечето държави в Централна и Източна Европа - според тези отговори. Поради голямата си религиозност гърците се противопоставят в много по-голяма степен на узаконяването на еднополовите бракове и абортите в сравнение със западноевропейците.70 на сто от гърците са против или силно против да се позволи на хомосексуалните да сключват бракове помежду си, подобни са нагласите в страните в Централна и Източна Европа. В същото време мнозинството в 15-те западноевропейски държави подкрепя еднополовите бракове. Гърците се разделят по въпроса дали абортите трябва да са законни - 45% срещу 52 на сто, които искат да са незаконни. Мнозинството в Западна Европа подкрепя абортите. Подобно на руснаците, поляците и другите нации от региона на Централна и Източна Европа повечето гърци смятат, че е важно да си роден в страната - 74 на сто са на това мнение, или да имаш семеен произход според 85 на сто, за да си истински грък. Подтекстът е, че имигрантите не са истински гърци. Много по-малко западноевропейци споделят това мнение. Освен това внушително мнозинство пълнолетни гърци заявяват, че културата им е по-висша от останалите - делът им е близък до този в Грузия и Армения, но много по-висок от процентите в повечето от държавите на континента. Все пак трябва да се отбележи, че Гърция не е в пълно съответствие с държавите от Централна и Източна Европа по всеки въпрос. Понякога Древна Гърция е наричана люлката на демокрацията и това се отразява на отговорите на съвременните гърци - за 77 на сто от тях демокрацията е за предпочитане пред всяка друга форма на управление. Това е убеждение, което се застъпва много по-неуверено в Русия, Украйна и другите страни от Централна и Източна Европа. Разделението Изток-Запад в ЕС: консервативно vs либерално Гърците отбелязват още и че припознават Константинополския патриарх като най-висшата власт в православната църква. Обратно много източноправославни смятат, че патриархът на Русия или техният собствен патриарх играе тази роля.", "date": "2018.11.04", "title": "Защо Гърция е много по-близко до Изтока отколкото до Запада в ЕС"}
{"url": "http://clubz.bg/75362-vidni_britanski_biznesmeni_iskat_nov_naroden_vot_za_brekzit", "text": "Над 70 видни британски бизнесмени подписаха писмо, което ще бъде публикувано утре във вестник \"Сънди таймс\". В него те призовават за нов народен вот за окончателните условия за британското излизане от Европейския съюз, предаде Ройтерс, цитирайки телевизия \"Скай нюз\".  \n\tВ писмото не се говори пряко за втори референдум, но се казва, че \"крайната дума\" трябва да бъде на електората, въпреки многократните изявления на премиерката Тереза Мей, че въпросът за \"народен вот\" по сделката с Брюксел не е на дневен ред, още по-малко за втори референдум. Над 1 милион искат нов референдум за Брекзит Сред имената на подписалите се сочат шефът на веригата книжарници \"Уотърстоунс\" - Джеймс Донт, бившият шеф на веригата супермаркети \"Сейнсбъри\" Джъстин Кинг, съоснователят на компанията за безалкохолни напитки \"Инъсънт дринкс\" Ричард Рид, един от шефовете на търговската верига \"Маркс енд Спенсър\" Марта Лейн-Фокс, председателят на съвета на директорите на телекомуникационният гигант \"Би Ти груп\" Майк Рейк и други.  \n\tПодписалите писмото предупреждават, че обсъжданите сега от Лондон и Брюксел предложения за условията на \"Брекзита\" няма да гарантират безпроблемна търговия за Великобритания, след като тя напусне ЕС през март. Директно се говори за икономическите беди, които може да донесе на страната един \"или безразсъден, или разрушителен \"Брекзит\".  \n\tЛондон и Брюксел се надяват да постигнат споразумение за \"Брекзит\" до края на годината, отбелязва Ройтерс. Лордовете искат втори референдум за \"Брекзит\" Споразумението за излизането на Великобритания от ЕС ще включва митнически договорености, обхващащи цялата страна, за да се избегне появата на граница в Ирландия, пише в. \"Сънди таймс\", цитиран от Ройтерс. \n\tЕвентуалната поява на граница между Ирландия и британската провинция Северна Ирландия или различното третиране на провинцията и останалата част на Великобритания беше основното препятствие пред сключването на договор пред сключването на споразумение между Лондон и Брюксел, припомня Ройтерс. Документът ще има клауза за прекратяване, което може да помогне на британската премиерка Тереза Мей да убеди скептични поддръжници на \"Брекзита\" да го подкрепят, отбелязва в. \"Сънди таймс\". Мей готова да подаде оставка във вторник Според статията подготовката за сключване на споразумение е много по-напреднала, отколкото се съобщава и ще доведе до публикуването на документ с над 50 страници. Очаква се британското правителство да се срещне във вторник, за да обсъди плана и до петък да има достатъчен напредък, за да се обяви специална среща на високо равнище на ЕС. \n\tКанцеларията на премиерката Тереза Мей определи статията като спекулация и заяви, че преговорите продължават, пише БТА. Лордовете искат втори референдум за \"Брекзит\" Мей готова да подаде оставка във вторник", "date": "2018.11.04", "title": "Видни британски бизнесмени искат нов народен вот за \"Брекзит\""}
{"url": "http://clubz.bg/75363-ot_uilsyn_do_trymp_dvata_polyusa_na_amerikanskiq_vek", "text": "В началото на януари 1918 година американският президент Удроу Уилсън представя пред двете камари на Американския конгрес прословутия си план от 14 точки с военните цели, които САЩ трябва да преследват в Европа и Близкия изток. В документа той скицира също виждането си за новия световен ред, в който акцентът се поставя върху правото на самоопределението на народите. Но Уилсън отива още по-далеч: той пледира за свободна търговия, за прекратяване на тайната дипломация и за създаването на Общество на народите. С това още през 1918 година в основни линии е нахвърляна рамката на бъдещия либерален световен ред, който предстои да бъде изграден след края на Втората световна война - под американско ръководство. Този нов световен ред тогава се налага включително и поради това, че много страни го възприемат и се присъединяват към него. Днес обаче той е поставен под заплаха, а основното действащо лице отново е американски президент. Доналд Тръмп е самотен играч. През последните 100 години не е имало друг американски президент, който да е поставял под въпрос основните принципи на американската външна политика така, както го прави сега 45-ият президент на САЩ. Вярно е, че в САЩ винаги е имало и изолационистки сили. Удроу Уилсън също се проваля вътрешнополитически със своята концепция за мирно урегулиране. Но неговият план от 14 точки не успява не заради съпротивата на Белия дом, а защото е отхвърлен от Американския конгрес, който тогава е бил под силно изолационистко влияние. Затова и до днес Уилсън е смятан за човека, поставил основите на американския интернационализъм. До много оспорваното влизане на страната в Първата световна война САЩ винаги са се опитвали да се държат настрана от всякакви международни конфлики, особено в Европа. Удроу Уилсън си извлича поука от ужасите на войната: той стига до извода, че САЩ се нуждаят от външна политика, която залага на мултилатерализма и международното сътрудничество. Това си проличава ясно още в неговата пословута реч за войната от 1917 година. В нея Уилсън говори за нуждата от това, \"светът да бъде направен безопасен за демокрацията\". Често той е цитиран погрешно, а именно, че САЩ трябва да направят света безопасен за демокрацията, което е много по-различно. Защото Уилсън е смятал, че това е по силите не единствено на САЩ, а само в сътрудничество с другите народи и под американско ръководство. Рамката за такова международно политическо сътрудничество той е виждал в създаването на \"Общество на народите\" (ОН). Уилсън е искал такава международна организация, в която дефакто всяка една страна да има право на вето. Колко оспорвана е била идеята му, можем да съдим по това, че \"Лигата на нациите\" просъществува по-малко от 30 години, а САЩ никога не се присъединяват към нея. При управлението на Доналд Тръмп САЩ се оттеглиха от редица договори, постигнати в рамките на Обединените нации, както и от няколко органа на ООН. Включително заради националистическия си уклон, той може да бъде разглеждан като пълен антипод на Удроу Уилсън, казва Джон Купър, почетен професор от Университета на Уисконсин и автор на няколко книги за Уилсън. \"Той иска да е едноличен лидер, да бъде силният на деня и да взема едностранни решения - според желанието и настроението си\", казва Купър за Тръмп.  Не само по отношение на международната роля на САЩ Уилсън и Тръмп са на двата полюса. Също и по много оспорваната - и тогава, и сега - тема за миграцията двамата са на коренно противоположни позиции. Уилсън заема ясна позиция срещу ксенофобията, която по време на Първата световна война се засилва срещу мигрантите и най-вече срещу бежанците, бягащи от войната в Европа. И когато Американският конгрес приема през 1917 г. Закон за ограничаването на миграцията, президентът Уилсън налага вето. Конгресът все пак прегласува ветото и приема мярката с 2/3 мнозинство, което показва колко силни са били настроенията срещу бежанците и мигрантите в Америка по онова време. Паралелите и тук са видни, но с една съществена разлика: в лицето на Доналд Тръмп в Белия дом днес управлява президент, който не само не се противопоставя на ксенофобията, а точно обратното - още от първия си ден като президент разпалва ксенофобски настроения. И което е по-лошо: той използва цялата власт, с която разполага, в битката си срещу мигрантите без паспорти, като разделя семействата и ги връща обратно. Освен това той се опитва да ограничи миграцията и да намали рекордно броя на бежанците, които страната приема. Още не знаем как ще се отрази на интернационализма сегашният конфронтационен курс на Тръмп. Но двете години в управлението са напълно достатъчни за Купър да направи следния извод: \"Ако Удроу Уилсън можеше да види какво прави Тръмп днес, това би го ужасило\", казва изследователят на Уилсън. \"Тръмп е подстрекател - Уилсън мразеше демогозите\", добавя той. Това е още една съществена разлика между двамата американски президенти, маркиращи \"Американския век\" - времето от 1918 до 2018 година.", "date": "2018.11.04", "title": "От Уилсън до Тръмп: двата полюса на Американския век"}
{"url": "http://clubz.bg/75364-vietnamka_stana_mis_zemq", "text": "Виетнамката Нгуен Фуонг Кхан грабна титлата \"Мис Земя\" на тазгодишния конкурс във Филипините.  Красавицата е на 23 години. Израснала е в градчето Бенче, разположено в делтата на река Меконг. Момичето говори свободно на английски и учи маркетинг. Международният конкурс \"Мис Земя\" се организира от 2001 година насам. Той е един от най-престижните за международни красавици наред с \"Мис Свят\" и \"Мис Вселена\".   Спечелилата титлата \"Мис \"Земя\" участва в кампании за опазването на околната среда в държави от цял свят.", "date": "2018.11.04", "title": "Виетнамка стана \"Мис Земя\""}
