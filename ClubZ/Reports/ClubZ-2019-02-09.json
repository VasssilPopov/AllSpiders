{"url": "http://clubz.bg/79291-bylgarskata_pravoslavna_cyrkva_vse_poveche_zaprilichva_na_fanatichna_sekta", "text": "Няколко месеца след тези думи на премиера Бойко Борисов Българската православна църква (БПЦ) получи 5 млн. лв. допълнително от бюджета за заплати. Борисов даде 5 млн. лв. на Светия синод - за заплати А скоро след това ГЕРБ и ДПС излязоха с друга идея - НАП да опрости данъчните задължения на БПЦ, Главното мюфтийство и всички останали регистрирани вероизповедания. Тоест българският данъкоплатец да плати вероятно десетилетия неплатени данък сгради и смет, които религиозните организации са си спестили. ГЕРБ и ДПС обединени за данъчна амнистия за вероизповеданията Светият синод прие присърце новата си роля и тази седмица се обяви срещу проекта на новата  Църквата въстана срещу Националната стратегия за детето, видя \"експерименти\" Според БПЦ родителите трябва да могат да наказват децата си физически, децата не трябва да имат абсолютни права и да бъдат \"пълноценен субект извън своето семейство\", а сексуалното образование трябва да се замени с християнско обучение в абстиненция от секса преди брака. Светият синод скача срещу Стратегията още от базовият й принцип - \"Всички права за всички деца\". Според становището на църквата това  Сякаш българските православни са изпуснали последния век законодателство и световни норми за защита на децата. За тях видно е неестествена възможността детето да бъде отделна личност, със свои права, които могат да влязат в конфликт с правата на родителите. Любопитно е, че в подробния си текст срещу Стратегията многократно цитират  , но по нищо не личи да са я прочели. Какво предвижда Стратегията за телесното наказание над децата? Тези две точки по въпроса за домашното насилие ще създадат възможности, а и ще доведат до \"условия за спекулация\" и \"тотално непослушание на детето спрямо родителите му\", смятат от Светия синод. В Норвегия системата отнема децата. В България направо ги убива Така, ако българският родител не може да си бие детето, то няма да го слуша. Това е една от \"традиционните християнски ценности\", на която учи Църквата.  Въпреки факта, че в последните няколко десетилетия стотици изследвания са доказали неефективността на телесното наказание при възпитанието на децата и сериозните щети, които може да нанесе то дори в лека форма на психологическото му и социално развитие. Стратегията не предвижда нищо ново и уникално и по този проблем - просто \"осигуряване на достъп до здравно и сексуално образование за децата и младите хора в и извън училище\". \n\tБПЦ обаче е на друго мнение - според тях най-добре за децата е да останат невежи. Искате ли да спасим децата и да изгорим всички книги? Този социален експеримент вече е провеждан в САЩ. В много американски щати преди десетилетия се възприема образователната политика \"Abstinence only\" - \"Само въздържание\", т.е. да се учат децата единствено, че сексът е нещо, което правиш когато си сключил брак. Обучението по въздържание включва и тезата, че сексът преди брака е вреден за психическото, социалното и физическото развитие на децата. Основната тактика е да се предизвика страх у децата. Същевременно в други щати се прилага пълноценно сексуално образование - как да се предпазваш от бременност, венерически болести, сексът като нормална човешка функция и изразяване. И, между другото, все пак се изтъкват предимствата на сексуалното въздържание в пубертета. Какви са резултатите? В щатите, в които се прилага принципът \"Само въздържание\" има повече бременни тийнейджъри, повече аборти, повече венерически болести сред подрастващи, и проблеми със сексуалния си живот. Причината е проста - тийнейджърите така или иначе ще правят секс, независимо какво им наливат в главата учителите. Но информираните тийнейджъри ще знаят как да се пазят по-добре. Учениците със сексуално образование са с по-добри шансове срещу посегателство Какво излиза - че ?! Няма програма за сексуално образование, която да твърди, че забременяването е лесно отстранимо. Факт е, че абортът е суверенно право на майката, и това право е защитено от българските закони. Видно БПЦ смята, че е над закона. А съжителстването между двама души, включително и от един пол, не е забранено - макар да не е признато като фактическо съжителство от българския закон. То отново е защитено от фундаменталните човешки права. И от всичко това следва… Г-н Борисов, защо българският народ трябва да финансира една организация, която е против фундаментални човешки права, против защитата на децата от насилие, против науката, и против образованието? Защо тези, които учат децата ни да мразят различните, да мразят себе си, да не се грижат за здравето си, да остават невежи за света, трябва да получават същите заплати като нашите учители? Е, по този начин няма да изкупим греховете си пред Началника... ГЕРБ и ДПС обединени за данъчна амнистия за вероизповеданията Църквата въстана срещу Националната стратегия за детето, видя \"експерименти\" В Норвегия системата отнема децата. В България направо ги убива Искате ли да спасим децата и да изгорим всички книги? Учениците със сексуално образование са с по-добри шансове срещу посегателство", "date": "2019.02.09", "title": "Българската православна църква все повече заприличва на фанатична секта"}
{"url": "http://clubz.bg/79289-sluchaqt_s_otravqneto_na_emiliqn_gebrev_vliza_v_parlamenta", "text": "Комисията за контрол над службите са сигурност ще поиска изслушване на компетентните институции за разследването на отравянето на бизнесмена Емилиян Гебрев и информациите за съпричастност на извършителя със случая „Скрипал“ на 14 февруари. В петък британските вестници \"Таймс\" и \"Телеграф\"  , е свързван със случай на отравяне през април 2015 г. в България на българския бизнесмен Емилиян Гебрев, неговия син и негов колега. \"Таймс\" твърди, че лондонската полиция и МИ-5 (британската служба за вътрешна сигурност) проучват случая от 2015 г. \"Телеграф\" написа, че британският разследващ сайт \"Белингкат\" ( ) и руският му партньор \"Инсайдър\" са публикували свое разследване относно пътуването на Федотов до България и връзката му с отравянето на бизнесмена. Днес Цветан Цветанов посочи, че в последните 3-4 години България, ЕС и САЩ са подложени на хибридна атака от Русия. Цветанов изрази мнение, че случаят „Скрипал“ само е затвърдил позицията на ЕС за продължаване на санкциите срещу Русия. По думите му Русия иска да отклони ЕС от политиката му за единство в името на всеобщия просперитет.  ", "date": "2019.02.09", "title": "Случаят с отравянето на Емилиян Гебрев влиза в парламента"}
{"url": "http://clubz.bg/79267-kakvi_sa_vyzmojnite_scenarii_za_venecuela", "text": "Ускореното развитие на събитията през последните месеци във Венецуела отваря пътя към няколко сценария: преговори между правителството и опозицията, външна военна намеса, рухване на властта или точно обратното - изолация \"по кубински\". Това се казва в статия на Франс прес, цитирана от БТА. Признаването от около 40 държави на опозиционера Хуан Гуайдо за временен президент, твърдата народна подкрепа, на която той се радва, и петролните санкции на САЩ стегнаха примката около президента Николас Мадуро. Но държавният глава запазва решаващата подкрепа на висшето военно ръководство, контрола върху институциите и подкрепата на руските и китайските си съюзници, които са направили огромни инвестиции в страната с най-големите петролни залежи в света. Ето четири сценария, които според редица експерти, биха могли да се променят ситуацията, докато Венецуела се бори с най-тежката икономическа криза в новата си история: Мадуро каза, че е готов да се срещне с опонента си. Гуайдо обаче обуслови всякакъв диалог с Мадуро с оттеглянето от властта на социалистическия лидер, чието преизбиране за втори мандат според парламента е било белязано с измами. На 23 януари Хуан Гуайдо се обяви за временен президент като се позова на конституцията. Осем европейски държави, Европейският съюз и пет латиноамерикански държави се срещнаха вчера в Монтевидео в опит да намерят политическо решение на кризата. Преговорите \"изглеждат много малко вероятни, освен ако армията не се дистанцира от Мадуро и не определи друг партньор в преговорите\", смята Ана Аюсо, специалистка по Латинска Америка в Центъра за международни изследвания в Барселона. След настоятелна молба на Николас Мадуро, папа Франциск каза, че е готов да посредничи, но със съгласието на двете страни. Хуан Гуайдо от своя страна изглежда предпазлив. \n\tСоциалистическият президент \"би могъл да приеме преговори в замяна на отмяна на санкциите, на отслабване на международния натиск\", коментира политологът Ернесто Паскуал от Свободния университет на Каталуния. От идването на власт на Николас Мадуро през 2013 г. четири опита за диалог завършиха с неуспех. Съединените щати, първата държава, признала Хуан Гуайдо, не изключват възможността за военна намеса, макар за момента да са избрали да заложат на \"икономическия срив\" на страната, за да \"дестабилизират\" чавистката власт, смята анализаторът Луис Висенте Леон. Според редица експерти, евентуална военна намеса може да бъде провокирана от венецуелска въоръжена акция срещу американската хуманитарна помощ, която Хуан Гуайдо иска да вкара в страната от Бразилия и Колумбия. Николас Мадуро смята такава помощ като прелюдия към военна намеса. Такава интервенция, впрочем, няма да събере международен консенсус, след провала на опитите да бъдат установени демократични режими в Ирак и Афганистан, подчертава Ернесто Паскуал. Според Луис Висенте Леон, президентът Мадуро ще се опита за избегне използването на сила за да попречи на доставянето на хуманитарна помощ. Той подчертава, че една интервенция може да предизвика насилие от страна на проправителствените въоръжени милиции, както в Либия и Сирия. Според експертите военните остават ключът към кризата. Въпреки появата на пукнатини в армията, върховното командване остава вярно на Мадуро. За да има \"вътрешно рухване, военните трябва да се отдалечат от чавистите. Това би станало края на революцията\", според Луис Висенте Леон. Според Ернесто Паскуал, \"е малко вероятно\" военните да изоставят Мадуро заради \"интересите на висшето командване в петрола и мините\". За да сложи край на тази подкрепа, Гуайдо предложи амнистия на военните, които откажат да подкрепят \"диктатурата\". Но месец след този призив, не се случи никакво масово дезертиране.  Според Луис Висенте Леон, \"една имплозия се случва, когато действащите лица разберат, че защитата им е гарантирана\". Николас Мадуро може също така да се окопае и да стегне редиците \"по кубински\", отбелязва Ана Аюсо, с \"много болезнени последици\" за населението, страдащо вече от сериозен недостиг и хиперинфлация, която може да достигне 10 000 000 процента тази година. Страната, която получава 96 процента от приходите си от петрола, ще трябва да намери нови пазари за своите 500 000 барела дневно, които изнася в САЩ, т.е.половината от производството и 75 на сто от паричния поток. За Ана Аюсо това ще даде начало на период на \"най-големи репресии\" срещу опозицията и ще отвори пътя към \"военно правителство\".", "date": "2019.02.09", "title": "Какви са възможните сценарии за Венецуела?"}
{"url": "http://clubz.bg/79292-%E2%80%9Eedin_chovek%E2%80%9C_shte_izmesti_bronzovata_kyshta", "text": "Видеоинсталация от екрани ще бъде издигната на площадката на бившия мавзолей след демонтажа на Бронзовата къща. Произведението „Един човек“ на Венелин Шурелов е победител в първия конкурс на Столична община за произведение на съвременното изкуство по програма „Навън“. Творбата е класирана на първо място от Творческия съвет към Общината. Тялото на „Един човек“ ще бъде съставено от 56 LED екрана. Изображенията върху тях ще бъдат генерирани от компютърен алгоритъм и ще представят отражение на града в реално време. Височината на фигурата ще бъде 12 метра. Инсталацията ще струва 81 100 хил. лв. Предстои одобрение на проекта от Министерството на културата, Националния институт за недвижимо културно наследство, Направление „Архитектура и градоустройство“ към Общината, а след това гласуване и в Столичния общински съвет. Доц. д-р Венелин Шурелов е преподавател в Националната художествена академия, където води магистърската програма „Дигитални изкуства“. Той е съосновател, част от кураторския екип и технически организатор на „DA Fest“ – Международен фестивал за Дигитално изкуство, съосновател на Фондация „ДА ЛАБ“, „Subhuman theatre“ и арт групата „Via Pontica“. Завършил е „Сценография“ в Художествената академия. Шурелов създава интерактивни инсталации и пърформанси, произведенията му включват рисунка, дигитални технологии, видео. Сред творбите му се отличават „Машина за рисунки“ (2005), „Фантомат“ (2008), „Orthoman“ (2009), „Tabula Rasa“ (2010), „Стрелбище“ (2012), „Ротор“ (2016) – представен в Арс Електроника център, Линц. През 2011 г. представя кибер лекцията „Man Ex Machina“, а през 2016 г. изнася пърформанс инсталацията „Post-Everything“ в университета Таусън, САЩ. Работите му са представяни в редица самостоятелни и общи изложби, на фестивали в България, Европа и САЩ.", "date": "2019.02.09", "title": "„Един човек“ ще измести Бронзовата къща"}
{"url": "http://clubz.bg/79285-romski_lider_vseki_moje_da_si_vzeme_dete_za_jena_ako_se_spazari_s_meshereto", "text": "Местните ромски тартори и шефовете на Мешеретата (ромски трибунал, бел. ред.) са наясно с практиката деца да раждат деца. Това в разказа Петко Асенов, който е главен комисар на ромите в България от Световната ромска организация. Той и кметът на Елин Пелин Ивайло Симеонов (ВМРО) коментираха пред бТВ мерките на вицепремиера Красимир Каракачанов за интеграция на ромите. Петко Асенов вмъкна в разговора и вицепремиера Красимир Каракачанов, който явно реторично е попитал дали може да си \"вземе\" непълнолетно момиче за жена, независимо, че законът не го позволява. В петък вицепремиерът Каракачанов съобщи, че през 2013 г. 843 деца са родени от непълнолетни лица. А четири години след това броят на тези деца е достигнал 3200. „Защо трябва да лицемерничим и да се правим на луди“, попита той. И обясни, че в момента има две Българии – в едната се спазват законите на държавата, а в другата всеки си прави каквото си иска. По думите на Асенов всеки можел \"да си вземе\" 12 годишно момиче, от което да има дете. „Няма квартал да няма такива тартори“, каза Асенов, като добави, че неговата организация няма работа с престъпници и затова не комуникират с тях. Но покани вицепремиера Каракачанов с когото заедно да обсъдят и техните предложения за решаване на ромските проблеми. Според Петко Асенов обаче така предложена концепцията на Красимир Каракачанов ще запали огъня в държавата, защото това което е написано нарушава всички закони. В друг разговор се включи и екоминистърът Нено Димов. Според него предложените мерки на ВМРО са точно обратното на фашизъм.  ", "date": "2019.02.09", "title": "Ромски лидер: Всеки може да си вземе дете за жена, ако се спазари с Мешерето "}
{"url": "http://clubz.bg/79295-medvedev_sprq_letqshtiq_monfis_shte_spori_za_titlata", "text": "Данийл Медведев (Русия) - Мартон Фучович (Унгария) е финалът на четвъртото издание на турнира \"София оупън\" от ATP 250. Двубоят е в неделя и ще започне не преди 16 часа. В отново почти пълната \"Арена Армеец\" класата на 16-ия в света и №3 в схемата дойде в повече на французина Гаел Монфис (№7) - 6:2, 6:4 за близо 90 минути. Дотук Монфис нямаше загубен сет. За разлика от вчера обаче, когато успя да укроти и надхитри \"стихията\" Стефанос Циципас (Гърция), днес 33-ият в ранглистата срещна различен тип играч. Монфис спечели шоуто с Циципас при страхотна атмосфера Медведев играе от основната линия и гради играта си търпеливо и методично. Днес той показа и на българската публика защо беше човекът, затруднил най-много Новак Джокович в Мелбърн миналия месец. В първия сет Медведев записа ранен пробив, след това прибави още един. Вторият се развиваше идентично и с още по-убедителна игра от страна на една от младите звезди на тениса. До 5:2, когато Данийл сервираше за мача, но допусна пробив на 0.  Подкрепян от огромна част от хилядите в залата, Монфис реши да изпоти повече опонента си. Той взе и следващия гей на свой сервис, но след това Медведев довърши битката успешно. Французинът напусна залата бурно аплодиран и благодари. Както и Данийл Медведев, макар и с по-малко ръкопляскания. Рожденикът Фучович е на поуфинал, Вердаско отпадна В първия полуфинал Фучович (№47 в света) победи Матео Беретини в много интересен двубой - 5:7, 7:5, 6:3. Двубоят бе много интересен и равностоен.  Италианецът беше на два гейма от финал, но си тръгва от столицата ни доволен, тъй като отстрани трима тенисисти с повече успехи и по-голям опит - Денис Истомин, Карен Хачанов (№1 в схемата) и Фернандо Вердаско. Фучович има една титла в кариерата си от ATP - през миналата година на клей в Женева. Медведев е с три. Руснакът е абсолютен фаворит не само заради по-предното си място в ранглистата, но и заради отличната форма, в която се намира от началото на годината. Той игра на финал и в Бризбейн, като претърпя загуба с 1:2 сета от Кей Нишикори. В понеделник московчанинът навършва 23 г. и ден по-рано ще опита да си направи подарък. Рожденикът Фучович е на поуфинал, Вердаско отпадна", "date": "2019.02.09", "title": "Медведев спря летящия Монфис, ще спори за титлата"}
{"url": "http://clubz.bg/79294-es_zapochna_mashtabna_iniciativa_za_borba_s_falshivite_lekarstva", "text": "От днес се прилагат нови правила за безопасност на лекарствата по лекарско предписание. Производителите трябва да поставят баркод и средство срещу подправяне върху опаковката. А самите аптеки и болниците ще трябва да проверят автентичността на медикамантите, преди да достигнат до пациентите. Новите правила са част от мащабна инициатива на Европейския съюз срещу навлизането на фалшиви медикаменти в законната верига на лекарственото снабдяване. Системата ще бъде задължителна за всички страни членки на ЕС. Тя беше приета при одобрението на директива от 2011 г. и регламент от 2016 г. Въвежда се проверка “от край до край“ на лекарствата, отпускани по лекарско предписание. Въвеждането на новите лекарствени правила са определяни като най-голямото европейско публично-частно партньорство и обхваща производители, търговци на едро, паралелни дистрибутори, аптеки. Финансира се от фармацевтичната индустрия, която търпи сериозни финансови загуби от фалшифицирането на лекарства, които достигат 17 млрд. евро. По данни на Службата на ЕС за интелектуална собственост (EUIPO) около 40 000 предприятия на фармацевтичния пазар в Европа (3000 производители и останалите - дистрибутори) губят 10.2 млрд. евро годишно от фалшифицирани лекарства, което е 4.4% от общите продажби. А това води и до загуба на около 37 700 работни места.", "date": "2019.02.09", "title": "ЕС започна мащабна инициатива за борба с фалшивите лекарства"}
{"url": "http://clubz.bg/79288-bylgarski_emigrant_dari_1_mln_dolara_na_bolnicata_v_madan", "text": "Българският емигрант Шефкет Чападжиев е дарил 1 млн. долара на болницата в родния си град Мадан. Парите са постъпили в специална сметка на община Мадан. По волята на 79-годишния дарител, който живее в Чикаго от 1964 г., средствата трябва да бъдат използвани само и единствено за ново медицинско оборудване и обзавеждане в местната МБАЛ \"Проф. д-р Константин Чилов\", съобщи БНР. В община Мадан живеят около 12 700 души, пръснати в 44 малки населени места, свързани с около 260 км пътища. Той посочи, че болницата обслужва около 50 000 души, всяка година около 4800 влизат за лечение там. Шефкет Чападжиев е категоричен, че няма нищо по-ценно от доброто име. Той посочва, че няма човек, който да каже, че го е излъгал или го е подвел за нещо. И допълва, че от баща си, който е бил дребен търговец, е научил малки, но важни неща - да бъдеш честен, да бъдеш точен с хората, да не мамиш и да не крадеш. Шефкет Чападжиев е легендарен български емигрант в САЩ, бизнесмен и мултимилионер. Роден е в Мадан, в семейството на дребен търговец. През 1949-1954 г. цялата фамилия е изселена в село Боринци, Еленско. През 1963 г. при втория опит успява да премине гръцката граница с приятеля си Хамид Русев. През 1964 г. пристига в САЩ само със 75 цента в джоба и се захваща да рекламира олио за надница от $ 1,25 на час. После е сервитьор в ресторанта на МВФ. Прави неуспешен опит да отвори ресторант. Работи в печатница. През 1976 г. започва собствен бизнес. През 1979 г. купува първата си фабрика. През 1993 г. продава бизнеса си и почва да управлява спечеленото от 50-годишния си емигрантски живот.", "date": "2019.02.09", "title": "Български емигрант дари 1 млн. долара на болницата в Мадан"}
{"url": "http://clubz.bg/79293-bivsh_kadyr_na_hristo_kovachki_shte_oglavi_toplofikaciq_sofiq", "text": "\"Топлофикация\"-София е с ново ръководство и нова структура на управление. Изпълнителен директор на дружеството вече е Кремен Георгиев, който досега беше в ръководството на топлофикациите във Враца, Велико Търново и Перник, свързвани с бизнесмена Христо Ковачки, съобщи БНР. Кремен Георгиев заема поста на Сашо Чакалски, който пък влиза в новообразувания Надзорен съвет на софийската топлофикация. Дружеството вече има двустепенна форма на управление. Председател на Управителния съвет е Иванка Попова, неин заместник - Петър Тодоров, а изпълнителен директор става Кремен Георгиев. Освен него, но в новосъздадения Надзорен съвет влиза и още един енергетик, свързван с Христо Ковачки. Това е Валентин Терзийски, който преди време ръководеше плевенската \"Топлофикация\". Председател на Надзорния орган на \"Топлофикация\"-София е Десислава Билева, а неин заместник е вече бившият изпълнителен директор на дружеството Сашо Чакалски. На предишния си пост Чакалски остана около година. В този преиод общинското дружсетво натрупа дълг от близо 100 милиона лева към \"Булгаргаз\", който беше изкупен от Българския енергиен холдинг. Към този момент дължимата от столичната \"Топлофикация\" сума за гориво отново е достигнала 90 милиона лева.", "date": "2019.02.09", "title": "Бивш кадър на Христо Ковачки ще оглави \"Топлофикация\"-София"}
{"url": "http://clubz.bg/79283-shouto_na_cska_sofiq", "text": "Футболът ни може да е много забавен отстрани. Голям сеир е, стига да не си емоционално обвързан и да не ти е работа - тогава си е направо кошмар. Не може да не прави впечатление, че групата на сеирджиите се разраства и този процес изглежда все по-трудно обратим.  Все повече хора не искат и да чуят за българския футбол. Някои от тях гледат Шампионската и Висшата лига, \"Барселона\" и \"Реал\" (Мадрид), Бундеслигата, Серия А с Юве и Кристиано Роналдо. Други изобщо не гледат. Това не е хубаво, но просто е факт. Борислав Михайлов е вън от Изпълкома на УЕФА Българският футбол изпраща една истински страстна седмица, в която се случи какво ли не. Борислав Михайлов остана извън Изпълкома на УЕФА, но тази новива мина някак рутинно покрай ставащото в \"Левски\" и ЦСКА-София. На \"Герена\" не знаем със сигурност какво става, но скоро ще излезе наяве - кои са новите собственици, защо са те, как смятат да се справят с гигантските проблеми на клуба... Какво става с \"Левски\" Думата сега е за ЦСКА-София - там поне по отношение на собствеността и намеренията всичко е ясно. Десет дни преди подновяване на първенството на Първа лига собственикът на клуба Гриша Ганчев реши да смени треньора Нестор Ел Маестро с Любослав Пенев. Изглежда като изненада и внезапно решение, но всъщност не е. Ексцентричният сърбин с променено име (два пъти) и британско гражданство отдавна е бил на мушката. А защо точно сега, а не през декември, когато би било по-логично преди паузата и зимната подготовка? Как защо - подходящо време е. Един треньор е изкарал почти целия период, правил е някакви планове за селекция и за пролетта, готвил е отбора по своите разбирания. Заменяш го с друг, който дни преди първия мач трябва да опознае футболистите и всичко останало. Логика? Не търсете. \"Забавният\" български футбол не се развива логично и по някакви правила, защото... не се развива. Както би казал Валери Божинов. Огледайте се и ще се уверите. Всеки човек, който наистина разбира от футбол (и не е запалянко \"на ведомост\"), ще ви каже, че един треньор се нуждае поне от година, за да разгърне идеите си и покаже на какво е способен. С всичките му странности не разбрахме какви са възможностите на Нестор Ел Маестро - той не получи това време. Поредният в една вече безкрайна опашка. Чет нямат случаите, в които Ганчев е постъпвал по подобен начин в \"Литекс\", на който беше собственик преди. ЦСКА също има история с такива смени. И сега в ЦСКА-София, клубът пръкнал се от тези двата, явно е обречен да я повтаря отново и отново. Вчера Пламен Марков - един от директорите на \"Българска армия\", каза, че Ел Маестро е сменен заради \"незадоволителни резултати\". По-добре да си беше мълчал. Кои резултати са незадоволителни? Отборът е само на четири точки от лидера \"Лудогорец\" и продължава напред за Купата. Ако това е толкова лошо, Ел Маестро наистина трябваше да си тръгне преди Коледа. Явно резултатите в контролните срещи са незадоволителни. Някъде, където футболът се развива, казват, че резултатите в тези двубои не са най-важното, обикновено треньорите търсят други неща. Тук обаче тази логика явно не важи. Наставници се сменят заради капризите на футболисти (както е в случая), заради настроенията на собственици и техните \"разбирания\" за футбола, заради процеси и дейности, които нямат общо с играта... Говорейки за процеси, ставащото в ЦСКА-София отново ни показва колко интересен и непредсказуем е животът. Преди година по това време приключваше кампанията преди изборния конгрес на БФС. Любослав Пенев беше кандидат за поста на Борислав Михайлов. Най-логично изглеждаше ЦСКА-София, клубът на Гриша Ганчев - един от най-големите опозиционери на Михайлов, и клубът, за който Любо заяви вчера, че си е \"у нас\", да го подкрепи. Не го направи, замълча си. И Пенев остана сам срещу една машина, която не беше настроена за промяна, а да продължи да си работи постарому - със своята си \"логика\". Защо не го направи, стана ясно около месец по-късно, когато УЕФА изведнъж реши, че ЦСКА-София вече не е \"нов клуб\" и може да го върне в евротурнирите още от лятото. Приноса на Борислав Михайлов бе признат на пресконференция от Първан Първанов, адвокатът, който водеше делото на \"червените\" срещу УЕФА в Арбитражния спортен съд (КАС). Година по-късно Михайлов е в позиция, в която едва ли вече ще му бъде толкова лесно да влияе за такива решения. Още нещо интересно: Любослав Пенев беше представен на 8 февруари - рожденият ден на Христо Стоичков. Камата се води съсобственик на ЦСКА-София. Явно само се води, което не е изненада. Стоичков няколко пъти се отрече от Пенев в последните години - откакто бившият му съотборник не го уважи на юбилейния мач за 50-годишнината. Любослав Пенев официално е треньор на ЦСКА-София За финал една прогноза: Пенев няма да изкара докрай договора си за година и половина на \"Българска армия\". Може да се задържи този сезон, но не и следващият. Ще го застигнат \"незадоволителните резултати\" и обратите на съдбата. Но все пак, нека погледнем с чувство за хумор и да се позабавляваме. С Пенев ЦСКА-София се доближава до шоубизнеса. То ще са лафове, пиперливи квалификации, едно типично \"е\" след някои изречения, паметни пресконференции с диалози с репортери... Насладете се, защото скоро ще дойде някой пореден суховат чужденец или вечният кандидат Стойчо Младенов, който не е така атрактивен. Шоу - да. Бизнес - не. Какво става с \"Левски\" Любослав Пенев официално е треньор на ЦСКА-София", "date": "2019.02.09", "title": "Шоуто на ЦСКА-София"}
{"url": "http://clubz.bg/79265-putin_ne_moje_da_si_pozvoli_qdrena_nadprevara_shte_svyrshi_kato_sssr", "text": "С падащ рейтинг и нужда от държавни фондове, необходими за създаване на буфер срещу нови западни санкции и повишаване на жизненото равнище на населението, руският президент Владимир Путин не може да си позволи да бъде въвлечен в скъпоструваща надпревара в ядрената надпревара със САЩ. Това се казва в статия, публикувана в \"Ройтерс\" и цитирана от БТА. С аргумента, че Русия е нарушила двустранните договорености, преди дни Вашингтон обяви, че спира да изпълнява задълженията си по Договора за ликвидиране на ракетите със среден и малък обсег и започва процедура по излизането от него, с което си развързва ръцете за разработването на нови ракети.  Това повишава вероятността да се стигне до нова оръжейна надпревара между Вашингтон и Москва, която отрича да е нарушавала договора. Путин реагира на създалата се ситуация, като заяви, че страната му ще предприеме огледални действия спрямо решението на САЩ, също прекратявайки своите задължения по договора и излизайки от него. Но Путин, който понякога използва войнствена риторика, за да обяснява руското противопоставяне със Запада и за да обедини руснаците под знамената, не вдигна мизата. Той не обяви, че Русия ще разположи нови ракети. По думите му парите за новите ракетни системи трябва да дойдат от съществуващите бюджетни фондове и декларира, че Москва няма да разгръща нови ракети с наземно базиране нито в Европа, нито където и да било другаде, освен ако Вашингтон на свой ред не го направи първи. Неговото изявление беше породено от необходимост.  Суровата икономическа и политическа реалност и споменът как цената на оръжейната надпревара през Студената война допринесе за края на Съветския съюз са причини, поради които възможностите за действие на Путин са ограничени - ситуация, която може да понижи апетита му за скъпоструваща ескалация на надпреварата в бъдеще. Това не означава, че Путин е спрял да харчи сериозни средства за армията. Миналата година той разкри ново поколение оръжия, които определи като най-добрите в света, като сред тях бяха хиперзвукова ракета, лазерно оръжие, подводен ядрен дрон и крилата ракета с ядрен двигател. Но възможностите му да финансира пълномащабна надпревара във въоръжаването са ограничени. По думите му САЩ се опитват да повторят успешната си стратегия от Студената война да тласнат Москва към оръжейна надпревара, която тя не може да си позволи. Той добави, че за Русия ще бъде неблагоразумно да се опита да създаде паритет и вместо това тя трябва да реагира умно. Спомените за празните рафтове по магазините в навечерието на рухването на СССР през 1991 г. все още преследват много от по-възрастните руснаци. Тогава Съветският съюз заделяше огромни финансови средства за военнопромишления комплекс, за да не изостава от САЩ и в същото време пренебрегваше потребителската икономика. След като суспендираха ракетния договор, Вашингтон и Москва обявиха, че ще разработват забранените досега ракети със среден и малък обсег с наземно базиране. Русия заяви, че иска нейните да са готови до 2021 г. Шойгу каза на Путин, че парите за разработката на две нови ракетни установки с наземно базиране ще дойдат от тазгодишния бюджет, като за целта ще бъдат пренасочени средства от съществуващи фондове. Русия не обявява какъв е пълният размер на бюджета й за отбрана и национална сигурност, но заяви, че той ще възлезе на около 30 процента от тазгодишния й държавен бюджет в размер на 18 трилиона рубли (273 милиарда долара). Приходите от нефта означават, че на Русия не й липсват пари. Прогнозираният й бюджетен излишък за тази година е 1,932 трлн. рубли (29,3 млрд. долара) или 1,8 процента от брутния вътрешен продукт. Руските валутни резерви се оценяват на 478 млрд. долара, което ги прави петите най-големи в света. Но парите вече са пренасочени така, както диктуват геополигическата обстановка и все по-сложната за Путин вътрешнополитическа сцена. Пренасочването им в нова посока ще бъде болезнено. Москва заделя пари, за да се опита да си създаде буфер от 200 млрд. долара срещу възможни нови западни санкции и поема по пътя на харчове за милиарди долари, за да опита да оправи намиращата се в недобро състояние инфраструктура на страната и да повиши жизнения стандарт на хората. С оглед на признаците за засилващо се недоволство заради продължаващ от години спад на реалните доходи, покачващи се цени, увеличение на Данък добавена стойност и непопулярен план за повишаване на пенсионната възраст, Путин е под натиск да изпълнява обещанията си. Игор Николаев, директор на Института за стратегически анализи към счетоводната къща ФБК, заяви, че за да финансира надпревара във въоръжаването, Путин може да се наложи да взема пари от други пера на бюджета, което може да го принуди да забави намеренията си за социални разходи или да бръкне във Фонда за национално благосъстояние, за да попълни бюджета. Ако начеващата надпревара във въоръжаването се засили, подобен сценарий ще стане по-вероятен, а руският президент ще прояви неохота да харчи по-големи средства за отбрана при сегашния политически климат, каза той. Макар да е преизбран до 2024 г. и поради тази причина да няма непосредствен политически натиск върху него, доверието към Путин достигна 13-годишен минимум. Според проучване от последните дни броят на руснаците, които смятат, че страната им не върви в правилната посока, е достигнал най-високото си равнище от 2006 г.  Симетричният отговор на Путин на действията на Вашингтон, който включва разработването на нови ракети, вече ядоса някои руснаци.", "date": "2019.02.09", "title": "Путин не може да си позволи ядрена надпревара, ще свърши като СССР"}
{"url": "http://clubz.bg/79278-karakachanov_i_okonchatelnoto_reshenie_na_ciganskiq_vypros", "text": "Спомняте си, че конференцията във Ванзее, където се взима решението за окончателно решаване на еврейския въпрос, се случва през 1942, когато войната е на път да се обърне. Нацистите насочват геноцидните страсти на нацията към въображаемия враг, за да отклонят вниманието от наближаващото поражение и да замесят всички в едно чудовищно престъпление. Разбира се „концепцията“ на Каракачанов няма нищо общо със съдържанието на онзи нацистки документ, асоциацията идва главно по линия на формата. Първо, ВМРО разгаря расистките страсти на българската нация в момент, когато обединени лъжепатриоти са се хванали за гушите и не се знае как ще се представят на идващите избори. Министърът вече разигра сцена с багери, които наказват колективно ромската общност заради престъпление на двама души, но ефектът навярно не е бил достатъчен. Затова на помощ идва административно-управленската сериозност. И тук е другата прилика с Ванзее – желанието един сложен и дълго игнориран проблем да се реши изведнъж и окончателно. При това не от екип със специалисти в сферата на социалните политики, урбанизма, образованието и т.н., а именно от силовия министър на отбраната. Човек би могъл да си каже: пращат танковете и от циганския въпрос няма да остане камък върху камък… Какви мерки предлага вицепремиерът на европейска България? Ще почна от най-позитивното: Съгласен съм напълно, интеграция ще има, само ако маргинализираните групи намерят мястото си в българските институции, в полицията, армията, партиите, образованието и т.н. Така те ще започнат да ги припознават като свои. Ако виждат по телевизията журналисти от своята етническа група например, ще се чувстват повече българи. Е да, ама последователите на г-н Каракачанов едва ли ще приемат някаква политика на позитивна дискриминация, каквато се практикува в целия демократичен свят; пак ще заговорят за привилегии и ще си останем в институциите само „етнически наши хора“. Разговор във \"Факултета\": За шкембе войеводата ли да гласуваме? И той е в играта Отдавна сме се съгласили, че е нужно „постепенно премахване на гетата и намаляване на концентрацията на живеещите в тях чрез недопускане на незаконни строежи“. Тук най-харесвам думата „постепенно“, която именно противоречи на горното подозрение за „окончателно решение“. Бих повярвал в добронамереността на г-н Каракачанов, ако беше си направил самокритика за последното кампанийно бутане на колиби. И изобщо – ако имаше отказ от маниера да се реагира със законови мерки на отделни криминални инциденти. „Постепенно“ значи в някои случаи бутане, в други - узаконяване, в трети - строеж на социални жилища, в четвърти - благоустрояване на махалата и вкарване там на полицейски пункт. За това трябва бюджет, но и воля, и съгласие от българската част на нацията - каквито в момента за жалост не виждам. Значи предварително трябва дебат, просвещение, уталагане на страстите. Идеята за това на ромите да се дава земя, за да се махнат от съответното населено място, не е добра, защото земеделието е сериозна професия, която не всеки може/иска да практикува. А и маргинализирани групи обикновено нямат какво да инвестират в обработването на тази земя. Ще има ли например програма за земеделски заеми на роми, гарантирани от държавата? Или тъкмо ВМРО ще писне, дето не даваме на „нашите“? Без всякакво съмнение нужна ни е програма за заетост на маргиналните групи, а проблемът с ромите е първо - че нямат образоване, но и второ, още по-важно - че са силно дискриминирани. Тъкмо за това последното кой знае защо в „Концепцията“ няма и дума. Въвеждането на „трудово-образователна повинност“ е едно сталинистко мечтание, което за пореден сезон не слиза от медийния ни сериал. Какво толкова славно виждат в Трудови войски, с които нашата страна е наказана след Ньой, аз не разбирам, но да не усложняваме. Те вървят в пакет с друга момчешка идея на министъра, а именно да въведе наборна служба. Така се връщаме във времето на соца: българите в армията, циганите – в трудови войски. Трябва ли да коментираме подобни антиконституционни идеи за създаване на две категории граждани? Ако искаме ромите да учат занаят – чудесно, нека направим интернати с държавно финансиране, където те - по желание! - да се учат на професия и трудова дисциплина. Но тази работа следва да организира не военното, а образователното министерство. Талантът на популиста традиционно включва умението да се внушават апокалиптични усещания, както е било през 1942 година. Ваят се образи на врагове. В случая такива са неправителствените организации, които трябвало да бъдат наказани да имат офиси в съответните гета. (Впрочем имаме ли правна дефиниция какво е гето у нас? Ще ми помогне ли някой юрист?) Начело на злодеите е, разбира се, г-н Сорос, който тази година ще навърши 89 години, да е жив и здрав още дълго да служи за боксова круша. Добре, да си представим, че се закрият всички неправителствени организации, които работят с роми, да си представим, че държавата ни реши да компенсира чуждестранното финансиране, което те получават. Кой тогава ще работи например по „ограничаване на традиции, които противоречат на правовия ред и съвременните морални ценности (напр. купуване на булки, фактическо съжителство между деца, саморазправа и др.)“? Кой ще обучава изостаналите общности на семейно планиране? Наместо да изисква от държавата да открие програми за финансиране на организации, които ще вършат подобна работа, г-н Каракачанов внушава, че ще се действа силово - та даже, че ще се мобилизират доброволни милиции, каквито вече на няколко пъти виждаме - къде на мотори, къде пеш. Представете си го само в сферата на забременяването и абортите, карикатуристите вече се развихриха! Най-скандални безспорно са мерките по ограничаване на ромската раждаемост, които в литературата са познати като „евгеника“. Тази демографска чувствителност е най-тревожното при лъжепатриотите; чудят се как да направят така, че нашите да раждат, а чуждите - не. А кои са наши и чужди явно ще решава министерството на отбраната. Предният скандал пък беше около инвалидите-мошеници, които подкупвали ТЕЛК-овете. Каква е целта на подобни акции ли? Целта е да се насъскат избирателите срещу едни маргинализирани от обществото хора, които няма да създадат проблеми на политиците, но ще им осигурят лесна победа. Не големите бизнесмени, не незаконните палати или офшорните грабежи – врагът е самотната майка, която ограбва държавата като взима 90 лв. за две деца при доход под 400 лв. на месец! Родила нарочно, за да се облагодетелства. Вижте докъде падна „българщината“ ни, просто да те хване срам. Толкова ли ни е голяма мизерията, че дърпаме като гладни кучета кокала от устата на другия? Как се гледат две деца с 90 лева? Да, има и богаташи от гетото, живеят в замъци, а получават социални помощи. Но контролът тук предполага стягане на социалните служби, а не разгаряне на расистки страсти. Ами да ги стегнат, нали управляват, какво тук има да се прави „концепция“? Май по-лесно е да се ругае декадата на ромското включване, отколкото да се управлява. Не знам дали си заслужава по-нататък да обсъждаме изложените идеи, които звучат повече като разговор на маса след 10. Разбира се, че следва държавата да развие някаква трайна стратегия по отношение на проблемните групи, но не изведнъж и предизборно, нито силово и агресивно. Много от казаното можеше да звучи напълно приемливо, ако беше пронизано от грижа за едни наши съграждани, тънещи в бедност. Например отнемането на социални помощи в случаи на нарушения можеше да бъде придружено от предложение за сериозна подкрепа на онези, които работят и учат. Образоването на младите момичета за семейно планиране можеше да е елемент от грижата за тяхното цялостно равноправно развитие. Интеграцията предполага не само пръчка, но и морков, а в този текст аз морков не виждам. Да се интегрираш, значи да заобичаш една нация, а това само със страх и наказания не става – насилието ражда цинизъм, отчуждение, контра насилие. Г-н Каракачанов явно се обръща към собствената база, макар и с някои реверанси към останалите, откъдето идва и чудноватото определение, обърнато към двете аудитории: „цигани (роми)“. Когато прегледате коментарите под постинга му във Фейсбук, ще разберете, че целта на концепцията е постигната. Един пример: „Циганите, които не са се социализирали до сега да се екстрадират за Индия!“ (Оригиналният правопис е запазен).", "date": "2019.02.09", "title": "Каракачанов и \"окончателното решение\" на циганския въпрос"}
{"url": "http://clubz.bg/79287-bsp_ne_ostavq_gerb_da_konsumira_sobstvenite_si_greshki", "text": "Заради своята свръхенергичност БСП не дава възможност на ГЕРБ \"да се пържи в собствения си сос\". От есента на 2018 г. партията на Бойко Борисов влезе в политически упадък, но ако удържи още няколко седмици, ще успее да прескочи политическия трап. Това са някои от тезите, които разви пред \"Фокус\" политологът и директор на „Галъп интернешънъл“ Първан Симеонов. Според него ГЕРБ трябва да се радва, че има силна опозиция и да се страхува да не се появи нещо ново, което в опит да попречи на БСП, да попречи на тях. По думите му целта на БСП е да продължава да смъква разликата от ГЕРБ, но тук се появява парадоксът. Според Първан Симеонов политиката ни се намира в парадоксална ситуация на динамична статичност. Цикличността, на която сме свидетели близо две десетилетия, премина в зацикляне, каза още той и добави, че живеем с постоянен скандал, който дори вече не ни прави впечатление.  ", "date": "2019.02.09", "title": "БСП не оставя ГЕРБ да консумира собствените си грешки"}
{"url": "http://clubz.bg/79286-ekoministyryt_s_ideq_kojto_razore_dyuna_da_q_vyzstanovi", "text": "След като държавните институции „проспаха“ разрушаването на поредната черноморска дюна, министърът на екологията Нено Димов излезе с оригиналната идея - разрушителят на природния феномен на „Смокиня“ да го възстанови. И това ще бъде прецедент за България, обяви той. Според него все още не е установен разрушителят на дюната. Прокуратурата обаче започна проверка срещу собственика на терена, отговорен за унищожението на природния обект Иван Нончев. Той притежава каравана на плажа и е наредил багер да заравни дюната, за да не пречи на изгледа му към морето. Според Нено Димов държавата има законовата възможност да накара всеки, който е посегнал и разорал дюна да я възстанови, макар и да уточни, че до момента това не е правено. Интересно е как обаче се възстановява природен феномен, който се създава стотици години. Той е на мнение, че една дюна може да се възстанови. Според бившия екоминистър Ивелина Василева и настоящ председател на парламентарната комисия по околна среда веднъж разорани дюните се унищожават завинаги. Идеята на екоминистъра Нено Димов за въстановяването на дюните много прилича на пожелателните закани на културния министър Боил Банов да бъдат изградени наново разрушените сгради паметници на културата като Тютюневите складове в Пловдив и Двойната къща в София.", "date": "2019.02.09", "title": "Екоминистърът с идея: който разоре дюна, да я възстанови"}
{"url": "http://clubz.bg/79258-da_pomognem_na_randi_i_drugi_takiva_oblojki_na_albumi", "text": "Обикновено класациите \"Най-лошото от...\" са единственото по-малко смешно и забавно нещо от Шоуто на Канала по БНТ. Но тази си я бива. Сайтът artfido.com събира най-лошите обложки за всички времена. За справка на по-младите - едно време освен дългосвирещи албуми  се издаваха още    или  средна по времетраене, без статут на албум. Много благодатно поле за изява на творците на кавъри, или просто казано - обложки. Науката мълчи дали Полин добре е обмислила идеята на дуетната й половинка Ранди за име на албума...  Но, ако не сте много уплашени и може да поемате още - ето ви изпълнителката Дороти.  Докато сме на вълна такива дами, ето още една: И още една на тема \"дуети\"... Може би всички тези... хм, люти амазонки, единствен може да обуздае  ето този артист: Нещо за погледа му ли казахте? Не ви чувааааам... Но темата за идиотщината във вселената е необятна и, разбира се, не е привилегия само на единия пол. За тази по-долу как смятате: спечелена ли е окончателно расовата борба по света? ... Или битката със сексизма? Ако обаче се откажем от политиката и плавно се върнем към вечната тема за любовта - къде двете се преплитат най-добре? Много ясно: в албума на Илона Сталер - Чичолина, бивша порно звезда, после депутат в италианския парламент, после... Не е като да е единствената, която обича да си показва... инструментите. Сексът и смъртта сякаш освен във филма \"Първичен инстикт\", най-добре се кръстосват в тази обложка. Колко пък да е прекрасно да се влюбиш...", "date": "2019.02.09", "title": "Да помогнем на Ранди... И други такива обложки на албуми"}
{"url": "http://clubz.bg/79277-trymp_e_v_mnogo_dobro_zdrave", "text": "Лекарят на 72-годишния Доналд Тръмп съобщи, че американският президент е  , предаде Ройтерс, като се позова на негово изявление. В изявлението не се посочват подробности за теглото, равнищата на холестерола или кръвното налягане на президента след извършените от Конли и още 11 специалисти поредица изследвания. Конли каза, че Тръмп не е преминал процедури, за които са нужни успокоителни или анестезия, което значи, че не му е била правена колоноскопия. \n\tПреди малко повече от година тогавашният лекар на Тръмп Рони Джаксън обяви, че президентът е в \"отлично здраве\" и е показал много добри резултати на когнитивния тест, но му препоръча да се опита да свали няколко килограма, като се храни по-здравословно и се опита да прави физически упражнения. \n\tНяма видими признаци Тръмп - известен любител на бързото хранене - да е отслабнал съществено оттогава. Помощниците му казват, че сега той яде повече риба от преди, но продължава да си похапва и добре изпечени стекове с кечуп и пържени картофи, приготвени от главните готвачи в Белия дом и в неговият \"Тръмп интернешънъл хотел\" във Вашингтон, съобщава БТА.", "date": "2019.02.09", "title": "Тръмп е в много добро здраве"}
{"url": "http://clubz.bg/79280-venecuela_izprati_humanitarna_pomosht_v_kuba", "text": "Въпреки политическата и социална криза Венецуела изпрати 100 тона хуманитарна помощ в Куба. Приблизително същото количество американски помощи за Венецуела остават обаче блокирани на колумбийската граница, предаде ДПА. Кораб на венецуелския военноморски флот пристигна в пристанището на Хавана с помощ за жителите, пострадали от силното торнадо, съобщи в Туитър венецуелското посолство в Куба, прилагайки снимка, посочва Франс прес. В края на миналия месец кубинската столица беше връхлетяна от торнадо, което взе шест жертви и повреди хиляди къщи. Венецуелският кораб докара строителни машини и материали за възстановяване на пострадалите жилища. Капитанът на кораба каза пред кубинска медия, че помощта идва в момент, когато Венецуела е подложена на политическа и икономическа атака от САЩ. Кубинският зам.-министър на външната търговия Антонио Карикарте благодари на Каракас за жеста и каза, че страната му подкрепя \"венецуелското правителство и народ срещу вътрешната и външна акция за налагане на смяна на режима. Междувременно около 100 тона храни, лекарства, хигиенни продукти и друга помощ са блокирани в приемен център в колумбийския пограничен град Кукута и не е ясно как тя ще бъде доставена през охраняваната от венецуелски войници граница. Помощта беше изпратена по молба на обявилия се за временен президент на Венецуела председател на парламента Хуан Гуайдо, който казва, че тя ще бъде раздадена на близо 300 хилядите венецуелци, които изпитват остър недостиг от храни и лекарства. Президентът Николас Мадуро, който вчера заяви, че \"псевдохуманитарната помощ\" е заговор за извършване на американска военна интервенция в страната му, обаче не възнамерява да допусне тази помощ през границата. БТА", "date": "2019.02.09", "title": "Венецуела изпрати хуманитарна помощ в Куба"}
{"url": "http://clubz.bg/79279-di_velt_severen_potok_2_zasilva_vliqnieto_na_rusiq_v_evropa", "text": "Проектът за газопровода \"Северен проект 2\" е средство Русия да засили влиянието си в Европа чрез по-голям контрол върху доставките на енергия, заявява в редакционна статия днес германският консервативен в. \"Велт\", цитиран от ДПА. Друг германски всекидневник, \"Райн Некар Цайтунг\", се пита доколко благоразумно от страна на Берлин е преследването на спорния проект за газопровода \"Северен поток 2\" в момент, когато Русия показва мускули.  ДПА: Само България е против втвърдяване на газовата директива на ЕС Много е хубаво, че германско-френските отношения бяха изгладени с компромиса за регулирането на газопровода \"Северен поток 2\". Защо обаче този газов проект се лансира точно сега, от което ще спечели най-вече Русия, страна, която току-що заяви, че иска да увеличи ядрения си арсенал и разполага с ракети, които могат да достигнат безпроблемно Германия, центъра на ЕС, пише редакционният екип.", "date": "2019.02.09", "title": "\"Ди Велт\": \"Северен поток 2\" засилва влиянието на Русия в Европа"}
{"url": "http://clubz.bg/79290-vojvodino_otnovo_se_razbuntuva", "text": "Част от ромските семейства във Войводиново, напуснали домовете си след протестите в селото, се опитаха да се завърнат в къщите си в махалата. Това отново породи недоволство сред останалите жители на селото. След бързата намеса на полицията не се е стигнало до ескалация на напрежението, съобщи БНР. По-рано през деня близо 40 жени от ромската махала заедно с представители на правозащитна организация направили опит да се върнат в къщите си. В началото на годината двама младежи от ромски произход пребиха командос на Богоявление. Това предизвика масови протести в селото като лично вицепремиерът и министър на отбраната Красимир Каракачанов отиде на демонстрациите, в които се включиха и военнослужещи. Последва решение на кмета на Община Марица незаконните постройки в ромската махала да бъдат съборени. За 17 от сградите обаче все още няма окончателно съдебно решение, защото заповедите за събаряне на кмета се обжалват. Ромите решили, че могат да се завърнат в домовете си, посъветвани от адвокатите на неправителствената организация, която ги е придружавала в селото, обясни кметът на Войводиново Димитър Тосев. Пристигането им в селото обаче предизвикало спонтанен протест на местните. За да предотврати сблъсъци кметът решил сам да извози с бус ромите и да ги върне в пловдивския квартал \"Столипиново\", където те били настанени временно при свои близки. Димитър Тосев не се ангажира със срокове за събарянето на останалите незаконни къщи в ромската махала във Войводиново, като подчерта, че ще трябва да преминат всички тези съдебни процедури.  ", "date": "2019.02.09", "title": "Войводино отново се разбунтува"}
{"url": "http://clubz.bg/79281-zaradi_brekzit_ispaniq_shte_naeme_nad_1700_novi_chinovnici", "text": "Испанското правителство прие постановление за наемане на 1735 нови държавни служители за справяне с последиците от Брекзит, особено в области като граничния и митническия контрол, предаде Ройтерс. Социалистическото правителство иска повечето от тези служители да бъдат наети преди 29 март, независимо дали Великобритания постигне споразумение с Европейския съюз за напускането си. Властите смятат да назначат повече служители на летищата и пристанищата, и да засили фитосанитарния контрол върху вноса и износа, а също да осигурят съдействие на около 300 000 британци, живеещи в Испания, в това число много пенсионери. Към тях трябва да се добавят и 33 000-те жители на Гибралтар, британска територия в най-южната част на Испания. Гибралтарците, чиято икономика зависи от отворената граница с Испания, гласуваха масово на референдума за членството на Великобритания през 2016 г. за оставане в ЕС, но са принудени да излязат от блока. БТА", "date": "2019.02.09", "title": "Заради Брекзит Испания ще наеме над 1700 нови чиновници"}
{"url": "http://clubz.bg/79282-ostrieto_na_brekzit_najdjyl_faraj_stana_ideolog_na_nova_partiq", "text": "Във Великобритания се появи нова политическа формация, наречена Партия на Брекзита (Brexit Party), съобщи Британската избирателна комисия, цитирана от Франс прес. \n\tПартията се ползва с подкрепата на Найджъл Фараж, ревностен привърженик на раздяла без отстъпки с Европейския съюз и ключова фигура от кампанията за референдума за Брекзит през 2016 г. Самият Фараж напусна през декември миналата година Партията за независимост на Обединеното кралство (ЮКИП), която беше един от флагманите на излизането на Обединеното кралство от ЕС. Тогава той обясни решението си с аргумента, че партията му е станала неузнаваема заради все по-голямото й отваряне към екстремисти и расисти Регистрацията на новата Партия на Брекзита ще й даде възможност да участва на избори в Обединеното кралство, и най-вече в тези за Европейски парламент през май, които може да се състоят и отвъд Ламанша, ако излизането от ЕС бъде отложено за след 29 март. Фараж обясни, че партията е получила \"стотици кандидатури\" от потенциални членове, както и сериозни обещания за финансиране. Говорител на избирателната комисия каза за АФП, че партията е регистрирана на 5 февруари и се оглавява от Катрин Блейклок, бивш ръководен кадър в еврофобската и антиимигрантска Партия за независимост на Обединеното кралство (ЮКИП). Пред \"Телеграф\" тя каза, че очаква \"хиляди\" членове на Консервативната партия \"да дезертират\" от нея, за да се присъединят към нейната формация. \n\tПрез декември миналата година Фараж напусна основаната и оглавявана от него близо 10 години ЮКИП, тъй като не била способна да изведе Великобритания до Брекзит. БТА", "date": "2019.02.09", "title": "Острието на Брекзит Найджъл Фараж стана идеолог на нова партия"}
{"url": "http://clubz.bg/79259-mrysniqt_vyzduh_uvelichava_chetiri_pyti_riska_ot_depresii_pri_mladejite", "text": "Деца, които израстват в райони с високи нива на замърсяване на въздуха, са много по-застрашени да страдат от тежки депресии към 18-годишната си възраст, сочат данни от ново изследване, цитирано от \"Гардиън\". Рискът е между три и четири пъти по-голям при младежи на 18 г., които са били изложени на мръсен въздух на 12-годишна възраст.  Новите резултати показват, че замърсяването на въздуха е много по-голям рисков фактор за развиването на депресия, отколкото досега се смяташе. Учените отбелязват, че техните изводи са особено важни, защото 75 на сто от психичните проблеми започват в детството или юношеството, когато мозъкът се развива много бързо. Изследването предполага връзка между токсичния въздух и антисоциалното поведение, но за да бъде тя потвърдена, трябват още проучвания.  Резултатите от проучването са публикувани в сп.  .  От изследваните 284 деца тези, които са живели в 25-те процента най-замърсени райони на Лондон, когато са били на 12 г., са между три и четири пъти по-застрашени от депресии на възраст 18 години, в сравнение с онези, които са живели в 25-те процента райони с най-чист въздух. За сравнение колко голям е рискът - деца, които са били физически насилвани, са един и половина пъти по-застрашени да развият депресивни състояния. Изследователите са взели под внимание и други фактори, които могат да влияят на психичното здраве - като фамилна история на ментални заболявания, ниво на доходитие, насилие или пушене на цигари. Те проучват и нивата на тревожност и дефицит на внимание, но не откриват връзка със замърсяването на въздуха. Тя добавя, че децата и подрастващите са особено уязвими. \"Техните мозъци се развиват. Хормоналните промени са огромни и те са изложени на много неща, които причиняват стрес - да си създадат връзки със света, изпити, търсене на работа\", изброява изследователката. Според нея са нужни още проучвания, защото има и други фактори, които нанасят психични щети. \"Ако успеем да разберем какво се случва, тогава потенциално ще имаме възможността да се намесим рано и да противодействаме на заболяването\", обяснява Фишър.", "date": "2019.02.09", "title": "Мръсният въздух увеличава четири пъти риска от депресии при младежите"}
{"url": "http://clubz.bg/79284-podkrepeniqt_ot_sasht_guajdo_ne_izklyuchi_voenna_namesa_vyv_venecuela", "text": "Самопровъзгласилият се за временен президент на Венецуела Хуан Гуайдо каза, че е готов да разреши, ако е необходимо, американска военна интервенция, за да принуди държавния глава Николас Мадуро да се оттегли от властта и да сложи край на хуманитарната криза в страната, предаде Франс прес. Това изявление Гуайдо направи в интервю за френската агенция. \"Ще направим всичко, което е възможно. Това е един очевидно полемичен въпрос, но използвайки нашия суверенитет, упражнявайки нашите прерогативи, ние ще направим необходимото\", каза Гуайдо в отговор на въпрос дали ще използва законовите компетенции, които има в качеството си на председател на парламента и временен президент, за да разреши евентуална чужда интервенция. \"Тук във Венецуела всеки ден, който минава, се брои в човешки животи\", допълни той. Сериозната икономическа криза, обхванала страната, доведе до недостиг на храна и на медикаменти. Над 2 милиона души напуснаха Венецуела от 2015 г., според данни на ООН. В интервю за в. \"Уолстрийт джърнъл\" Гуайдо заяви, че Русия или Китай рано или късно ще се откажат от поддържането на президента Мадуро, предаде ТАСС. Той не изключи възможността, че за смяна на съществуващия режим, ще се наложи чужда интервенция. \"Важно е да се помни, че диктаторът доброволно не може да предаде властта, след като е присвоил за себе си конституцията и е управлявал страната с помощта на заплахи и обещания. Понякога е нужно да се окаже адекватен натиск, за да си отиде той\", каза Гуайдо. БТА", "date": "2019.02.09", "title": "Подкрепеният от САЩ Гуайдо не изключи военна намеса във Венецуела"}
