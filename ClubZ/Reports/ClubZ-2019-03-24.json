{"url": "http://clubz.bg/80956-bylgariq_si_tyrsi_spasitel_pak", "text": "Поколението на 30-40-годишните в България е изправено пред криза на представителността. Според социологическите изследвания родените през 80-те и 90-те почти не се интересуват от политика или ако го правят – това се случва рядко. Те не виждат своите представители във властта – хора с политически умения, усет и социална чувствителност – да участват в управлението на държавата, а защо не и да достигнат до най-високите държавни постове – например този на министър-председателя. Кой от днешните политици може да говори с тях, на техния език и с техните мечти? Това е големият въпрос, който ще търси решение през следващите години, ако лидерът на ГЕРБ Бойко Борисов излезе от политиката. Тенденциите от последните три десетилетия в България показват, че политическите водачи започват своята кариера след навършването на своята тридесета годишнина. А до достигането на най-силните години на зрелостта си вече са се изкачили на върха на държавната машина. Те са преминали през различни постове на администрацията, имат силна закалка от междуособиците на партийния живот, а повечето са обучени и от доктрината на комсомола. И може би единствените изключения от тази тенденция са Димитър Попов, който оглави „правителството на националното съгласие“, когато бе на 63 години. А на почти същата възраст – 64 години, бе завърналият се от изгнаничество Симеон Сакскобургготски, избран за премиер през 2001 г. Всички останали ръководители на държавата България следват почти едни и същи коловози на политическа кариера. Филип Димитров е едва на 36 години, когато се качва на премиерския пост. По същото време 32-годишният Жан Виденов вече е избран за председател на БСП. А през 1995 г., достигнал своите 36 лета, вече оглавява двугодишното правителство на левицата, довело страната до тежката икономическа криза. По това време вече е започнал политическият път на Иван Костов, който още на 41 години има опит като финансов министър в кабинета „Попов“, а на 48 години след поредицата от вътрешнопартийни и междупартийни сблъсъци и игри и икономически преломи е натрупал опит, за да стане премиер през 1997 година. Шеметната политическа кариера на Сергей Станишев започва в БСП, където първо отговаря за международните въпроси, оглавява левицата на 35 години, а само след четири години е избран за премиер министър на България. Финансистът Пламен Орешарски е на 37 години, когато е назначен за зам.-министър на финансите в кабинета „Костов“. В началото на новото хилядолетие Орешарски навлиза в своите 40, вече е член на тясното ръководство на СДС. Но през 2003 г. срещата му с бизнесмена Васил Божков проваля кандидатурата му за кмет на София. Това не му пречи да смени формулата и да влезе в кабинета „Станишев“ като финансов министър. А през 2013 г. да заеме поста на министър-председател в коалиционния кабинет на БСП и ДПС. Орешарски вече е навършил 53 години. Бойко Борисов изплита своите връзки в мрежата от политически кръгове като охранител през първото и тъмно десетилетие на промените. Влиза в публичното пространство като главен секретар през 2001 г., когато е на 42 години. Основава ГЕРБ на 46 години, в същата година печели кметските избори в София, а на 49 години полага клетва като премиер. Три пъти поред ГЕРБ печели парламентарните избори и с натрупаните години на върха на държавата Бойко Борисов е на път да достигне управленската зрялост на „първия сред равни“ Тодор Живков.     Последното десетилетие на ерата „Борисов“, в която той напълно овладя ролята на спасителя,  концентрира огромна власт около ГЕРБ, приспа и гражданската активност. „От мен нищо не зависи“, се превърна в лайтмотив на българския гласоподавател, омерзението от политическата класа създаде и най-голямата партия – на негласуващите. Моментното силно лидерство на Бойко Борисов, който заедно със своята партия успява да мобилизира близо 1 млн. избиратели, е възможно да отвори силен вакуум от поне 3-4 години при евентуално негово оттегляне от родната политика. Президентът Румен Радев спечели мажоритарно близо 2 млн. от гласовете, но включването му в политиката извън институцията, която оглавява към момента, е в границите на спекулативното. Българският гражданин ще трябва да търси следващия си водач, като за това време може да се сменят няколко премиери в една турбулентна за политиката среда. Националният омбудсман Мая Манолова има потенциал, който е много възможно да бъде използван за времето на тази политическа безтегловност... но дотук. Защото „новият спасител“ ще трябва да може да си говори с избирателите, както Борисов го правеше през последните 15 години през телевизора. Да омайва през екрана. Но и това не е достатъчно. Защото колкото и симпатии да събира шоуменът Слави Трифонов, да генерира дори впечатляваща политическа енергия, се вижда, че е колос на глинени крака. „Новият месия“ трябва да бъде хем един от народа, хем да говори на езика на европейските политически лидери, да лавира между националните партийни колизии, да излиза сух от кризисни ситуации, за да изгради собствена легитимност. Но и най-важното – да отговаря на новите критерии. За родените в края на 80-те и през 90-те светът не е разделен на комунизъм и антикомунизъм. Те не са преживели историческия разлом на 1989-а, не помнят опашките, банковите фалити, повечето не са чували за Георги Марков. За тях пътуването е пространство, а не телени мрежи и Берлинската стена. Те искат да говорят тук и сега с живите, а не с историята и нейните герои. Не планират, а се пускат по пързалката на живота. Предпочитат да споделят емоции, а не умни фрази, мисленето им се пречупва през образ и картина. Голямото разделение за тях го правят технологиите, а не политиката. Затова и в повечето случаи общуват със света през мобилния телефон. Това обаче не ги лишава от социална чувствителност от теми като екология, лична неприкосновеност в интернет, социална справедливост. Те успяват много бързо да се мобилизират и самоорганизират в различни протестни групи, да покажат солидарност, но и също толкова бързо да се саморазпуснат. И в същото време се включват по-късно в сравнение със своите родители в процесите на политическия живот на страната. Това, което е непреодолимо, е, че днешните политически герои и публични фигури не могат да разберат новото поколение млади избиратели. Просто защото са от различни епохи. Затова сме изправени пред едно от най-зрелищните и важни изпитания – родените след промените да произведат своя нов месия. ----", "date": "2019.03.24", "title": "България си търси спасител. Пак"}
{"url": "http://clubz.bg/81008-makron_si_vryshta_populqrnostta_otpredi_jyltite_jiletki", "text": "Френският президент Еманюел Макрон си връща популярността отпреди кризата с \"жълтите жилетки\", започнала през ноември, пише в заглавие в. \"Журнал дю диманш\".  За месец рейтингът на Макрон се е повишил с един процентен пункт и в момента е 29 процента, сочат данни от редовната месечна анкета на центъра Ифоп, поръчана от френското издание. Вече три месеца президентът става все по-популярен в страната си. И за първи път от август м. г. делът на недоволните от Макрон французи е под 70 на сто. Реалистичен ли е \"ренесансът\" на Макрон?  Подобрението обаче се дължи само на засилената подкрепа за Макрон сред привържениците на собствената му партия \"Република, напред!\" (88 на сто) и сред французите, гласуващи за политическите й съюзници - партията \"Демократично движение\" и центристите от Съюза на демократите и независимите. Подкрепата за президента е нараснала най-много сред двете последни партии - с по 15 процентни пункта, показват резултатите, анализирани от ТАСС. Постепенно нараства и популярността на френския премиер Едуар Филип. През последния месец рейтингът му се е увеличил с 2 пункта до 33 на сто.  Допитването е осъществено от 15 до 23 март по интернет и по телефона с 1929 души над 18 г. при възможна грешка от 1 до 2,2 процента, допълва \"Журнал дю диманш\". ", "date": "2019.03.24", "title": "Макрон си връща популярността отпреди \"жълтите жилетки\""}
{"url": "http://clubz.bg/81009-parlamentyt_moje_da_izzeme_kontrola_nad_brekzit_ot_pravitelstvoto", "text": "Камарата на общините може да предизвика парламентарни избори във Великобритания, ако парламентът завземе контрола над процеса на Брекзит следващата седмица, ако при гласуванията депутатите подкрепят предложения, противоречащи на обещанията, с които е било избрано правителството, заяви днес британският министър за Брекзит Стивън Баркли, цитиран от Ройтерс и ТАСС. В крайна сметка логическият резултат е, че рискът от общи избори се увеличава, понеже потенциално може да се окажем в ситуация, при която паламентът нарежда на изпълнителната власт да направи нещо, противоречащо на онова, за което е била избрана, поясни министърът в неделната програма на телевизия Би Би Си \"Шоуто на Андрю Мар\". \"Сънди таймс\": 11 министри на Мей готвят преврат в кабинета По думите на министъра извънредните избори ще бъдат, макар и не единственият, но вероятният изход, ако депутатите, например, поискат от правителството на Мей да осъществи т.нар. \"мек\" Брекзит - със запазване на членството на Обединеното кралство в митническия съюз на ЕС или в единния европейски пазар. При това Беркли подчерта, че за правителството няма да бъдат задължителни резултатите от т.нар. ориентировъчни (индикативни) гласувания по алтернативите за Брекзит, които се планира да бъдат проведени в парламента следващата седмица. Целта на гласуванията е да се намери изход от задънената улица, в която е навлязъл процесът на Брекзит, като се определи кои варианти са приемливи за Камарата на общините. Очаква се, че на депутатите ще бъде предложен избор от седем възможности, включително втори референдум, отмяна на Брекзит, напускане на ЕС без сделка или \"меки\" варианти на Брекзит. При това правителството продължава да смята, че за предпочитане е вариантът, при който парламентът да одобри споразуменията за условията на Брекзит, съгласувано с ЕС от премиера, посочва ТАСС.  Или Брекзит със сделката на Мей, или Брекзит без сделка, предупреди ЕС Ако сделката на премиера Тереза Мей за Брекзит е \"мъртва\", парламентът ще се опита да намери друга опция, продължава Ройтерс. Това открива набор от варианти, включително много по-мек развод, отколкото възнамеряваше Тереза Мей, нов референдум, оттегляне на документите за развода по Член 50 и дори парламентарни избори. В понеделник е предвидено депутатите да дебатират по правителствено предложение, което гласи, че парламентът е разгледал декларацията на Мей от 15 март, формулираща следващите стъпки на кабинета по Брекзит, включително плана за търсене на отсрочка. Те вероятно ще предложат промени (поправки) към това предложение, определящо алтернативните пътища към Брекзит. Очаква се тези поправки да включват предложение да се одобри сделката на Мей само ако бъде подложена на обществен вот. Макар че поправките не са юридически обвързващи, а само упражняващи политически натиск над Мей да смени курса, дапутати биха могли да използват една от тях, за да променят правилата на парламента, за да изземат контрола над процеса на Брекзит от правителството, допълва Ройтерс.  Или Брекзит със сделката на Мей, или Брекзит без сделка, предупреди ЕС", "date": "2019.03.24", "title": "Парламентът може да изземе контрола над Брекзит от правителството"}
{"url": "http://clubz.bg/81010-i_rumyniq_i_honduras_priznaha_jerusalim_za_stolica_na_izrael", "text": "Лидерите на Румъния и Хондурас обявиха, че ще признаят Йерусалим за столица на Израел, съобщи Асошиейтед прес. Румънският премиер Виорика Дънчила и президентът на Хондурас Хуан Орландо Ернандес направиха тези съобщения на годишната конференция на Американско-израелския комитет по обществени въпроси (AIPAC) във Вашингтон. Изявленията им бяха приветствани от израелски политици. Йерусалим - преден пост на Тръмпландия Американският президент Доналд Тръмп призна Йерусалим за столица на Израел - ход, който беше приветстван от Израел. Примерът му беше последван и от Гватемала. Това действие разгневи палестинците, които гледат на Източен Йерусалим като на столица на тяхна бъдеща държава. Повечето страни имат посолства в Тел Авив поради чувствителността на въпроса за Йерусалим. Палестинците и по-голямата част от международната общност заявяват, че окончателният статут на града трябва да бъде определен чрез преговори. ", "date": "2019.03.24", "title": "И Румъния и Хондурас признаха Йерусалим за столица на Израел"}
{"url": "http://clubz.bg/80955-ne_preminavaj_pionerski_lager_strelq_se_bez_preduprejdenie", "text": "Сигурен съм, че ако радиацията имаше вкус, той нямаше да е на метал, графит и прах, а именно на панираното пиле, което от минута опитвам да отхапя. Има крехкостта на гума. Вареното жито, вареното цвекло и картофите (варени, разбира се) ни най-малко не успяват да поправят първото впечатление. Вареното зеле – още по-малко. Класическата столова, обслужвана от крайно намръщени и крайно весели лелки, разнасящи наоколо типичната миризма на готвено от едни времена, които усилено опитваме да забравим, действат угнетяващо. Вижда се и по лицата на чужденците наоколо, които изглеждат стресирани. Очите им трескаво шарят насам-натам. Ние определено сме по-издръжливи. Едно, че дори тази храна не може да ни уплаши, и второ – Чернобил вече го преживяхме. Това, че сме тук, не е кой знае какво геройство вероятно защото за разлика от англичаните и японците на съседната маса бяхме наблизо и когато се случи. *** В ума ми Чернобил е нещо лично. И не защото съм разбирал нещо в онези първи години след аварията, все пак бил съм дете, а защото го преживях през игрите с връстниците си онова лято на 1988-а, когато майка ми беше лекар на лагера на Червения кръст в Горни Лозен и децата от Припят и региона почиваха в България. Сякаш това можеше нещо да промени. Но помня операторите от киното, които снимаха „щастливото им детство” и как, докато играехме, паднах в стъклената вата... За нея се сетих, докато вървях из най-тъжния увеселителен парк в целия свят. Земята хрущеше под обувките ми точно като онази вата, само дето вече не можеше да ме нарани. Обаче увеселителният парк на Припят може – с блъскащите се колички, които никога не са се блъснали, нито дори един-единствен път. И виенското колело, което не е работило и един час, защото по план е трябвало да бъде пуснато два дни след аварията. И за капак това е мястото, на което измерихме сигурно най-високата радиация за цялото си пътуване. Да стигнеш днес до Чернобил не е особено трудно. През агенция е сравнително бързо да се организира частен тур. В 7 часа сутринта се качваме на буса, който ще ни закара от Киев в Припят. Тръгваме на север и стигаме за... час и половина. Само на час и половина, на толкова е била украинската столица от аварията, някакви си 104 километра! В село Дитятки е първото КПП. Преди аварията е било част от Чернобилския район, след това остава като погранично на зоната за сигурност. Я има 500 жители, я не... Макар тук нещата да изглеждат приблизително цивилизовани. Посрещат ни магазини за сувенири и тениски, както и други – една идея по-нетрадиционни неща, като газови маски например. Видимото соцразнообразие и военните, въоръжени с калашници, обаче стъписват англичаните и американците, които се изсипват от двата буса в съседство. Те плахо подават паспортите си за проверка и с уплашени очи тръгват по пътя към Чернобил... В Чернобил е Статуята на третия ангел. Така я наричат местните. Намира се точно до табелите на изселените села. Паметникът почита хората, спасили Чернобил и света от много по-голямо бедствие. Ликвидаторите, както ги наричат тук, всъщност са членовете на аварийните екипи, които действат в първите часове след взрива. Трима души са заплатили с живота си – те влизат под реактора и успяват да предотвратят втория взрив. След аварията разтопените графит, горивни пръти и други материали достигат температура от 1200 градуса и започват да прогарят дъното на реактора. Смесвайки се с разтопения бетон, те образуват полутечен материал, подобен на вряща магма. Ако тя бе достигнала охладителните шахти и бе имала досег с водата, бомбата, която щеше да изравни тази част на света със земята, щеше да е с мощност между 3 и 5 мегатона. Т.е. една десета от най-мощната бомба, взривена някога от Хрушчов край о. Новая земля, или една пета от най-силната американска водородна бомба, избухнала в атола Бикини. За сравнение бомбата в Хирошима е 15 килотона. Такъв взрив щеше да затрие Европа! Има няколко теории за тримата, които успели да източат водата от шахтите и да предотвратят наистина немислимата катастрофа. Руската е, че са военен и двама работници, а украинската – трима работници. Според първата са загинали и тримата, произведени в Герои на Съветския съюз, според втората – единият от тях е доживял чак до 2005 г.  *** Парадоксалното е, че след толкова години все още е трудно да се говори за случилото се на 26 април 1986 г. в Украинската ССР на Съветския съюз. Все пак става дума за най-тежката авария в историята на ядрената енергетика. Взривът образува облак от радиоактивни отпадъци, който покрива части от тогавашния СССР, Скандинавието и нас – в Източна Европа. Фатално замърсени са огромни територии от днешна Русия и Украйна, а най-пострадала от отпадъците е Беларус. Поне 200 000 души са евакуирани от родните им места. Непосредствено след аварията в болница са приети 213 души, от тях умират 31. 28 от остра лъчева болест. Повечето са пожарникари и спасители, които се опитват да овладеят аварията, без да знаят за опасността от радиоактивния дим. Жителите на съседния Припят са осведомени за катастрофата едва на другия ден. Евакуацията на града започва с автобуси следобед на 27 април. За един час 53-хилядното население е изведено от града. Десет дни след аварията е установена „забранена зона“ в радиус от 30 км около централата и започва евакуация на населението в нея. *** Два дни след аварията за нея най-после е съобщено публично по телевизията в 20-секунден анонс: Толкова. *** При първото кафе в Припят минаваме през КПП със същото име. Боже, колко прилича на „Люлин”, или може би на „Надежда”... Не, не съм честен. Все пак днес Припят е град призрак. Осъзнавам, че макар в момента да е напълно безнадеждно, до 10 години вероятно този град ще се превърне в най-голямата туристическа дестинация в Украйна. След кафе „Припят” гледките следват една по една – киносалон „Прометей”, музикалното училище с изкорубените столове и счупените пиана, комплексът, в който в първите дни на аварията учените се събирали с надеждата да се преборят с радиацията, хотел „Полися”, двореца на културата „Енергетик”... На 16-ия етаж сме, жилищна сграда без кабели, ротори и асансьори, без всякаква електроника. Но оттук се вижда саркофагът на самата АЕЦ. Класически изоставени панелки, три-четири разновидности, лишени от цветната изолация отвън. Близкото училище все още прилича на агитпункт за водещата роля на КПСС – пропагандата промива мозъка от всяка каменна плоча и лозунгите ни се блещят във всеки кабинет, независимо дали по музика или наука. Ликът на Ленин все още „грее” отвсякъде. Дори в стаята, където децата са оставили противогазите си по време на евакуацията. Изкрадено е всичко, което е можело да влезе в работа на някого. Голите скелети на изоставените сгради, опоскани като в някакъв постапокалиптичен трилър от гигантски ядещи метал скакалци (а всъщност от ликвидаторите и модерни ърбън миньори), щяха да са много по-зловещи, ако не бяха графитите на съвременните улични артисти. *** При най-тъжния увеселителен парк в света гайгеровият брояч започва да писука тревожно. *** Четвърти реактор на чернобилската АЕЦ излиза от строя по време на учение на персонала за спирането му и тест на самозахранващата система. Имитирана е авария в електрическата система на Украйна, при която реакторът и неговото управление вече не се захранват с ток отвън. Въртящият се по инерция вал на турбината би трябвало да произвежда електричество още няколко часа, достатъчно за собствените нужди на реактора, като през това време персоналът трябва да го спре. Днес се смята, че процедурни нарушения и конструкционни недостатъци на реактора са основна причина за инцидента. Както и липсата на достатъчна комуникация между операторите и служителите, отговарящи за сигурността. Взривът изхвърля и разрушава капака на реактора, тежащ 1200 тона, потрошава охладителните тръби, разрушава покрива. По-голямата част от последвалото радиоактивно замърсяване е резултат от огъня, който разпръсква радиоактивните частици в атмосферата. Над 600 000 запасняци, военни и граждани работят през следващите 6 месеца по затварянето на реактора и овладяването на всички заплахи – втория взрив, заразяването на р. Припят, намаляването на радиоактивния прах и „затварянето” му в 30-километровата зона за сигурност, ограничаване на опасността радиацията да бъде разнесена от животни, изграждането на обходна стена, строежа на саркофага... По време на работите по разчистването са използвани дистанционно управляеми машини, които да преместват най-радиоактивните остатъци, но заради тежките условия те се развалят, което налага всъщност най-опасните материали да бъдат разчиствани с лопати от чернобилските ликвидатори от военните части, които носят тежки защитни екипировки. Всеки от тях е можел да работи максимум по 40 секунди върху покрива на централата поради изключително високата радиация от парчетата изхвърлен графит. Всеки войник е трябвало да извърши тази задача по веднъж. Много са го правили по пет-шест пъти. Самият реактор е покрит с торби пясък, олово и борна киселина, спуснати от вертолети. А голямата част от използваните машини и коли, участвали при овладяването на аварията, все още стоят паркирани в полетата край Чернобил или са закопани в гробове. *** Шофьорът на буса ни натиска газта. Изнасяме се с над 100 км в час, защото гайгеровият брояч отчита високите стойности от МПС-тата, заровени край пътя. Наближаваме самата централа. Саркофагът. Проверка за радиоактивност. После столовата, в която пилето има вкус на радиация. Или беше обратното... *** 11 километра по-нататък има пионерски лагер. Глупости, просто така е пишело на всички карти от онова време. Всъщност на 11 км оттатък Припят се намира секретният военен обект „Чернобил-2“. Или казано иначе – радиолокационната станция „Дъга”, съветска система за ранно разкриване на изстрелвания на междуконтинентални балистични ракети. Висока е към 150 м и приблизително 800 м дълга. Някога тук и пиле не е можело да прехвръкне, все пак е бил обект от противоракетната отбрана на СССР със задача да засича вражески балистични ракети в първите 2-3 минути след изстрелването им. Построена е именно тук заради голямата й консумация на електричество – 10 мегавата, които е можела да осигури АЕЦ „Чернобил”. А и заради отсъствието на плодородни земи в района. Станцията е завършена през 1975 г. с всички обслужващи сгради – общежития, военно поделение, комуникационен център, трансформаторна подстанция, стадион, училище, магазин, ресторант и т.н., обслужващи персонала от 1000 души. В миналото зоната е охранявана от масивна ограда с бодлива тел, по която е текъл ток с високо напрежение, с прожектори, път за патрулите, вишки за наблюдение, платформи за часовите и пр. Пътят не е от асфалт, а от гигантски бетонни плочи, които могат да издържат тежестта на танк. Посреща ни улична спирка с мозайка на мече, което силно напомня Миша - символа на  олимпиадата в Москва през 1980 г. Мило някак. От трите КПП-та, спиращи достъпа до „Чернобил-2“, днес почти не е останало нищо. Навремето на първото милиционер любезно е обяснявал на заблудилите се граждани, че са объркали пътя и нататък има само изоставен детски лагер, на второто милиционерът вече не е бил толкова любезен, а на третото и до днес стои табелата, че се стреля без предупреждение. От пионерския лагер! ----", "date": "2019.03.24", "title": "Не преминавай, пионерски лагер. Стреля се без предупреждение!"}
{"url": "http://clubz.bg/80952-zashto_saniraneto_stana_dvojno_po_skypo", "text": "Програмата за „безплатно саниране“ продължава, а Благоевград продължава да е национален първенец. Цените обаче се повишиха двойно за няколко години, което веднъж ощетява всички данъкоплатци, а втори път ощетява тези граждани, които искат да санират домовете си със собствени средства. … Програмата за енергийна ефективност е към края си. В историята няма „ако“, но какво би станало, ако цените не бяха толкова високи, ако не бяха договорени много повече сгради от капацитета на програмата, ако имаше ефективен контрол… Може би при по-внимателно харчене на парите на данъкоплатците, с тези 2 млрд. лева щяха да бъдат санирани не 2 хиляди, а много повече сгради. Цените и през 2018 г. остават като тези през 2017 г. – значително по-високи от цените по време на проекта „Енергийно обновяване на българските домове 2012–2015“, когато средните разходи бяха около 115 лв./кв.м. Днес цените са почти двойно по-високи. Благоевград отново е областният център, който предоставя подобни примери в изобилие. И отново оттук идват данни за връзки между представители на администрацията и строителните фирми, изпълняващи проекти по програмата. Тези връзки не могат изцяло да обяснят високите цени, но вероятно са едно от обясненията. Фирмата СТИЛСТРОЙ-М ООД е собственост Михаил Камбитов и Даниела Джукова, регистрирана е в Благоевград. Дружеството често печели поръчки, които имат разнообразен характер – от ремонт на асфалтови настилки, през благоустрояване на улици, аварийни реконструкции на водопровод, зимно снегопочистване, саниране по Програмата за енергийна ефективост до реконструкцията на площади, фонтани и улично осветление. Сред последните проекти на фирмата е една от 10-те обособени позиции в поръчката „Изпълнение на Инженеринг – проектиране и изпълнение на СМР… във връзка с реализацията на Националната програма за енергийна ефективност“. СТИЛСТРОЙ-М ООД санира блок в жк „Запад“ за сумата от 444 365.23 лв., или около 270 лв./кв.м – повече от два пъти по-висока цена от средната за първия етап на програмата за саниране. Друга позиция е спечелена от фирма МИЛЕ ИНЖЕНЕРИНГ ЕООД за цена 423 977.16 лв., или около 180 лв./кв. м. Какво общо имат тези два случая ли? Общото е едно име – инж. Емилия Тунева, която е заместник-кмет на Община Благоевград по териториално и селищно устройство (ТСУ). В офертата на „Стилстрой М“ ООД инж. Тунева е вписана като „проектант по част ПБЗ“ (план за безопасност и здраве – б.а.), а в тази на „Миле инженеринг“ ЕООД като „конструктор“. Договорите на общината с двете фирми са сключени на 8 август 2017 година, като инж. Тунева е имала ангажимент и към двете фирми по едно и също време. Срокът на договорите е 65 дни (20 дни за проектиране и 45 дни за изпълнение), което означава, че дейностите са били извършвани поне до средата на месец октомври 2017 година. Инж. Тулева обаче е назначена на длъжността зам.-кмет още от началото на октомври 2017 година – т.е. по времето, когато тя е работила с двете фирми, които изпълняват поръчки в същата община. Но тези два случая не са изключение. Зам.-кметът на Благоевград е работила и с други фирми, които печелят поръчки в общината. „Ай би си-консулт“ ЕООД сключва на 27 ноември 2017 година договор за „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОД МВР и Първо РПУ – Благоевград“. Този път инж. Тунева е вписана в офертата като „Проектант – част Конструкции“. Тези факти пораждат сериозни опасения за конфликт на интереси, тъй като на практика заместник-кмет на една община е част от екипа на изпълнител по обществена поръчка в същата община. Нещо повече, поръчката попада в ресора и под контрола именно на инж. Тунева. Тя обаче е попълнила декларация по Закона за предотвратяване и установяване на конфликт на интереси и е заявила, че „няма сключени договори с лица, които извършват дейност в области, свързани с вземаните в кръга на правомощията и задълженията ми по служебни решения“. На изпратен въпрос по темата инж. Тунева отговори: „От 02 октомври 2017 година заемам длъжността заместник-кмет по строителство и сигурност на община Благоевград. Преди да бъда назначена на този пост, съм работила на свободна практика в различни фирми като проектант и инженер. При встъпването ми като заместник-кмет съм прехвърлила авторските си права на правоспособни проектанти. До 02 октомври 2017 година съм участвала в търгове за инженеринг по много процедури, но не съм сключвала договорни правоотношения. Договорите, които съм подписвала с фирми, са били за извършване на услуга“, пише тя. Този отговор може да бъде тълкуван по различен начин, но не отрича отношенията на инж. Тулева с фирми, които изпълняват обществени поръчки, и то по време, когато тя упражнява пряк контрол над тях. Тези връзки са видни и от документите, получени по Закона за достъп до об- ществена информация (ЗДОИ). През март 2018 г. Антикорупционният фонд (АКФ) сезира прокуратурата и АДФИ относно обосновано предположение за фалшифициране на данни в документацията на победителя от обществена поръчка за саниране на блок No38 в жк „Ален мак“ в Благоевград. Малко по-късно Районна прокуратура Благоевград потвърждава съмненията на АКФ, че в офертата на победителя – „Менкаура“ ЕООД, има данни за съставяне на официален документ, в който са удостоверени неверни обстоятелства с цел да бъде използван като доказателство за тях. Според Наказателния кодекс извършителят на това престъпление се наказва с лишаване от свобода до пет години. На практика управител е фалшифицирал „биографията“ на фирмата си, за да спечели обществена поръчка. В „Черна книга на правителственото разхищение 2017“ описахме как част от проектите се печелят от фирми, свързани с лица от управлението на Благоевград. Очевидно тази практика продължава. В комбинация със завишени цени това води до по-малко санирани сгради и по-слаб контрол върху качеството, за което също писахме преди година. Но има и още един ефект. Въпреки няколкото опита за намаляване на референтните стойности, „държавното“ саниране продължава да се извършва на по-високи цени от „частното“, което повлече нагоре и цените на свободния пазар. Докато преди година външна изолация с шпакловка и боя струваше около 20–35 лв./кв.м, към днешна дата цените вече твърдо вървят нагоре и варират между 45–65 лв./кв.м, показват справки от няколко строителни фирми. Така програмата повиши цените и затрудни хората, които искат сами да санират домовете си, тъй като цените вече са непосилни за някои домакинства. „Преди година потърсихме оферта от фирма за топлоизолация на апартамента ни, който е на втори жилищен етаж. Тогава ни дадоха цена от около 8000 лв., само преди месец същата фирма ни даде цена 11 000 лв. Разликата е драстична и сме сигурни, че се случи след така нареченото „безплатно саниране“, споделя Десислава Х. от благоевградския квартал „Струмско“. Проверка на цените на строителните материали показва, че там увеличение почти няма. Т.е. причината за поскъпването не може да бъде търсена там. Крайният резултат е, че всички данъкоплатци веднъж платиха санирането на ограничен брой сгради, а втори път плащат по-скъпо и когато решат сами да санират жилищата си.  ", "date": "2019.03.24", "title": "Защо санирането стана двойно по-скъпо"}
{"url": "http://clubz.bg/80993-cvetanov_pee_psalm_91", "text": "Както вече знаем Цветан Цветанов е избрал новия си дом не заради квадратура или други такива прозаични неща, а заради енергийната защита на Псалм 91. Да видим какво казва този енергийно мощен псалм. С курсив е написан текстът на псалома, а в скобите са нашите опити за обясненията му. Бог ще те спаси от капана на ловеца (очевидно тук се има предвид главния прокурор Сотир Цацаров ) и от смъртоносна напаст. (Смъртоносната напаст няма как да не е БСП) С перата Си ще те покрие (перата са онези пера, с които се списват медиите на Делян Пеевски) и под крилете Му ще се скриеш;(вероятно крилата на Сокола, който ще осигурява кворум) щит и закрила е Неговата вярност.(Това е повече от ясно, щом става дума за Него, значи е Бойко Борисов) Ти няма да се изплашиш от ужасите на нощта и от стрелите, летящи през деня; от мора, който те обгръща в мрака, и от заразата, която вилнее по обед.(Ужасите на нощта е метафора на вечерните телевизионни предавания, а заразата, която вилнее по обед е общественото мнение в социалните мрежи.) От твоята страна ще паднат хиляди, а отдясно на тебе – десет хиляди, но тебе няма да те застигне беда.(Това е прогноза за изборите за европейски парламент. ГЕРБ все пак ще загуби около 1 000 гласа, но отдясно – отдясно, не отляво – ще паднат десет хиляди, с тази строфа е предсказано, че ГЕРБ и СДС ще се явят в коалиция, вследствие на което е падението вдясно) Само ще гледаш с очите си и ще виждаш възмездието за грешните. Защото ти каза: „Господ е мое упование“; ти избра Всевишния за свое прибежище.(ясно е кой е Всевишният, нали?) Зло няма да те сполети и мъка няма да се приближи до твоето жилище,(никаква мъка, само асансьор) защото Той ще заповяда на ангелите Си за тебе да те пазят по твоите пътища;(НСО ще си върши със старание работата) ще те носят на ръце, да не би да удариш крака си в камък; ще стъпчеш лъв и усойница, ще мачкаш млади лъвове и змии.(усойницата е жена, чието име започва с К и завършва с орнелия, младите лъвове и змии са Крум Зарков и Елена Йончева) Затова, че Ме обикна, ще го спася; ще го запазя, защото изповяда Моето име. Ще Ме призове и Аз ще му отвърна. С него ще бъда в нужда; ще го избавя и ще го прославя. Ще му дам дълъг живот и ще му покажа спасението, което идва от Мене.(и най-вече от местните структури на ГЕРБ). Амин!", "date": "2019.03.24", "title": "Цветанов пее Псалм 91"}
{"url": "http://clubz.bg/81007-stroitelniqt_bransh_ne_izmestvajte_fokusa_vyrhu_arteks", "text": "В писмо до медиите Националната асоциация на строителните предприемачи изразява тревога от публичните дискусии за имотните сделки на определени политици, съобщава БНР. \"Артекс\" защити Цветан Цветанов с публикация във фейсбук От браншовата организация посочват, че подкрепят прозрачността, законността, етичността и подчертават, че за тези принципи се грижат съответните държавни органи. Допълват и че заради конкретни имотни сделки се създава негативно отношение към цялата гилдия.", "date": "2019.03.24", "title": "Строителният бранш: Не измествайте фокуса върху \"Артекс\""}
{"url": "http://clubz.bg/81004-bylgariq_iznasq_samo_surovini_e_mantra", "text": "Чували сте тази фраза, нали? Обикновено е съпроводена от жалба по светлото социалистическо минало, когато страната е имала заводи и е изнасяла електрокари, компютри и други световно признати продукти на местната индустрия. Или пък следва сравнение с развитите страни на запад от нас, които произвеждат и изнасят „стоки с висока добавена стойност”, за разлика от България, която можела да се похвали само със суровините си. Ще каже човек, че страната е класическа суровинна икономика ала латиноамериканските страни. Всъщност икономическата статистика е съвсем прозаична. Данните на БНБ (1) показват, че делът на суровините и материалите в износа на страната стабилно пада – от 53,1% през 1995 г. (най-старата година, за която БНБ е публикувала данни за външната търговия) до 39,0% през 2017 г. Това идва да покаже, че преди 22 години повече от половината износ на стоки от България е бил суровини и материали (в стойностно изражение), а сега това се отнася за по-малко от 40%. Т.е. очевидно по-голямата част от износа на страната вече не е суровини. Това преструктуриране в стоковия износ върви ръка за ръка с още един изключително положителен процес, а именно – увеличаване на дела на инвестиционните стоки. Този дял нараства като трайна тенденция, от 13,9% през 1995 г. до 25,2% през 2017 г. Именно инвестиционните стоки традиционно стоят зад клишето „стоки с висока добавена стойност” – тук влизат машините, уредите и апаратите; електрическите машини; транспортните средства; резервните части и оборудването и други.  Всички подгрупи на инвестиционните стоки бележат ръст в дела си от общия износ, като при някои – резервните части и оборудването и другите инвестиционни стоки - той е дори повече от двоен. Извън суровините и инвестиционните стоки другите две големи групи в износа – потребителските стоки и енергийните ресурси показват по-колеблива динамика. При енергийните ресурси също се вижда нарастване на дела спрямо 1995 г., докато при потребителските стоки, въпреки известно нарастване в началото на хилядолетието, делът остава почти без промяна спрямо базовата 1995 г.    Заводите бълват за износ, доходите растат, за театрите няма билети Като цяло, промените в структурата на българския износ на стоки са изключително позитивни през последните 2-3 десетилетия. Те показват ясна тенденция на преструктуриране към все по-голям дял на инвестиционните стоки, които са с висока степен на преработка, за сметка на все по-малък дял на суровините и материалите (т.е. стоки с ниска степен на преработка). Този процес е огледален на сериозните инвестиции в българската индустрия, но и отразява нейната добра експортна конкурентоспособност – ако промишлеността, произвеждащата инвестиционни стоки, не беше конкурентна, трудно щеше да увеличи стойността на износа си с 1212% (т.е. повече от 13 пъти) от 1995 г. насам. За сравнение, общият износ на стоки е нараснал в стойностно отношение около два пъти по-бавно - със 628% или с повече от 7 пъти. Всъщност инвестиционните стоки са групата в износа на стоки с най-силния ръст от 1995 г. насам спрямо всички останали групи, което също е достатъчно показателно за доброто представяне на местна индустрия на чуждите пазари. Въпреки всичко това, мантрата, че страната изнася най-вече суровини, продължава да се напява, включително и от преподаватели по икономика и други т.нар. експерти.", "date": "2019.03.24", "title": "\"България изнася само суровини\" е мантра"}
{"url": "http://clubz.bg/81000-drakula_geroj_na_sobstvenata_si_istoriq_v_nov_serial_na_bbc_i_neflix", "text": "Несъмнено Дракула е един от най-трайните образи на злодей за поколения читатели и киномани, откакто Брам Стокър написва готическия си роман на ужасите, посветен на трансилванския благородник. Книгата излиза в далечната 1897 г. и има десетки филмови прочити. Нова адаптация на легендата обаче обещава да хвърли повече светлина върху персоната на графа, чието пристигане в североизточното британско пристанище Уитби слага началото на върволица от ужасни събития, съобщава английското издание \"The Telegraph\". Зад новия филм стоят сценаристите, написали сюжета за сериала \"Шерлок\" на BBC - Стивън Мофат и Марк Гатис. Двамата обещават да направят Дракула   в предстоящата телевизионна адаптация на романа. Продукцията този път е на BBC и Netflix и се очаква да види екран в края на 2019 или началото на 2020 г.  В романа на Стокър вампирът се вижда през погледа на жертвите си. Амбицията на сценаристите е този път историята да бъде разказана от гледната точка на самия граф Дракула. Мофат, който е сценарист на \"Странният случай на д-р Джекил и мистър Хайд\" - сериал на BBC One, добавя: Двамата сценаристи казват още:  В главната роля на мини сериала от три части - тази на граф Дракула, се превъплъщава датският актьор Клес Банг, който участва и в \"Момичето в паяжината\". Снимането на продукцията вече е в ход от този месец. Писателите описват звездата на филма си „висока, тъмна и отвратителна наведнъж”. И са убедени, че Банг е перфектният избор, който да въведе зрителите в света на Дракула,  Самият актьор казва преди месеци, когато бива избран за ролята на злодея благодорник: Част от сцените са заснети в Словакия, в Стария куполен замък, който бива използван като декор, пресъздаващ  трансилванската бърлога на граф Дракула. Мофат публикува кадри от първите снимачни дни в Инстаграм, а Банг пусна замъка, който нарича \"своя къща\" за следващите месеци. ", "date": "2019.03.24", "title": "Дракула - герой на собствената си история в нов сериал на BBC и Neflix"}
{"url": "http://clubz.bg/81003-netanqhu_pri_trymp_govorqt_za_sobstvenostta_na_golanskite_vyzvisheniq", "text": "Израелският премиер Бенямин Нетаняху съобщи, че ще обсъди във Вашингтон с президента на САЩ Доналд Тръмп изявлението му за Голанските възвишения, ситуацията в Сирия и по-нататъшния натиск върху Иран, предаде ТАСС.  В четвъртък Тръмп написа в Туитър, че САЩ трябва да признаят цялостния суверенитет на Израел над Голанските възвишения и Нетаняху същия ден нарече този демарш на американския лидер \"историческа стъпка\", припомня агенцията. Нетаняху разговаря с Лавров за Сирия Визитата на Нетаняху в САЩ ще протече в разгара на предизборна кампания в Израел. Изборите за Кнесет са насрочени за 9 април. За момента партията на премиера \"Ликуд\" е фаворит според социологическите изследвания. Преди да отпътува за САЩ, Нетаняху отново изтъкна колко са важни за сигурността на Израел неговите международни връзки, отбелязва ТАСС. Премиерът на Еврейската държава ще говори във Вашингтон пред годишната конференция на Американско-израелския комитет по обществени въпроси (АЙПАК), добавя агенцията.  БТА", "date": "2019.03.24", "title": "Нетаняху при Тръмп, говорят за \"собствеността\" на Голанските възвишения"}
{"url": "http://clubz.bg/80979-vunderkindyt_na_holandskiq_populizym_zove_za_po_tesni_vryzki_s_rusiq", "text": "Бивш университетски преподавател, впуснал се в политиката, Тиери Боде разтърси холандския политически пейзаж, когато извоюва в сряда смайваща победа на регионалните избори и направи своята партия най-важна в Сената. Този 36-годишен любител на лиричните монолози, изпъстрени с цитати от класиците, е последен в поредицата пламенни популисти, нахлули с гръм и трясък на политическата сцена в Холандия.  Формацията, която оглавява - Форум за демокрация (ФД), стана истинска политическа партия през 2016 г. и влезе в долната камара по време на последните парламентарни избори през март 2017 г. Боде, с френско-индонезийски произход, използва елегантната си физика, съчетана със силно присъствие в социалните мрежи, за да заглади ъглите на своята недвусмислена политическа визия: ФД е настроена срещу имиграцията, евроскептична и климато-скептична сила наред с други партии от европейската популистка десница. Доктор по право, роден на 28 януари 1983 г. в Хемстеде близо до Амстердам, Боде демонстрира изцяло обширните си класически познания в победната реч от сряда, в която спомена \"совата на Минерва\" (римско съответствие на Атина, древногръцката богиня на мъдростта и науката, често изобразявана с една сова, олицетворяваща философията). Без да крие антиимигрантските си позиции, Боде не използва обаче антиислямистката риторика на своя политически съперник - депутата екстремист Герт Вилдерс, лидер на Партията на свободата, изгубила част от местата си в сената. Посланието на Вилдерс \"просто не намира толкова силен отзвук, както преди\", коментира Пепейн Бергсен, управител на консултантското дружество \"Флинт Глобал\". Звездата на Тиери Боде изгря през 2017 г., когато неговият Форум за демокрация спечели две места в долната камара на парламента. Преди това го познаваха като автор на редица книги, сред които \"Ойкофобията - страхът от самия себе си\": ключова тема за популистите, свързвана с възстановяването на държавата-нация. Боде се представя в Инстаграм и Туитър за човек, отдаден на културни занимания като шахмата и пианото. Медиен шум предизвика наскоро снимка, на която политикът позира край един басейн гол, прикрил с ръка гениталиите си. Тогава му излезе прякорът \"политически денди\". Той си навлече и критики с това, че се показваше в компанията на спорни личности. Някои го описват като европейския телегеничен образ на популистката политика, водена от американския президент Доналд Тръмп. Боде афишира по-специално познанството си с британския ултраконсервативен полемист Майло Янопулос, възпяващ национализма на белите в САЩ и публично заклеймен наскоро заради коментарите му по повод масовите убийства в джамии от новозеландския град Крайстчърч.  На други снимки Боде позира с британския политик Борис Джонсън, защитник на Брекзит, също и с \"наставника\" си Роджър Скрутън - британски философ с открито антиислямистки възгледи, подкрепящ унгарския премиер популист Виктор Орбан. Освен това Боде призова за по-тесни връзки с Русия, проявявал се е и с оспорвани коментари за равенството между мъже и жени. Докосна обаче и една струна в душата на холандското общество, прочуто със своята толерантност, но разделено по въпроса за интеграцията на чужденците. Според Берт Вагендорп, наблюдател от влиятелния всекидневник \"Фолкскрант\", Боде се вписва в политическата традиция, водеща началото си от Пим Фортейн, убит преди 17 години.", "date": "2019.03.24", "title": "Вундеркиндът на холандския популизъм зове за по-тесни връзки с Русия"}
{"url": "http://clubz.bg/81001-simeonov_izvyrshva_se_prostashki_lov_na_veshtici", "text": "Няма абсолютно никакво основание за оставката на Цецка Цачева, специално тя е един от най-почтените и неукорими в своята дейност политици. Това каза за Агенция „Фокус“ лидерът на ПП НФСБ и депутат от на „Обединени патриоти“ Валери Симеонов. Ден по-рано един от коалиционните партньори в ОП - ВМРО, също защити Цачева, която обяви, че подава оставка. Цецка Цачева подаде оставка И допълни: Цачева: Когато в скандал е замесено името на политик - да се носи отговорност По думите му няма оставка без да я е поискал премиерът Бойко Борисов. Цачева: Когато в скандал е замесено името на политик - да се носи отговорност", "date": "2019.03.24", "title": "Симеонов: Извършва се просташки лов на вещици"}
{"url": "http://clubz.bg/80995-tomislav_donchev_redno_e_cvetanov_da_dade_otgovori", "text": "\"Скандалът с апартаментите има потенциал да нанесе щети, особено в предизборна ситуация. Би могло да предизвика и по-неприятен политически резонанс. Редно е г-н Цветанов да даде повече информация, включително по отношение на последния укор - отношения с фирмата, проверявана ли е, защо е проверявана, връзка или липса на връзка между едното и другото. Според мен тук основният говорител по темата е редно да бъде той.\" Това заяви пред БНР вицепремиерът Томислав Дончев, като допълни, че според него скандалът не се е развил докрай. Заради него оставки подадоха вече правосъдната министърка Цецка Цачева и зам.-министърката на спорта Ваня Колева. Двете също като зам.-председателя на ГЕРБ Цветан Цветанов са си купили евтино жилища от компания \"Артекс\". На фона на оставките Цветанов пуска бодри статуси във фейсбук Дончев обаче не пожела да коментира какво ще е евентуалното поведение на Цветан Цветанов и подчерта, че пред управляващите стоят много проблеми и предизвикателства за решаване. Вицепремиерът подчерта, че всеки подобен скандал носи негативи, което ерозира доверието. Според Дончев трябва изключително ясен и адекватен сигнал, който да позволи то да бъде възстановено. По думите му обаче това няма да спре проверките, които предстоят във връзка със скандала около придобитите на ниски цени апартаменти от висши политици. \"Артекс\" защити Цветан Цветанов с публикация във фейсбук Цачева е важна за партията, заяви още вицето на Бойко Борисов. \"Въпреки ценността, въпреки заслугите, въпреки всичко, с което е допринесла, ситуацията предполага да вземе такова решение\", допълни. Българинът е много чувствителен към имотното състояние и към поведението на политиците, добави той и изрази предположение, че всичко е законно. Дончев декларира, че не е придобивал, като свои колеги, апартамент в луксозна сграда.  Цачева: Когато в скандал е замесено името на политик - да се носи отговорност Той отхвърли спекулациите, че става въпрос за политическа поръчка. Информацията за апартаментите бе оповестена от финансираната от САЩ медия \"Свободна Европа\" след проведено съвместно разследване с Антикорупционен фонд. Славчо Велков видя \"приятелски огън\" срещу Цветанов от поне вицепремиер Вицепремиерът каза, че предстоящите европейски избори са важни за ГЕРБ и ще са тест за политическата кондиция на партията и коалицията като цяло. \"Артекс\" защити Цветан Цветанов с публикация във фейсбук Цачева: Когато в скандал е замесено името на политик - да се носи отговорност Славчо Велков видя \"приятелски огън\" срещу Цветанов от поне вицепремиер", "date": "2019.03.24", "title": "Томислав Дончев: Редно е Цветанов да даде отговори"}
{"url": "http://clubz.bg/81005-otdalech_moga_da_razlicha_dumata_grqh_po_liceto_mu", "text": "Един мъж се събужда в празната си къща, сред дървета и вой на койоти, за да започне едно пътуване из преплетените пътища на миналото и настоящето. С тази груба метаморфоза започва „Онзи в мен“, този прогарящ, провокиращ роман, първият на Сам Шепърд и последният му издаден приживе. В него носителят на „Пулицър“ за драматургия се опитва да постигне пределна искреност, да позволи на онзи, който обитава всеки от нас, фракталното същество от минало, настояще и сънища, да разкаже за любовта, самотата и за неравния, неизбродим пейзаж на вътрешната ни пустиня. Кое е реално? Ето отговора на Пати Смит в предговора: Предлагаме Ви откъс от „Онзи в мен“ на Сам Шепърд (изд. „Лист“). Отвън, на обширния слънчев паркинг на закусвалнята групи жени на средна възраст от други места, други щати, като Индиана или Айова, си слагат ярки велосипедни каски с аеродинамична форма, идеалният им маникюр проблясва, нагласят ремъците на педалите, пият витаминизирана вода от пластмасови жълтеникавозелени бутилки. Всичко блещука и сияе. По-възрастни мъже, сякаш издокарани като различни версии на едновремешни карикатури от „Санта Фе” – трапери, вакерос, шамани команчи, билкари и т.н., – натъпкани в открити поршета и спортни аудита, нагласят сенниците и оглеждат посивелите си, мазни бакенбарди в огледалата за обратно виждане. Потеглям по чакълените иви на пътя на Олд Таос Трейл, където търговци продават всичко – от правени с трион дървени скулптури до гарвани от ръждива бодлива тел. Един мъж продава кедрови цепеници, наредени спретнато в каросерията на пикапа му, и иска сто долара за всичко. Отсякъл дървата сам. Започваме да прехвърляме цепениците в каросерията на моя пикап. Студеният въздух мирише на свеж кедър и бор. На Сангре де Кристо. Работим в мълчание. Той е с дебели ръкавици от кожа на муле, изцапани с машинно масло и бензин. Качулка с петна от пот крие лицето му. Чудя се дали не ме проклина наум на испански само защото съм гринго. Издишаме от усилието и пътищата на дъха ни се кръстосват над дървото с червени жилки. И двете кучета ги няма, когато се връщам. Не биваше да ги оставям да бродят така. Обикновено след като се натичат хубаво, просто се мотаят около къщата, пъхтейки, но този път ги няма. Тръгвам с пикапа из околността, свиря с часове, а кедровите дърва потракват в каросерията. Движа се съвсем бавно, като нощен крадец, със свалени прозорци, за да могат да ме чуят. Пронизително изсвирване. Започвам да си мисля, че може би собственото ми изсвирване се връща при мен. Възможно е. Няма ли да е странно? Жалко. Чувам го как се завръща, всеки път малко по-слабо. Студено е – зверски студено. Челюстта и устните ми замръзват. Сковават се. Спирам, вдигам прозорците и пускам парното. Горещ въздух ме блъсва право в лицето. Не мога да намеря средното положение между горещо и студено на старите циферблати. Докато се занимавам с това, гледам към Лос Аламос в далечната планина Хемез, моторът работи на празен ход, кръпки сняг блестят между хвойните. Виждам двама мъже в кабинет в Белия дом; единият – висок и елегантен, с тъмна федора и пура, другият – нисък, обикновен, оплешивяващ, с костюм с жилетка. Някъде след четиресет и пета е. Може би е точно четиресет и пета. Бомбеният отсек на „Енола Гей” вече е отворен и Малчуганът* е пуснат тихомълком, за да не се върне никога. Ядрената ера започва с ослепителна ивица бяла светлина. Моят баща и братята му, с пълни каки униформи, стоят около моята баба ирокезка. Това е последната им възможност за групова снимка. Широки усмивки – витаещият дух на героизъм изпълва сърцата им с жизнерадостна американска гордост. Само устните на дядо ми са изкривени леко меланхолично. На заден план има цъфнало в бяло ябълково дърво. Мъжът с федората крачи напред-назад, пуши пурата си, изповядва се на дребния плешив мъж, който седи зад бюрото; над него виси портрет на Джеферсън и древното светло бъдеще. Високият е напълно уверен, че дребният плешив мъж ще се съгласи и ще разбере моралната му дилема. Той му казва, че има „грях” по ръцете си, че е познал лично „греха”. Устните му се движат. Виждам ги. И отдалече мога да различа думата „грях” по нечестната усмивка на лицето му. Евреин нюйоркчанин, отгледан в строг морал, женен за комунистка, поотъркал се в будизма, и ето че сега изрича думата „грях”, съвсем ясно. Виждам я! Лицето на дребния мъж става алено, когато се надига бавно от мекото кожено кресло. Той нарича мъжа „педераст” и го изритва най-безцеремонно от кабинета си, със заповед никога да не се връща. Сега през мен минава тътен. Баща ми лети в полунощ под радара на нацистите с гигантски В-17 – печално известните Летящи крепости. Помощник-пилотът седи до него с каменно изражение. В екипажа има и техник, картечар и бомбардировач. Всички са от малкото градче Макхенри, където бащите им отглеждат дебели като палец класове пшеница. Всички носят еднакви кожени якета с еднакви пухкави яки, вдигнати нагоре. Миниатюрни изображения на бомби са изрязани в ръкавите с бръснач и боядисани в червено с йод. Всяка малка бомбичка представлява изпълнена мисия. Има осем редици от малки червени бомби. В-17 изпълняват мисия от самоубийствено малка височина над румънските нефтени полета на Хитлер. Нощта е катраненочерна. Те започват да сипят бомби по акрите нефт. Чудовищни оранжеви пламъци изскачат зад тях. Продължавам да търся кучетата си, пълзейки по скованите в лед черни пътища, покрай жалки кльощави коне без подкови и сцепени от леда копита. Свиренето ми сега прилича на свистенето на стар чайник. Преводът на „Онзи в мен“ е на Боряна Даракчиева.", "date": "2019.03.24", "title": "Отдалеч мога да различа думата \"грях\" по лицето му"}
{"url": "http://clubz.bg/80987-tajland_izbira_sled_pet_godini_voenen_rejim", "text": "В Тайланд днес ще се състоят първите общи избори след преврата през 2014 г. След пет години на репресивно военно управление тайландците ще могат да определят своите ръководители, когато в 8 ч. местно време отворят избирателните секции.  Мнозина политически анализатори и активист обаче са убедени, че изборите няма да бъдат нито изцяло свободни, нито честни. Премиерът генерал Прают Чан-оча, оглавил преврата и управник оттогава, се кандидатира за премиер и вероятно ще успее. Това е първият случай в историята на страната, когато партиите трябва да посочат своя кандидат за поста министър-председател, предаде ДПА.  Вицепремиерът ген. Правит Вонгсуван заяви, че подкрепяната от военните партия няма да има проблеми да състави правителство след вота, защото Сенатът е \"контролируем\". Социологически проучвания сочат, че популярността на хунтата е намалявала през годините заради постоянните отлагания на изборите, потискането на свободата на словото и корупцията.  Регистрирана е висока избирателна активност на тайландците в предварителното гласуване в Тайланд и в чужбина, съобщи ДПА.", "date": "2019.03.24", "title": "Тайланд избира след пет години военен режим"}
{"url": "http://clubz.bg/80911-dyrjavata_tova_e_toj_partiqta_syshto", "text": "В българската демокрация с най-голям успех виреят авторитарните партии. Тази тенденция не е нова, но е все по-плашеща.  в годините на прехода преди някоко дни първо разпореди да се дадат пари на пенсионерите, а после разпореди да се даде на когото трябва избираемо място в евролистата. Държавата - това е той. Партията - това също е той. Дори Луи XIV би му завидял. Втората по изборни резултати партия определи листата си за евровота напълно демократично - на партиен форум, с гласуване и т.н. Мнозина обаче твърдят, че тази демократична процедура, каквато би трябвало да съществува във всички български политически формации, отслабва втората по сила партия и тя едва ли не отново сдава първото място. Защото в първата по сила партия подобни демократични процедури няма. В нея   просто се разпорежда. Подобни демократични процедури няма и в третата по сила българска партия. Там листата се реди от Високата порта в Боянските сараи. И нищо чудно на евровота третата партия да изпревари втората, тъй като втората е достатъчно глупава, за да разединява електората си с демокрация. Политическата формация, която бе символ на демократичните промени в началото на прехода, преди няколко дни пък пристана на най-силната партия у нас, чийто лидер е  , но в чиито редици, както стана ясно, демокрацията е дефицит. Формациите, които искат да запълнят все по-опразващата се демократичната ниша в българския политически живот, са затънали в демократични дискусии и вътрешни избори. И по тази причина голяма част от обществото просто не ги взима насериозно. Успехът сред българските избиратели явно е гарантиран, само ако партията има едноличен лидер, който с твърда ръка да казва какво да се случва. Другото е празна работа за нашенеца. Разликата с онези държави, в които демокрацията има повече традиции, е огромна. Във Великобритания, например, половината консерватори гласуваха два пъти против сделката на своя премиер Тереза Мей за \"Брекзит\". Но въпреки това ѝ дадоха вот на доверие след това и партията продължава да е единна. У нас, ако управляващата партия, която и да е тя, не подкрепя плътно своя министър-председател, това обикновено означава край - на управлението, на лидера, дори на партията понякога. И всичко това след  близо 30 години демократичен преход.", "date": "2019.03.24", "title": "Държавата това е той. Партията  - също"}
{"url": "http://clubz.bg/80994-cacheva_kogato_v_skandal_e_zameseno_imeto_na_politik_da_se_nosi_otgovornost", "text": "\"Когато в скандал е замесено името на политик, трябва да се носи отговорност.\" Това заяви в в студиото на \"Денят започва с Георги Любенов\" по БНТ правосъдният министър в оставка Цецка Цачева. Цачева обяви, че напуска правителството, след като стана ясно, че тя, както и зам.-председателят на ГЕРБ Цветан Цветанов, депутатът Вежди Рашидов и зам.-министърката на спорта Ваня Колева са си купили евтино жилища от една и съща строителна фирма - \"Артекс\". Тя и Колева подадоха оставки в събота. Цветанов е в САЩ и не коментира събитията от вчера за момента. \"Веднага бях готова и за проверки, и да подам оставка, но беше коректно да изчакам министър-председателя г-н Борисов да се завърне от Брюксел\", заяви тя. И подчерта, че оставката не е по искане на премиера, а двамата са \"споделили общата позиция\". Цецка Цачева подаде оставка По думите ѝ сделката е сключена по законите на страната и е без нарушения. Жилището е купено \"на зелено\". Каскадни оставки - поста напуска и зам.-министърката на спорта  Но не посочи ще продължи ли с участието си в политиката под друга форма.  Цачева обърна внимание, че имуществото ѝ не е придобивано от приватизационни сделки и че освен това жилище - няма други имоти. Славчо Велков видя \"приятелски огън\" срещу Цветанов от поне вицепремиер На въпрос дали е имало лобистки закони, предложени от ГЕРБ, за да се обслужи един конкретен проект на \"Артекс\" - небостъргачът \"Златен век\", тя отвърна: Каскадни оставки - поста напуска и зам.-министърката на спорта  Славчо Велков видя \"приятелски огън\" срещу Цветанов от поне вицепремиер", "date": "2019.03.24", "title": "Цачева: Когато в скандал е замесено името на политик - да се носи отговорност"}
{"url": "http://clubz.bg/80992-gol_na_igrach_na_ludogorec_ne_pomogna_na_rumyniq_v_stokholm", "text": "Звездата на \"Лудогорец\" Клаудиу Кешеру вкара гол в първата евроквалификация на Румъния, но това не помогна северните ни съседи да избегнат загуба срещу Швеция - 1:2 в гр. F. Робин Куайсон откри в 33-тата минута, а в 40-ата Виктор Клаесон удвои на ст. \"Френдс арена\" в Стокхолм. Кешеру влезе след почивката и намали резултата в 59-ата. До края румънците нямаха възможности за изравняване, напротив - скандинавците изтърваха по-убедителен успех. От останалите национали на \"Лудогорец\" игра и Драгош Григоре, а Козмин Моци остана резерва. Фланелката на националния си отбор облече Янис Хаджи, син на величието Георге Хаджи. В друг мач от гр. F Малта надви Фарьорските о-ви с 2:1, а Испания надделя срещу Норвегия със същия резултат. Родриго бе точен в 16-ата минута. В 64-ата Джошуа Кинг изравни от дузпа. Осем минути по-късно и домакините получиха наказателен удар, реализиран с лекота от Серхио Рамос. Англия разгроми Чехия на \"Уембли\" Тази вечер се играят мачове от още четири групи. Вниманието привлича сблъсъкът Холандия - Германия от гр. С. Два от големите съперници в Европа спориха и в Лигата на нациите. \"Лалетата\" спечелиха в Амстердам, а на германска земя срещата завърши наравно. Вторите мачове от нашата гр. А са в понеделник - България гостува в Косово, а Черна гора приема Англия от 21:45 ч.", "date": "2019.03.24", "title": "Гол на играч на \"Лудогорец\" не помогна на Румъния в Стокхолм"}
{"url": "http://clubz.bg/80998-bsp_zove_biznesa_da_ne_uchastva_v_tyrga_za_bejanskite_lageri", "text": "БСП се обяви днес срещу намеренията на правителството да построи три нови фургонни лагера за прием на мигранти, заяви, че подкрепя протестите на местното население и дори призова българският бизнес да бойкотира търга за изграждането на центровете. Тези позиции изразиха депутатите на левицата Елена Йончева и Кристиан Вигенин, които дадоха пресконференция в партийната централа. Както е известно, преди няколко дни МВР обяви обществена поръчка за три нови лагера - в пограничните райони Малко Търново, Елхово и Любимец. Те трябва да са с капацитет 3000 души, а цената на изграждането им е около 10 милиона лева с ДДС. Средствата са от фонд \"Убежище, миграция и интеграция\" на ЕС. Планът за изграждането на трите лагера не е нов, но местата се пазеха в тайна. МВР чак сега пуска търга - въпреки че ситуацията в момента е овладяна и миграция на практика няма. Последваха протести в трите района, последният от който вчера - в Малко Търново. От МВР пък обясниха, че центровете се строят превантивно - в случай на нова бежанска вълна и не е планирано сега там да се настаняват хора. Мигрантски лагер предизвика протестни вълнения в Малко Търново  Вигенин обаче изрази опасения, че трите лагера ще имат обитатели, защото страните от Западна Европа ще започнат да ни връщат регистрираните у нас бежанци, които са успели да напуснат страната. Според Дъблинския регламент приемащата страна трябва да е онази, в която мигрантите са подали молбите си за убежище. Депутатът попита реално ще се настаняват ли бежанци, върнати от Германия и другите държави, в които са успели да се презаселят. И с ирония посочи, че средства, отпуснати по програмата за спешна помощ, \"спешно\" се усвояват три години по-късно. И двамата с Йончева настояха поръчката да бъде прекратена и да се предоговорят средствата за нея подсилване за охраната на границата. Катя Георгиева, председател на БСП в Ямбол определи търга като \"скандален\". \"Не бихме искали покрай апартаментите на няколко души, да се промуши една такава тема, която е тема на националната сигурност\", посочи в заключение Вигенин, визирайки скандалите с жилищата на властта. Ципов обясни, че площадките, които ще се изградят са на територията на обекти на МВР. И обърна внимание, че ще има заградителни съоръжения, за да няма никаква възможност мигрантите да ги напускат.", "date": "2019.03.24", "title": "БСП зове бизнеса да не участва в търга за бежанските лагери"}
{"url": "http://clubz.bg/80999-bsp_poiska_cvetanov_da_napusne_politikata", "text": "Цветан Цветанов да напусне политиката изобщо поискаха днес от левицата.  Депутатите Елена Йончева и Кристиан Вигенин дадоха брифинг в централата на партията на \"Позитано\" 20, откъдето отправиха това послание. Както е известно, зам.-председателят на ГЕРБ и председател на парламентарната група на партията замина на предварително уговорено посещение в САЩ два дни след избухването на скандала с придобитото евтино от него луксозно жилище. От същата строителна компания - \"Артекс\" жилища на ниски цени са си купили още правосъдният министър Цецка Цачева и зам.-министъра на спорта Ваня Колева. Вчера двете подадоха оставки. Цветанов, който все още е в Щатите, засега мълчи. Томислав Дончев: Редно е Цветанов да даде отговори На въпросното гласуване тогава са били и депутатите на левицата. \"Артекс\" защити Цветан Цветанов с публикация във фейсбук Йончева цитира и извадки от последните доклади на Европейската комисия и на Държавния департамент на САЩ. Славчо Велков видя \"приятелски огън\" срещу Цветанов от поне вицепремиер 2/3 от докладите за съмнителни сделки, касаещи български видни политически личности, не се разследват от съответните органи\", посочи тя заключенията на ЕК.  \"Артекс\" защити Цветан Цветанов с публикация във фейсбук Славчо Велков видя \"приятелски огън\" срещу Цветанов от поне вицепремиер", "date": "2019.03.24", "title": "БСП поиска Цветанов да напусне политиката"}
{"url": "http://clubz.bg/80997-naj_malko_134_dushi_sa_ubiti_pri_napadenie_nad_selo_v_mali", "text": "Най-малко 134 души са били убити при нападение срещу село в Централно Мали, съобщи в изявление късно снощи генералният секретар на ООН Антониу Гутериш, цитиран от ДПА, изразявайки шок и възмущение. Атаката е извършена вчера сутринта срещу жителите на село в район Мопти, включително срещу жени и деца. Има и 55 ранени. Кои са извършителите или групировката, отговорна за нападението, засега не е известно. Гутериш призова малийските власти \"да удвоят усилията си за възстановяване на мира и стабилността в Централна Мали\". Специалният представител на ООН за Мали и ръководител на мисията на организацията за стабилизиране на страната (МИНУСМА) Махамат Салех Анадиф обяви на пресконференция, че в атакуваното село са изпратени миротворчески сили, посочва ТАСС. Нападението, едно от най-кръвопролитните в последните години, е извършено по време на посещение в Мали на делегация на Съвета за сигурност на ООН. Западноафриканската страна спорадично преживява нападения от страна на въоръжени групи след преврата от 2012 г., довел до установяването на сепаратистки бунтовнически групировки и свързани с Ал Каида групи в неспокойния Север на Мали. През 2013 г. ООН разположи мироопазваща мисия в страната.", "date": "2019.03.24", "title": "Най-малко 134 души са убити при нападение над село в Мали"}
{"url": "http://clubz.bg/80996-fejsbuk_instagram_yutub_s_merki_sreshtu_antivaksyrskata_propaganda", "text": "Преди десетина дни в новините влезе историята на американски тийнейджър, който въпреки твърдата убеденост на майка му във вредата от ваксините, прояви самоинициатива и се имунизира. \"Тя се инфорира основно от Фейсбук\", обясни Итън Линденбъргър на изслушване в Сената През декември Итън реши, че е време да навакса с пропуснатите от майка му ваксинации. Младежът беше поканен да даде мнението си на изслушване преди дни наред с представители на здравните институции и експерти по ваксините, чиято главна тема беше какво причинява бум на болести, които могат да бъдат предотвратени с ваксините, пише Vox.     Тийнейджърът тогава описа как се случват нещата - чрез групи във Фейсбук, които са много активни и които опитват да убедят родителите да не ваксинират децата си или поне да отложат ваксинирането. Дори в Пинтерест, обикновено място за домашни и сватбени теми, се пускат много популярни антиваксърски мемове. Напоследък след все по-засилващите се критики за съдържанието, което допускат, няколко компании обявиха мерките, които предприемат, за да блокират или ограничат антиваксърската дезинформация. В четвъртък \"Инстаграм\" обяви, че ще блокира антиваксърски хаштагове като  (ваксините причиняват аутизъм) и  (ваксините са отрова).  Преди две седмици \"Фейсбук\", компанията майка на \"Инстаграм\", обяви, че ще открива и ограничава антиваксърските дезинформации, както и ще спре да показва страници и групи със съдържание, насочено срещу ваксините, те няма да могат и да предлагат на потребителите да се присъединят към тях. \"Ютуб\" също обяви, че няма повече да позволява на потребителите да печелят от антиваксърски видео материали чрез реклами в тях - надеждата е така да се намали активността на хората, които ги създават (като материалният стимул намалее). Дори антиваксърските новини в Пинтерест стават по-трудно достъпни. От септември м.г. мрежата препятства търсенията на съдържание, свързано с ваксини, след като осъзна, че основната част от потребителите са майки, които така получават дезинформация от платформата. За тази стъпка се разбра, когато за първи път за нея през февруари съобщи \"Уолстрийт джърнъл\". Тези мерки са важни, защото това означава, че по-малко хора ще имат достъп до заблуждаващи твърдения, свързани с ваксините и може би по-малко родители ще решат да спестят животоспасяващи имунизации на децата си. Но е вероятно нереалистично, пише Vox, да се очаква, че \"Ютуб\" или \"Пинтерест\" ще премахнат изцяло антиваксърското съдържание и има множество причини да сме скептични за ползите от подобен подход. Вината и отговорността не може да бъде хвърляна изцяло върху социалните мрежи за разгарянето на проблема с ваксинирането. \"При объждането за ваксините се набляга на ролята социалните медии повече, отколкото доказателствата потвърждават\", казва Брендан Ниън, професор по публични политики в Университета на Мичиган, който изследва дезинформациите около ваксините. Трудно е да се каже доколко има друга основна причина за антиваксърските настроения, защото социалните медии като Фейсбук, Инстаграм и Пинтерест не споделят данни за потребителите си с независими изследователи. Така че учени като Ниън не могат да изследват връзката между фалшивите новини онлайн за ваксините и промените в отношението на хората към имунизирането. В   журналистът Алексис Мадригал е намерил доста хитър подход  и стига до извода, че \"същинската общност на хората, които водят споровете и дискусиите във Фейксбук за ваксините, е добре позната и ограничена\". Той използва инструмента за мониторинг на социалните медии  CrowdTangle и анализира най-популярните постове за ваксини от 2016 г. насам. Така открива, че има малък клъстър от страници, които генерират по-голямата част от дезинформацията, свързана с ваксините. Но научни статии за ваксините също стават популярни. Така че е много възможно съдържанието в социалните мрежи да не влияяе толкова силно върху процентите на ваксинираните. В антиваксърската медийна империя влизат близо 500 антиваксърски убесайта, според нови изследвания. \"Има книги и домументални филми\", казва Питър Хотиц, изследовател на заразните болести от Baylor College of Medicine. Антиваксърският филм \"  \", дело на дискретирания бивш лекар Андрю Уейкфийрд, който е автор на твърдението за връзката между аутизма и ваксините, получи много голямо внимание, макар че все пак беше спрян от показване от Робърт де Ниро на филмовия фестивал \"Трибека\" (Де Ниро, който има дете с аутизъм, заяви, че решението за включването на лентата е било негово и е имало за цел да стартира диалог по темата. Но го е извадил от програмата след остри реакции от различни страни.). Сега обаче се подготвя втора част на филма. Има и множество псевдонаучна литуратура, която също подклажда недоверие към ваксините или поне колебания. Така че Фейсбук и Пинтерест помагат да се увеличи антиваксърската информация, но дори и тя да не се разпространява през тях, това няма да е достатъчно, има и други начини фалшивото съдържание да стига до хората. Хотиц например смята, че \"Амазон\" трябва да наеме служител, който да оценява книгите в зависимост от влиянието, което те потенциално могат да окажат върху общественото здраве. От \"Амазон\" е излязла много антиваксърска литуратура, която се разва на голяма популярност. Очаква повече активност от страна на правителството в обясняване на ползите от ваксините. \"Гугъл\" и другите търсачки да имат политика за това как информацията за ваксините се показва при търсения. В момента в много американски щати е твърде лесно родителите да се откажат от ваксини от името на децата си. Така въпреки че всичките щати имат законодателство, което изисква ваксинация за децата, когато започват училище, в почти всеки щат има множество изключения заради религиозни убеждения против имунизациите, а в 17 щата има изключения за тези, които са против ваксините, по лични или морални убеждения. В 45 щата, дори и да не се позоват на тези изключения, децата започват училище под условия - с обещанието, че по-късно ще се ваксинират, но рядко някой си прави труда да провери дали това се е случило. Има множество доказателства във времето, че когато режимът за ваксинирането е слаб, нивата на имунизации започват да спадат. Така че новите действия, предприети от технологичните гиганти, може би ще дадат положителни резултати. Но не е сигурно.", "date": "2019.03.24", "title": "\"Фейсбук\", \"Инстаграм\", \"Ютуб\" с мерки срещу антиваксърската пропаганда"}
{"url": "http://clubz.bg/81006-hipotezi_i_spekulacii_putin_po_stypkite_na_nazarbaev", "text": "\"Пълни измишльотини \" - така говорителят на Кремъл Дмитрий Песков нарича спекулациите за евентуална рокада на властта в Русия. Според говорителя на Кремъл, това са медийни слухове. Само че прехвърлянето на властта ще дойде. Рано или късно. Независимо от това, какво говори сега Песков. Възможно е това да се случи през 2024. Тогава са следващите президентски избори в Русия. Конституцията на страната не позволява на Владимир Путин да се кандидатира за трети мандат. Ето защо не е необичайно, че Кремъл се замисля как да запази властта, твърди политическият анализатор Алексей Куртов: „Няма значение кой е Путин, няма значение отива ли си или остава. Всяка система на властта се подхранва от борбата за оставане на власт\". Защо тогава да не се използва до примера на Казахстан? Преди няколко дни там се случи нещо, което никой не бе очаквал. След три десетилетия несменяемият президент на Казахстан Нурсултан Назарбаев доброволно подаде оставка. Той обаче няма да изчезне от политическата сцена. Назарбаев вече се е погрижил за това. Той остава пожизнен председател на влиятелния Съвет за сигурност и шеф на управляващата партия. И едното, и другото теоретично може да се приложи и в Русия, където има както Съвет за сигурност, така и единствена управляваща партия - \"Единна Русия\". А Путин вече е бил неин председател. Путин ще се задържи на власт до последния си дъх  Прехвърлянето на властта изненада мнозина, но подготовката за това прехвърляне е започнала още през 2000 г., твърди казахстанският политолог Марат Шибутов в интервю за ДВ. Оставката на президента е била само \"окончателна формалност\" - онази политическа стъпка, която проправя пътя към икономическото отваряне на страната към Запада. Политологът Айдос Сарим също смята, че оставката на Назарбаев е била подготвяна от много време. \"За Путин подобна подготовка не би била никак лесна\", посочва експертът. Според него, казахстанският сценарий не е подходящ за руският президент, тъй като той не може да си го позволи: \"Властта се разпределя по различен начин в Русия, структурата на властта е по-сложна, има повече кланове, отколкото в Казахстан, където властта е концентрирана само в един клан. В Русия обаче има много хора, които са готови да се хванат за гушите\". Според Алексей Куртов, не Путин ще последва примера на Назарбаев и доброволно ще се откаже от властта, а напротив - Назарбаев се е поучил от руския пример: \"Всичко, което се случва в Казахстан, е подобно на ситуацията в Русия през 1999 г., когато президентът Елцин подаде оставка. Президентската администрация бе продължена от същия клан, а когато трябваше да се избере нов президент, нямаше много кандидати, имаше само един - Путин. Той бе приемният син на Елцин. И като такъв осигури влияние и имунитет за своя приемен баща и неговия клан\". Дали и днес Русия се управлява от кланове? За това вече не се говори толкова открито, колкото през 1999 г. Конкурентни заинтересовани групи в Кремъл все още съществуват и ще ги има и през 2024 година. Затова вече всеки естествено разсъждава по \"свещения\" въпрос за властта, казва бившият служител на Кремъл Андрей Колядин в разговор с  ДВ: \"Става въпрос за личната безопасност и законния имунитет на лидера и неговото семейство\". Решението за естеството на тази промяна обаче зависи от сегашната ситуация: вътрешнополитическата и икономическа ситуация и външните заплахи. Единственото оръжие на Путин - чекистката машинария Иля Грашенков, директор на Руския център за развитие на регионалната политика, е убеден, че има \"стотици различни сценарии\". От една страна, властта може да бъде дадена на млад лоялен технократ, но тогава съществува рискът да се появи някой твърде млад и неопитен кандидат. От друга страна, за кандидат може да бъде издигнат ръководителят на правителството Дмитрий Медведев, който след предишни властови рокади вече е бил президент. Рискът тук е слабата популярност на Медведев, която може да укрепи радикалите и да улесни възможностите за преврат на комунисти или генерали. Според Грашенков нито казахстанският модел, нито други са подходящи за руския президент: \"За разлика от Русия, Казахстан се развива динамично и е интегриран в международната общност. А срещу Русия действат санкции, с които мнозина от нейните функционери не желаят да се занимават. \" Най-вероятният вариант ще бъде модел, който да послужи преди всичко на олигарсите, които в момента страдат от санкциите. Техният интерес ще бъде да удължат властта на Путин колкото се може повече. Според мотото: Русия ще съществува, докато Путин съществува. Единственото оръжие на Путин - чекистката машинария", "date": "2019.03.24", "title": "Хипотези и спекулации: Путин по стъпките на Назарбаев?"}
{"url": "http://clubz.bg/80988-syndi_tajms_11_ministri_na_mej_gotvqt_prevrat_v_kabineta", "text": "Единайсет министри от кабинета на британския премиер Тереза Мей искат тя да се оттегли, твърди политическият наблюдател на \"Сънди таймс\" Тим Шипмън, цитиран от Ройтерс.  Шипмън заявява, че е разговарял днес с единайсет министри от кабинета, които искат премиерът да подаде оставка. По думите му Дейвид Лидингтън, фактическият заместник на Мей, е един от претендентите да бъде временен премиер. Други министри настоявали постът да се заема от министъра на околната среда Майкъл Гоув или от външния министър Джереми Хънт, твърди политическият редактор на \"Сънди таймс\".  Хватката на Мей върху властта отслабва Лидингтън е разговарял вчера с опозиционни лидери относно гласуване на алтернатива на плана на Мей за \"Брекзит\", пише неделното издание. Лидингтън, който е първи министър на Великобритании и канцлер на херцогство Ланкастър ,заяви по-късно днес, че няма никакво желание да поеме работата на Мей, предаде Ройтерс. ", "date": "2019.03.24", "title": "\"Сънди таймс\": 11 министри на Мей готвят преврат в кабинета"}
{"url": "http://clubz.bg/80986-kobrata_prolq_kryv_i_mina_prez_trudni_momenti_no_nokautira_rumynec", "text": "Кубрат Пулев нокаутира в седмия рунд румънеца Богдан Дину на мача им от тежка категория на професионалния бокс в зала \"Хангарът\" в Коста Меса, Калифорния. Преди това обаче Кобрата мина през тежки моменти, като в четвъртия рунд получи аркада и от главата му потече кръв. Пулев остава официален претендент на IBF за световната титла на Антъни Джошуа. Това бе първият му мач в САЩ след подписване на договора с водещата агенция \"Топ Ранк\". Той има вече 27 победи от 28 мача (14 с нокаут). Пред много българи в залата Кобрата излезе на ринга с парчето Another one bites the dust на \"Куин\".  Първият рунд бе за Пулев, както и втория, в който обаче Дину започна да се справя с напрежението. Третият категорично отиде в полза на румънския полицай, демонстрирал по-активна игра от началото до самия край. Че Кубрат може да има проблеми, ако не подобри играта си, пролича в четвъртия. Дину го засипа с удари, а след две десни крошета от лявата вежда на нашия  представител рукна кръв. Отново част за Богдан. В петия рунд Пулев започна да си връща контрола. Той бе равностоен, но българинът показа, че е преодолял срива, а Дину логично челеше аркадата. В този момент това изглеждаше като много лоша перспектива. В шестия Кобрата демонстрира доминация и решителност да приключи двубоя предварително. И това стана в седмия - 20 секунди преди гонга. Преди това българинът два пъти прати в нокдаун опонента си. Третият се оказа фатален за него.  Имаше и удари в задната част на главата на Дину, което е забранено и му донесе наказателна точка. Заради първия нечист удар се стигна до прекъсване и предупреждение за Пулев. Все пак - победа за Кубрат Пулев. Тервел изигра може би най-трудния си мач като професионалист - срещу американеца Мич Уилямс. Присъдена му бе победа по точки и от тримата съдии. Съперникът бе с обратен гард и сериозно затрудни по-малкия брат. Активът му е 13 от 13. Днес той се би под ръководството на новия си треньор Кени Адамс.", "date": "2019.03.24", "title": "Кобрата проля кръв и мина през трудни моменти, но нокаутира румънец"}
{"url": "http://clubz.bg/80984-skandalyt_s_imotite_dve_ostavki_i_edin_strahovit_vypros", "text": "На четвъртия ден от избухването на скандала с луксозните апартаменти, купени на съмнително занижени цени от високопоставени кадри на ГЕРБ, първите две оставки вече са факт. Министърът на правосъдието Цецка Цачева се оттегля от поста, въпреки че 24 часа по-рано поиска от Комисията за противодействие на корупцията и за отнемане на незаконно придобитото имущество (КПКОНПИ) и от прокуратурата да направят пълна проверка на начина, по който е придобила луксозен апартамент от фирма “Артекс“. Премиерът Бойко Борисов е приел оставката и на зам.-министъра на спорта Ваня Колева, сдобила се с жилище в сградата, на чийто връх цял етаж е собственост на нейния кум - зам.-председателя на ГЕРБ и лидер на парламентарната група Цветан Цветанов. Всъщност скандалът започна именно с неговия имот, който се оказа спазарен на цена, няколко пъти под пазарната за реномирания столичен квартал “Изток”. Затова и естественият въпрос е какви ще са последствията за втория човек в ГЕРБ, който на всички избори, печелени досега от партията, е бил и председател на предизборния щаб. От Брюксел премиерът Бойко Борисов вече обяви, че решенията ще бъдат тежки и всеки, сгрешил с купуването на апартаменти, ще си понесе последствията. Но ако оставката на Цецка Цачева, която премиерът прие, ще се гласува от 44-тия парламент заедно с новото предложение за правосъден министър, то при Цветанов думата има партията. Ако депозира оставки от двата поста - като зам.-председател на ГЕРБ и като лидер на парламентарната група, те ще трябва да бъдат гласувани съответно от Изпълнителната комисия и от депутатите на управляващата партия. И може да бъдат отхвърлени - едва ли някой се съмнява в подкрепата, която ще получи от областните и общинските структури. Разкритията за имотни придобивки на Цветанов го удрят за втори път, след като в първия мандат на ГЕРБ новината за шестте апартамента и два гаража го препъна по пътя към президентска номинация. А тази “шестица” изскочи, след като рейтингът му като вътрешен министър надскочи този на премиера Борисов. Сега Цветанов разполага с два-три дни, в които да обмисли тактиката си, тъй като в разгара на гейта замина за САЩ по покана на Американско-израелския комитет по обществени въпроси и ще се завърне в началото на идната седмица.  Точно когато разгорелият се като летен пожар скандал започна да пърли рейтинга на ГЕРБ, Борисов взе обичайните решения - оставки. Това е негов традиционен похват, така се опитва да затвори темата и да обърне негатива в пасив - колко безкомпромисно действа ГЕРБ при всяко съмнение за корупция и нарушение. Този път обаче политика в стил “няма човек, няма и проблем” не ще може да приключи темата. Оставката на Цачева не впечатлява, както не впечатли и близо двегодишният й престой на поста министър на правосъдието. Тя го получи като награда за лоялността си и самоотвержеността, с която влезе в президентската кампания и я издържа стоически въпреки вътрешнопартийното неодобрение. За кумицата Колева вече имаме повече от обосновано предположение защо е била на замминистерския пост - същото като за една вече бивша семейна приятелка и бивш председател на Софийския градски съд. Заедно с оставката си тя депозира и молба да ползва годишен отпуск. Обясни мотивите си с убеждението, че докато вървят проверките на антикорупционната комисия и на Върховната касационна прокуратура, не е редно да изпълнява функциите си на министър на правосъдието. Със заклеването на новия правосъден министър Цачева ще остане в партийната история - но поне ще си запази апартамента, придобит “на шпакловка и замазка”. Дали ще доплати, както уверяваше, може и да не разберем. В този скандал Цветан Цветанов е ключовата фигура и в негова защита от “Артекс” публикуваха на страницата си във фейсбук становище в потвърждение на изявленията му, че сделката е законна. От компанията обясняват, че с нотариален акт за замяна на недвижими имоти от 12.06.2018 г. дружеството е прехвърлило на Цветанови собствеността върху новопостроен апартамент в жилищна сграда на ул. „Латинка“ № 8 с площ от 239.90 кв.м, гараж и съответните идеални части от правото на строеж. В замяна Цветанови прехвърлили на “Артекс” собствеността върху два апартамента на ул. „Елемаг“ № 22 с обща площ 192.76 кв.м, заедно с два подземни гаража и идеални части от собствеността върху земята. А за да бъде “изравнена” стойността, Цветанов е заплатил и 100 000 лева. Надълго и нашироко от “Артекс” обясняват как не е прав всеки, който твърди, че Цветанов е придобил луксозния апартамент за 342 852 лева - колкото е данъчната му оценка, че сделката е “законна” и “стандартна” и заплашват със съдебни действия всички, които уронват добрата им търговска репутация. Оставките, приети от премиера Бойко Борисов, уронват както репутацията, така и рейтинга на управляващите. Въпросът за политическата съдба на Цветанов - независимо какво ще решат проверяващите, защото в България никой не вярва на институции - все така виси страховито. Защото, знаем, тази партия отдавна не е само на Борисов. \" \"", "date": "2019.03.24", "title": "Скандалът с имотите - две оставки и един страховит въпрос"}
{"url": "http://clubz.bg/80990-pulev_blagodarq_i_na_tezi_koito_ne_iskaha_da_pobedq", "text": "Това бяха първите думи на Кубрат Пулев на ринга след победата му над румънеца Богдан Дину в Калифорния. Той се обърна към многото наши сънародници в залата. Кобрата проля кръв и мина през трудни моменти, но нокаутира румънец Кобрата спечели с нокаут в седмия рунд, като преди това мина през аркада и беше изправен пред дисквалификация заради нечисти удари в задната част на главата. Това беше първият мач на Кубрат Пулев в САЩ. Наскоро той подписа договор с агенцията \"Топ Ранк\", а нейният бос Боб Аръм гледаше на живо и поздрави Пулев. Кобрата: Не мога да чакам повече Той коментира ситуацията, когато реферите обсъждаха дали да го дисквалифицират малко преди нокаута: България vs Румъния? Нещо като Ню Йорк срещу Ню Джързи в САЩ Богдан Дину неочаквано се оказа боксьорът, затруднил най-много Кубрат Пулев напоследък. Кобрата: Не мога да чакам повече България vs Румъния? Нещо като Ню Йорк срещу Ню Джързи в САЩ", "date": "2019.03.24", "title": "Пулев: Благодаря и на тези, които не искаха да победя"}
{"url": "http://clubz.bg/80985-dokladyt_na_mylyr_otiva_v_kongresa", "text": "Главният прокурор на САЩ Уилям Бар проучва задълбочено доклада на специалния следовател Робърт Мълър и вероятно ще огласи негово резюме днес пред Конгреса. Представител на министерството на правосъдието каза, че обобщението на обемистия документ няма да бъде представено пред законодателите в събота, което означава, че това може да стане в неделя, предаде Ройтерс. \n\tПродължилото близо две години разследване на Мълър трябва да установи дали е имало руска намеса в президентските избори в САЩ през 2016 г. и дали предизборният щаб на Доналд Тръмп е имал контакти с Москва.  \n\tОчаква се, че заключенията на специалния следовател не включват нови обвинения към приближени на президента по въпроса дали щабът на Тръмп е бил в заговор с Русия, която да помогне на бизнесмена републиканец да победи на изборите кандидатката на демократите Хилъри Клинтън, съобщи Ройтерс.  Спецпрокурорът Мълър предаде доклада за Тръмп на министъра Председателят на Камарата на представителите Нанси Пелоси е уведомила мнозинството на демократите в камарата, че ще се обяви против всякакъв вид засекретяване на доклада на Мълър. Според нея документът трябва да бъде предоставен на Конгреса по начин, който да позволи на законодателите да го обсъждат публично, каза източник на АП.  \n\tОт Белия дом съобщиха, че нито са получавали доклада, нито са били информирани за съдържанието му, съобщава БТА.", "date": "2019.03.24", "title": "Докладът на Мълър отива в Конгреса"}
{"url": "http://clubz.bg/80980-voks_otricha_holokosta_i_velichae_franko", "text": "Водач на листа с ревизионистки възгледи, кандидат-франкисти и призив за либерализиране на режима за притежаване на огнестрелни оръжия: крайнодясната партия \"Вокс\" окупира медийното пространство в Испания с провокациите си малко повече от месец преди предсрочните парламентарни избори на 28 април. Партията, за която социологическите проучвания прогнозират, че ще получи голям брой места в парламента на предстоящия вот, провокира сериозна полемика във вторник, след като обяви, че водач на листа в една от провинциите ще бъде Фернандо Пас - човек с ревизионистки убеждения, представящ се за историк. Пас в крайна сметка реши да оттегли кандидатурата си след \"медийното линчуване\", на което според него е станал жертва. Той е автор на книга, която поставя под въпрос процеса в Нюрнберг срещу представителите на нацисткия режим и твърди, че \"съвсем не е ясно със сигурност какво се случило\" по времето на холокоста. \"Това е въпрос, по който постоянно има съмнения\", твърдеше в миналото Пас, а впоследствие каза, че по-голямата част от убийствата на евреи през Втората световна война са извършени от местното население в Източна Европа. Преди Пас да се откаже от кандидатурата си, Федерацията на еврейските общности в Испания изрази загрижеността си във връзка с избора на този кандидат, като определи изказванията му като \"повод за съжаление и недопустими\". Фернандо Пас освен това е заявявал в миналото, че бомбардировката на Герника от нацистката авиация по времето на испанската гражданска война е \"мит\". Той предизвика полемика и с хомофобските си изказвания. Други двама кандидати на \"Вокс\" също привлякоха сериозно медийно внимание. Агустин Росети Фернандес де Кастро, бивш бригаден генерал от военноморските сили, и Алберто Асарта, бивш командир на силите на ООН в Ливан, ще оглавят листите на \"Вокс\" в две провинции на 28 април. Двамата са част от подписалите разпространения през юли манифест в защита на \"военния образ на генерал Франко, който е охулен днес до крайна степен\". \"Вокс\" обяви също така, че водач на листа в провинция ще бъде и Хорхе Кутиляс, който според вестник \"Паис\" е бил арестуван през 1982 г. заради това, че е хвърлял камъни по автобуси, превозващи баски деца, докато е бил главатар на фашистка банда. Една \"отявлено франкистка\" организация. Вокс \"е една отявлено франкистка организация, която използва реториката, носталгията и образите\" на режима на Франко, заяви в понеделник министърът на транспорта Хосе Луис Абалос, една от ключовите фигури на управляващата социалистическа партия. Основаната през 2013 г., \"Вокс\" няма депутати в испанския парламент, а единственото й завоевание е скорошното влизане в 109-членния регионален парламент на Андалусия на 12 нейни депутати. Въпреки това партията се озова на първа страница на новините с провокиращите си противоречия кандидати и със създаващите си полемика предложения, като например радикалната лява партия \"Подемос\" да бъде забранена, а режимът на огнестрелните оръжия - либерализиран. Идеята бе единодушно отхвърлена от всички останали партии в една страна, където по този въпрос не съществуват дебати, но тя позволи на \"Вокс\" да привлече вниманието към себе си.", "date": "2019.03.24", "title": "\"Вокс\" отрича холокоста и величае Франко"}
{"url": "http://clubz.bg/80991-slavcho_velkov_vidq_priqtelski_ogyn_sreshtu_cvetanov_ot_pone_vicepremier", "text": "Заместник-председателят на ГЕРБ и председател на парламентарната група на партията Цветан Цветанов е разпоредил манипулативно проверка срещу строителната фирма \"Артекс\", за да постигне по-добра цена за \"жилището с псалма\", купено няколко дни по-късно. А изнесената информация за това е \"приятелски огън\" от лица над Цветанов - поне на ниво вицепремиер. Тази теза разви в сутрешния блок на бТВ бившият вече депутат от БСП Славчо Велков, който бе и член на комисиите за контрол над службите и по отбраната. Както е известно, в качеството си на председател на комисията по вътрешни работи на 8 юни (петък) 2018-а Цветанов е изпратил писмо до столичния кмет Йорданка Фандъкова с искане за проверка на дейността на \"Артекс\". Следващия вторник си купува луксозното жилище от същата тази фирма. \"Артекс\" защити Цветан Цветанов с публикация във фейсбук Срещу компанията има жалби и във връзка с небостъргача \"Златен век\", и по-точно за изтекло строително разрешително. Междувременно под давление на ГЕРБ законът е бил така изменен, че разрешителите вече да са с давност десет, а не пет години от започването на строежа. Но промяната няма ретроактивно действие - т.е. със задна дата. Неясно на какво правно основание зам.-министърът в Министерството на регионалното развитие Валентин Йовев праща тълкувателно становище до общината - че строежът може да продължи, защото попада в хипотезата на 10-годишната давност. На фона на оставките Цветанов пуска бодри статуси във фейсбук Велков припомни, че \"дори главният архитект обяснява, че е бил подложен на натиск чрез SMS от собственика на фирмата\", което стана ясно от изтекло в интернет видео от участие на арх. Здравко Здравков в публично обсъждане за небостъргача на \"Артекс\" в \"Лозенец\". И направи извода: КПКОНПИ се самосезира за имотите на Цветанов, Цачева, Рашидов и Ваня Колева За Славчо Велков появата на информацията за жилището на зам.-председателя на ГЕРБ не е случайно - а е приятелски огън. Без да назовава имена, той посочи, че става въпрос за акция поне на вицепремиер със санкция отгоре. Разследването дойде от секцията на радио \"Свободна Европа\" у нас. За Велков казусът \"Цветанов\" е в стила \"когато някой бъде поразен от собствените си средства за поразяване\". И по този повод той цитира Кърт Вонегът: На фона на оставките Цветанов пуска бодри статуси във фейсбук КПКОНПИ се самосезира за имотите на Цветанов, Цачева, Рашидов и Ваня Колева", "date": "2019.03.24", "title": "Славчо Велков видя \"приятелски огън\" срещу Цветанов от поне вицепремиер"}
