{"url": "http://clubz.bg/70303-radev_edinstven_dyrjaven_glava_ot_es_na_kletvata_na_erdogan", "text": "Президентът Румен Радев беше днес единственият държавен глава от Европейския съюз на клетвата на Реджеп Тайип Ердоган като първи турски президент с изпълнителна власт. Пред Българската национална телевизия (БНТ) Радев обясни, че е участвал в церемонията, защото се стреми взаимно доверие и уважение към президентите на всички съседни страни и защото добросъседството е ключово за опазване на мира и сигурността на Балканите. ЕС и държавите му членки обаче отказаха да почетат встъпването на Ердоган в новите му разширени правомощия, които поставят под въпрос амбициите на страната за европейско членство. За Европа те поставят под въпрос бъдещето на демокрацията, разделението на властите и върховенството на закона в Турция, чиито преговори за присъединяване, започнали през 2005 година, са на практика блокирани след завоя на Ердоган към национализъм и авторитаризъм. От днес Ердоган ще съвместява функциите на държавен глава, ръководител на правителството и лидер на управляваща партия. Постът министър-председател се премахва и заемалият го Бинали Йълдъръм става председател на парламента. Ердоган ще назначава министрите, които намаляват на 16 от 23-ма, и 13 от 15-те върховни съдии. Той ще  може да назначава и уволнява и прокурори. Освен това той ще бъде и върховен главнокомандващ, под негово ръководство ще бъдат разузнавателните служби и дирекцията по религиозни въпроси. Депутатите в парламента ще бъдат повече, но няма да могат да искат вот на доверие на министрите. Ще могат да искат отстраняване от длъжност на президента, но дори парламентът да гласува с необходимите 3/5 одобрение, последната дума има назначеният от него Конституционен съд. Мандатите на президента и на парламента ще са по пет години и изборите за тях ще се провеждат заедно. Ердоган, който управлява вече 15 години, ще може да бъде президент до 2028 година. БНТ коментира, че той ще може да сбъдне мечтата си - да бъде президент през 2023-та, когато Република Турция чества своята 100-годишнина.", "date": "2018.07.09", "title": "Радев - единствен държавен глава от ЕС на клетвата на Ердоган"}
{"url": "http://clubz.bg/70300-sypruga_i_dete_na_bylgarski_grajdanin_sa_zaginali_v_jp_katastrofata_kraj_chorlu", "text": "Съпругата и дете на български гражданин са загинали в железопътната катастрофа в европейската част на Турция вчера, съобщи Външно министерство, поправяйки първоначалното си съобщение, че няма пострадали български граждани. Новите сведения са дошли след щателна проверка на личните данни на жертвите, се казва в съобщение на министерството. Съпругът и бащата на загиналите има двойно гражданство - българско и турско. Детето е на възраст под една година и по право е български гражданин, тъй като единият от родителите му е такъв. За турските власти обаче то е турски гражданин и затова на официалните запитвания те отговарят, че няма българи сред жертвите. Министерството на външните работи изказа съболезнования на близките на загиналите пътници и съобщи, че българските консулства в Истанбул и Одрин проверяват дали е имало български граждани и сред ранените.", "date": "2018.07.09", "title": "Съпруга и дете на български гражданин са загинали в жп катастрофата край Чорлу"}
{"url": "http://clubz.bg/70298-prekaleno_sym_star_za_sydiq_no_dostatychno_mlad_za_da_peq", "text": "По време на концерт на националния стадион във Варшава вчера легендарният певец на \"Ролинг стоунс\" Мик Джагър взе отношение по спора за реформите на съдебната власт в Полша, предадоха световните агенции, цитирани от БТА.  Така певецът отговори на призива на бившия полски президент Лех Валенса, който го призова да подкрепи борбата поляците \"в защита на свободата\". Валенса до \"Ролинг стоунс\": Помогнете. В Полша стават лоши неща В събота Лех Валенса призова във Фейсбук най-голямата активна рок-група да подкрепи борбата на поляците \"в защита на свободата\". Той добави, че \"в момента в Полша се случват лоши неща\". От седмица Полша е обхваната от криза, свързана с Върховния съд - 65-годишната му председателка му Малгожата Герсдорф отказа да напусне поста си, след като президентът Анджей Дуда й изпрати писмо, че е време да излезе в пенсия. Писмото следва спорен закон, който намалява пенсионната възраст на върховните съдии и изпраща в пенсия една трета от тях, преди да са изтекли мандатите им .Европейската комисия започна правна процедура срещу Полша с мотива, че законът нарушава принципа за върховенството на закона в съюзния договор. Консервативната партия \"Право и справедливост\" обяснява реформите си с необходимостта да се подобри ефикасността на съдилищата и да се бори със случаите на корупция на съдиите, припомня АФП. Пред проправителствения седмичник \"Шечи\" (Мрежи) Качински, който не заема правителствен пост, но е смятан за реалния носител на властта, казва, че ситуацията е \"или, или\". Европейската комисия критикува правителството на ПиС, че промените в съдебната система нарушават демократичните стандарти на ЕС и подкопават върховенството на закона, припомня агенцията. Доскоро 69-годишният Качински бе в болница и в продължение на седмици бе извън полезрението на обществото. В интервюто той обяснява, че имал \"опасна\" бактериална инфекция на коляното.  Полският интернет портал wirtualnapolska.pl цитира откъс от интервюто, в който Качински хвали премиера Матеуш Моравецки, че е \"влязъл в огъня и се е справил добре\". По думите на лидера на ПиС Моравецки \"е много работоспособен и притежава невероятна физическа издръжливост\" и ако не се случи нещо изключително непредвидено, той ще оглавява правителството до следващите парламентарни избори", "date": "2018.07.09", "title": "\"Прекалено съм стар за съдия, но достатъчно млад, за да пея"}
{"url": "http://clubz.bg/70299-premieryt_na_katalunq_iska_samoopredelenie", "text": "Всяко решение на проблема с Каталуня минава през признаването на правото на самоопределение. Регионалното правителство в Барселона не се отказва от нито един от пътищата за постигане на независимост. Това е заявил днес каталунският премиер Ким Тора на среща с испанския министър-председател Педро Санчес, съобщи в. \"Ел Мундо\". Двамата лидери проведоха първата среща помежду си. Санчес оглави централното правителство в Мадрид на 1 юни, след като предшественикът му Мариано Рахой бе свален с вот на недоверие. Испанското правителство обжалва независимостта на Каталуня Ким Тора заявил също, че е готов да организира нов референдум за независимост на най-богатата автономна област в Испания. Той разказа за срещата си със Санчес на пресконференция. Така премиерът сепаратист дава да се разбере, че няма намерение да се откаже от стремежа към независимост на Каталуня. Санчес също не е отстъпил от позициите на Мадрид. Той заявил на каталунския премиер, че  . Властта в Испания отмени финансовия контрол върху Каталуня Този въпрос не е бил обсъждан дълго време на срещата, продължила два часа и половина, споделиха пред \"Ел Мундо\" източници от \"Монклоа\" - резиденцията на премиера в Мадрид. Според тях важното е, че двамата лидери са се видели и са провели разговори. При това ора отиде доброволно в Мадрид, и то с влак. Каталунският премиер повдигнал темата и за арестуваните сепаратистки лидери, които смята за политзатворници. Става дума за бившата председателка на каталунския парламент Карме Форкадел и за Жорди Санчес и Жорди Куишар - лидери на две движения, борещи се за независимост на региона. Санчес отвърнал, че  . Тора и Санчес се разбраха за нова среща помежду им наесен. Те се договориха и за възстановяването на двустранната комисия, известна под името Estado-Generalitat. Тя включва представители на централната власт в Мадрид и на регионалната управа в Барселона. Въпреки че никой не е отстъпил от позициите си, Тора похвали Санчес, че го е изслушал внимателно и, изглежда, бил готов за диалог. Испанският премиер направи жест към Каталуня, като премести в тамошни затвори арестуваните сепаратисти, които досега бяха в Мадрид. Премиерът на Каталуня бе избран на 14 май - само седмица преди крайния срок. В продължение на пет месеца областта бе с временно отнета автономия. Властите в Мадрид задействаха тази мярка, предвидена в член 155 на конституцията, след като парламентът в Барселона обяви едностранно независимост на 27 октомври 2017 г. Предсрочните парламентарни избори отново бяха спечелени с абсолютно мнозинство от трите сепаратистки партии, взети заедно. Властта в Испания отмени финансовия контрол върху Каталуня", "date": "2018.07.09", "title": "Премиерът на Каталуня иска самоопределение"}
{"url": "http://clubz.bg/70301-trymp_pak_nedovolen_ot_evropejskite_razhodi_za_otbrana", "text": "Американският президент Доналд Тръмп започна \"артилерийска подготовка\" за срещата на върха със съюзниците си от НАТО в Брюксел с нови словесни залпове в характерен стил в туитър.  Ден преди срещата той отново взе под прицел съюзниците си и повтори искането си те да увеличат разходите си за отбрана, предаде Франс прес. Това написа в социалната мрежа Тръмп, който заминава утре за срещата на алианса в сряда и четвъртък в Брюксел. Миналата седмица генералният секретар на НАТО Йенс Столтенберг съобщи, че вече осем от членките на алианса са постигнали целта да отделят 2 процента от БВП за отбрана, в сравнение с три през 2014 година. Тези страни са САЩ, Гърция, Обединеното кралство, Естония, Румъния и Полша. През 2014 г. съюзниците в НАТО се споразумяха да достигнат ниво на отбранителните разходи от 2 на сто от БВП до 2024 г. Очаква се сега Тръмп да срещне охладнели европейски партньори, които са разгреневени от митата, които той наложи на стоманата и алуминия от ЕС и от заплахите му да удари с 25-процентови мита вноса на автомобили от Стария континент.", "date": "2018.07.09", "title": "Тръмп - пак недоволен от европейските разходи за отбрана"}
{"url": "http://clubz.bg/70297-hyrvatite_se_izviniha_na_rusiq_zaradi_replikata_slava_na_ukrajna", "text": "Шефът на хърватския футболен съюз (HNS) и величие на футбола Давор Шукер се извини на Русия заради разпространеното видео, в което защитникът Домагой Вида и треньорът Огнен Вукоевич посвещават победата в четвъртфинала на Световното на Украйна. Хърватският национал Домагой Вида: Слава на Украйна (ВИДЕО) Вукоевич, който беше част от щаба на селекционера Златко Далич и изпълняваше ролята на скаут за разузнаване на съперниците, е освободен от тима. Той и вкаралия гол за 2:1 в руската врата Вида също поднесоха извинения в обръщения, публикувани в официалния сайт на HNS. Само предупреждение за Домагой Вида за \"Слава на Украйна\" Съюзът и националният отбор се разграничават от действията им. Шукер участва в пресконференция на селекцията, на която предстои полуфинал срещу Англия в сряда от 21 часа на стадион \"Лужники\". Домагой Вида получи само предупреждение от ФИФА заради репликата  HNS потвърждава, че акредитацията на Огнен Вукоевич, бивш футболист на \"Динамо\" (Киев), подобно на Вида, е отнета и той повече няма да изпълнява функции в тима.  Обяснението на Вида присъства в друго прес съобщение на HNS, в което пише, че видеото на треньора и футболиста било направено в отговор на подкрепата, която Хърватия получила от Украйна по време на Световното. Вукоевич и Вида имали дълбока връзка с тази страна, тъй като са играли за киевския \"Динамо\". Ето кога и къде са полуфиналите на Световното Президентката на Хърватия пее патриотични песни с отбора (ВИДЕО) Само предупреждение за Домагой Вида за \"Слава на Украйна\" Ето кога и къде са полуфиналите на Световното Президентката на Хърватия пее патриотични песни с отбора (ВИДЕО)", "date": "2018.07.09", "title": "Хърватите се извиниха на Русия заради репликата \"Слава на Украйна\""}
{"url": "http://clubz.bg/70174-kogo_zasqga_tyrgovskata_vojna_mejdu_sasht_i_kitaj", "text": "Какво се случва, когато двете най-големи световни икономики започнат война? Е, не истинска война. Но САЩ и Китай са в началото на търговска война, за която никой не знае колко мащабна ще стане и колко дълго ще продължи. 4:01 по Гринуич: американските мита срещу Китай влязоха в сила Ето как търговската война между САЩ и Китай засяга всички ни: От петък в полунощ в сила са американски мита от 25% върху редица китайски стоки, което автоматично ги прави с 25% по-скъпи за потребителите в САЩ. Сред тях са: Американските мита са насочени срещу стоките, произведени по плана \"Made in China 2025\". Като ответна мярка, Пекин удари следните сектори: И докато Пекин е особено добър в удрянето с юмрук по масата, в действителност нещата са малко по-различни. Той наскоро се връща от Китай, където провежда изследвания на бизнес климата. Тези тревоги, казва той, могат да доведат до по-ниско доверие и повече предпазливост от страна на компаниите, които планират инестиции. Тоест плановете за разширяване ще бъдат замразени. А това ще има директни последствия върху бизнеса в цяла Азия. В най-голям риск са икономиките на САЩ и Китай, разбира се. Но те не са единствени. Според икономиста Тимур Баиг от водещата сингапурска банка DBS, търговската война може да доведе до спад от 0.25% в БВП на двете страни. А догодина ситуацията ще е още по-лоша - очаква се 0.5% спад. Страни като Южна Корея, Сингапур и Тайван също ще са сериозно засегнати. Китай е източник на много от компонентите, които тези страни използват за производство на готови стоки. Както изтъква Ник Маро от \"Икономист\", \"всяко намаляване на износа на Китай има задължително ефекти в тези страни\". Китайските производители могат да се преместят в съседни страни и така да избегнат американските мита, но това би отнело време, а и нито една от тези държави не могат да предложат такъв пазар и толкова многобройна работна ръка като Китай. Американските фирми, които работят в Китай, също ще се понесат ефектите от ответната реакция на Пекин. Компанията на Илон Мъск \"Тесла\" например многократно изтъква колко важен е китайският пазар за нея. И тъй като внася електрическите си коли в Китай, ще се сблъска с 25% увеличение на пазарната цена заради митата. Автомобилите на Мъск ще станат по-малко конкурентоспособни на китайския пазар. Този въпрос задавам на всеки бизнесмен, когото срещна, и отговорът почти винаги е един и същ: никой не знае. Ако историята може да предсталява някакъв учител, предходните търговски войни винаги са водели до икономически кризи. Например въведените през 1930 г. американски мита за над 20 000 стоки, внасяни в страната, се смята че води до сериозен спад в световната търговия. САЩ и Китай пред търговска война с непредвидим край Изследване показва, че световният търгвски обмен е спаднал с 66% от 1929 до 1934 г.,  вносът и износът на САЩ в Европа също е спаднал с две трети. Никой не казва, че това задължително ще се случи сега със САЩ и Китай. Но бизнесът става все попредпазлив, а опасенията нарастват. Принципът \"око за око\" в отношенията между Пекин и Вашингтон може да ги доведе до момента, в който и двете страни няма да се откажат, за да не изглежда, сякаш се предават.  Това, на което се надяват много бизенсмени, е че кризата ще бъде решена с преговори. Но ако това не стане, кризата ще ескалира и накрая всички ще обеднеем малко или много. Дори тези, които не са пряко засегнати от търговската война. САЩ и Китай пред търговска война с непредвидим край", "date": "2018.07.09", "title": "Кого засяга търговската война между САЩ и Китай?"}
{"url": "http://clubz.bg/70296-mediana_otchete_evroskepticizym_i_udar_vyrhu_obraza_na_pravitelstvoto", "text": "Изследването е проведено по метода лице в лице в периода 1-6 юли сред 1008 пълнолетни граждани. Един от основните изводи е, че краят на европредседателството \"носи по-скоро разочарование и засилване на скептицизма\". На въпроса \"България ще има ли (има ли) някаква полза от европредседателството?\" през май 49 на сто са посочили \"да\", а през юли процентът е спаднал до 37. За отговора \"не, няма да има\" числата са респективно 28 към 43. Българите изобщо са станали песимисти за бъдещето. Но с това скептичните настроения към европейската идея не се изчерпват.  Петдесет и девет на сто са посочили, че не могат да преценят, 25 на сто - че няма такова нещо като \"европейска солидарност\". И вадят заключението: Естествено, това \"удря и върху имиджа на управлението\", смятат още от социологическата агенция. Ако по време на председателството е имало нараснал оптимизъм, сега се наблюдавал обратният процес. И в този смисъл: От \"Медиана\" са задали въпроса: \"Управлението на третото правителство на Бойко Борисов вдъхва ли ви доверие или по-скоро ви разочарова?\" и са получили съответните отговори: През май 29 на сто са посочили, че им вдъхва доверие (27 на сто през юли); 54 на сто през май са разочарованите (56 на сто през юли); 17 на сто и през двата месеца не могат да преценят. Оценката, която пишат на кабинета през май, е \"среден 3,44\" по шестобалната система, а през юли - 3,40. Средно 45 процента са посочили, че искат това правителство да изкара пълния си мандат (46/43 - май/юли). Изследването отчита, че електоралните нагласи на българина не са се променили особено. Подкрепата за ГЕРБ е спаднала с 1 на сто, а за БСП - с 2 процента. Разликата между двете основни политически формации се запазва такава, каквато е измервана от \"Медиана\" и през последната половин година - 4 на сто в полза на ГЕРБ. Социолозите обаче са  Ето и какви лични рейтинги на политиците са измерили още от агенцията:  ", "date": "2018.07.09", "title": "\"Медиана\" отчете евроскептицизъм и удар върху образа на правителството"}
{"url": "http://clubz.bg/70282-zashto_nikoj_ne_e_razbral_dali_zaginaliqt_daniel_e_v_partijniq_dom", "text": "Трагедията със смъртта на младия охранител Даниел Тасев, открит в шахта край обекта, на който е работел - ремонта на Партийния дом, породи въпроси за отговорността на фирмата изпълнител на обществената поръчка, ангажиментите, които е поела за обезопасяването на строителната площадка, както и каква точно е функцията на служителите от Националната служба за охрана (НСО), които пазят сградата като обект от националната сигурност. До момента е известно само, че е образувана проверка от Пето РПУ, а по-късно и Софийската градска прокуратура съобщи, че се заема. Работната версия е - причинена смърт поради немарливост.  Търгът за ремонтните дейности на Партийния дом беше спечелен от консорциума \"НС груп\" ДЗЗД, регистриран в София. Собственици са \"Електрон прогрес\" ЕАД и \"АТ инженеринг 2000\" ООД. Строителният контрол пък се осъществява от \"Ка консулт 04\" ООД по силата на отделен търг, проведен от Народното събрание. Според договора,  на сайта на Народното събрание, изпълнителят се задължава да осигури \"постоянна денонощна охрана на строителната площадка\". Това обаче не съответства на думите на Филип Чипев, собственик на наетата като подизпълнител охранителна фирма \"Дефанс консулт\", прекия работодател на 25-годишния Даниел. В сутрешния блок на бТВ Чипев обяви, че компанията е наета да охранява обекта само в интервала 19-7 ч., т.е. само като нощна охрана. Загина охранител от фирма, свързана със Султанка Петрова Така на практика, след като един охранител не сдава поста на следващия, се получил \"луфт\" и никой не е разбрал за липсата на Даниел Тасев, докато неговите близки не подали сигнала за изчезването му денонощие по-късно. Пита се - нарушил ли е изпълнителят \"НС груп\" условията по договора за сключване на обществената поръчка? Собствениктът на охранителната фирма Чипев не отговори на многобройните ни позвънявания. От \"Електрон прогрес\" прехвърлиха въпросите ни към \"АТ инженеринг\" за въпроси, свързани с договорните отношения с подизпълнителите и конкретно към охраната. От АТ пък казаха, че управителите няма да дават обяснения и изявления, докато тече следствието. Такъв бе и отговорът от администрацията на парламента като възложител на поръчката, след като опитахме да се свържем с главния секретар Стефана Караславова. Пак изпълнителят е задължен да обезопаси не само самата строителна площадка, но и зоните около нея. Дали и въпросната шахта влиза в зоната, определена като такава, за която е нужно обезопасяване, засега не е ясно. Софийската градска прокуратура (СГП) образува досъдебно производство за смъртта на Даниел Тасев, 25 г., открит в шахта на строеж в сградата на Народното събрание, пл. „Княз Александър Батенберг\" 1, съобщиха от държавното обвинение. Първоначалната версия  поради незнание или немарливо изпълнение на занятие (чл. 123, ал. 1 от НК). Разследването е възложено на следовател от СО-СГП, който е извършил оглед на местопроизшествието. Освен това с постановление на наблюдаващия прокурор от СГП е назначена съдебномедицинска експертиза за установяване причината на смъртта.   Клуб Z се обърна и към Национална служба \"Охрана\" с въпроси за опазването на сградата и за това как се осъществява връзката между частната фирма и държавната служба. Мотивът ни бе, че трагичният инцидент се е случил на територия, охранявана от НСО като обект от национална сигурност. Отговор така и не пристигна. БСП към \"достойните патриоти\": махнете Султанка Петрова Неофициално от НСО споделиха, че ангажиментът им се изчерпва само до входовете на сградата – да проверяват дали влизащите имат съответния пропуск и дали не носят на влизане опасни вещества или оръжие. Гардове на НСО не \"патрулират\" из коридорите на Партийния дом, а системата за регистрация не сигнализира, ако някой е влязъл, но не е излязъл от сградата. Нямат и ангажимент да опразват Партийния дом след определен час. Затова и от НСО не са знаели във или извън сградата е Тасев. От държавната служба излязоха следобед днес с кратко съобщение, в което има съболезнования, но не и отговори: БСП към \"достойните патриоти\": махнете Султанка Петрова", "date": "2018.07.09", "title": "Защо никой не е разбрал дали загиналият Даниел е в Партийния дом"}
{"url": "http://clubz.bg/70293-bez_partijna_subsidiq_nacionalniqt_syyuz_umira_obqvi_lo_pen", "text": "Отказът от аванс на партийната субсидия на френския \"Национален съюз\" ще доведе до смъртта на партията, обяви лидерката Марин Льо Пен днес, съобщи БиБиСи. Бившият \"Национален фронт\", прекръстен тази година, се опита да вземе миналия месец половината от публичното си финансиране - 2 млн. евро. Парите обаче бяха блокирани от френския финансов прокурор.  Френският \"Национален фронт\" стана \"Национален съюз\" Причината - в момента тече разследване срещу партията за злоупотреба с около 7 млн. евро от средствата на Европарламента, предназначени за заплати на сътрудниците на депутатите между 2009 и 2017 г. Пред френска телевизия Льо Пен заяви, че решението \"не спазва никакви юридически критерии\" и го определи като \"атака срещу демокрацията\" и \"държавен преврат\". Националният съюз разчита основно на субсидията си, тъй като е затруднено да получи заем от банка за своите кампании. Съдът на ЕС нареди миналия месец националистите да върнат почти 300 000 евро от средствата, за които се твърди, че са били използвани за изплащане на парламентарните сътрудници за извършване на извънпарламентарна работа. Група от 35 евродепутати, включително от партията на Льо Пен - пък получиха заповед да върнат 500 000 евро, за които се твърди, че са изхарчени за луксозни вечери и коледни подаръци. Льо Пен осъдена - трябва да възстанови 300 000 евро на Европарламента Льо Пен отрече обвиненията и заяви:  Не става ясно защо за работата срещу ЕС трябва да се плаща от бюджета на ЕС и от джоба на всички европейски граждани. Естествено, че ще обжалваме решението, добави Льо Пен. Льо Пен осъдена - трябва да възстанови 300 000 евро на Европарламента", "date": "2018.07.09", "title": "Без партийна субсидия \"Националният съюз\" умира, обяви Льо Пен"}
{"url": "http://clubz.bg/70289-pyrvoto_izdanie_na_mecho_puh_podaryk_za_kryshteneto_na_princ_lui", "text": "Британският принц Хари ще подари на племеника си принц Луи първото издание на книгата \"Мечо Пух\" по случай кръщенето днес. Хари е платил 8000 лири за книгата, издадена през 1926 година. Тогава е бил завъртян първият тираж от 30 000 копия. Хари много обичал като малък да слуша как майка му лейди Даяна му чете приказки. Любимата му книга остава за приключенията на Робинзон Крузо. Принц Луи, третото дете на принц Уилям и съпругата му Катрин, ще бъде кръстен днес на малка, частна церемония, водена от архиепископа на Кентърбъри, съобщи Ройтерс. Луи е пети по ред в наследяването на престола. Той се роди на 23 април т.г. и ще бъде кръстен в кралския параклис на двореца Сейнт Джеймс, в центъра на Лондон. Брат му принц Джордж също бе кръстен на третия месец, докато сестра му Шарлот - на втория. По изключение обрядът е насрочен за следобед. Обикновено кръщенетата на кралските особи се правят сутрин.  Луи ще носи същата дреха, с която са кръстени и Джордж и Шарлот. Тя е реплика на облеклото, с което през 1841 е кръстена първата дъщеря на кралица Виктория. И всики останали кралски бебета след нея. Кръщенето ще се извърши в специален кристален купел, покрит с позлатено сребро. Водата е донесена от река Йордан. Прапрабаба му Елизабет и съпругът й принц Филип обаче няма да са сред гостите на церемонията, събщиха от двореца Кенсигтън. Отсъствието на 92-годишната кралица не се дължи на здравословни проблеми, твърди източник от двореца. Елизабет Втора, която е най-възрастният и най-дълго управлявал монарх, пропусна служба в катедралата \"Сейнт Пол\" в Лондон по повод 200-годишнината от основаването на ордена на Св. Михаил и Св.Георги миналия месец, но имаше редица публични изяви оттогава. Кралицата трябваше да се върне в Лондон в понеделник заради натоварената си програма, част от която е и предстоящата среща с президента на САЩ Доналд Тръмп в петък в Уиндзорския замък.", "date": "2018.07.09", "title": "Първото издание на \"Мечо Пух\" подарък за кръщенето на принц Луи"}
{"url": "http://clubz.bg/70295-dvama_ministri_napusnaha_mej_nesyglasni_s_plana_j_za_brekzit", "text": "Британският външен министър Борис Джонсън подаде днес оставка, предаде Би Би Си. Той е вторият министър, напуснал правителството на Тереза Мей през последното денонощие и предпочел да се оттегли, вместо да подкрепи плановете на премиерката за мек \"Брекзит\". Преди Джонсън оставки подадоха министърът за \"Брекзит\" Дейвид Дейвис и заместникът му Стив Бейкър. Новият британски преговарящ за \"Брекзит\" е Доминик Рааб На среща в петък с министрите си Мей успя да постигне компромис с дълбоко разделения си кабинет за създаване на  зона за свободна търговия между Великобритания и ЕС. След консултации с приятели и съмишленици обаче Джонсън решил, че не може да подкрепи такава сделка. И нарекъл идеята на Мей \"л... в целофан\". Премиерката е приела оставката на външния министър, съобщи говорител на \"Даунинг стрийт\". Новият първи дипломат на Лондон ще бъде обявен скоро. Джонсън бе лицето на кампанията за излизане на Обединеното кралство от ЕС. Оставката му ще задълбочи усещането за криза около Тереза Мей и ще увеличи шансовете тя да бъде подложена на вот на недоверие. Много от поддръжниците на министър-председателката са убедени, че тя ще оцелее. Но ако загуби, Мей ще трябва да влезе и в битка за лидерския пост на Консервативната партия. Един от потенциалните кандидати да я наследи е Джонсън. Оставките Джонсън и на Дейвис са резултат от разногласия по въпроса за излизането на Обединеното кралство от ЕС, заяви днес Мей, цитирана от Франс прес. Мей каза, че правителството й ще публикува в четвъртък т.нар. \"Бяла книга\" за \"Брекзит\", предаде Ройтерс.  Тя призова ЕС трябва да подходи по-конструктивно към новото й предложение за свободна търговска зона между страната й и  съюза. В противен случай Обединеното кралство ще напусне блока без сделка. Джонсън и Дейвис се оттеглиха от постовете си в знак на протест срещу този план, отбеляза агенцията. По думите й преходният период от март 2019 г. до края на 2020 г. няма да бъде удължаван. Тя добави, че след напускането Европейският съд няма да има юрисдикция на острова.  Британският финансов министър Филип Хамънд каза днес, че дава пълната си подкрепа за плана на Мей, който включва близки търговски отношения с ЕС след Брекзита. Той заяви, че предложението на Мей \"поставя най-напред работните места и защитава благоденствието на страната ни\". Предизвиканата от Брекзита бъркотия е проблем, който няма да изчезне с политически напускания, заяви председателят на Европейския съвет Доналд Туск по повод оставките на Дейвис и Джонсън, предадоха ДПА и Ройтерс, цитирани от БТА. Коментарът му дойде в момента, когато стана известна и оставката на Джонсън. Бившият полски премиер Туск се е изказвал остро критично за Брекзита и е подкрепял възможността британците да променят решението си и да останат в ЕС, отбелязва Ройтерс. ", "date": "2018.07.09", "title": "Двама министри напуснаха Мей, несъгласни с плана й за \"Брекзит\""}
{"url": "http://clubz.bg/70286-simeonov_za_gorivata_tova_e_pataklama_nqma_kak_da_ne_se_namesq", "text": "С тези думи и днес вицепремиерът Валери Симеонов демонстрира подкрепата си за малките производители на горива и собственици на бензиностанции, с които отново се срещна по повод спорния закон за горивата внсен от депутат от групата на Обединени патриоти, коалицията на която Симеонов е съпредседател - Емил Димитров- Ревизоро. Дребният бизнес протестира от седмици докато проектът се придвижва безпроблемно из парламентарните комисии, в т.ч. миналата седмица през водещата комисия - оглавявана от Ревизоро. Държавата ще търси 1 млрд. лв. приходи с нови правила за търговци с горива Основните обвинения са, че проектът лобира за големите производители на горива като \"Лукойл\", тъй като с него се въвеждат непосилни изисквания за малките играчи - като специален режим на регистрация за различните видове търговци с горива, изискване за минимален капитал, образователен ценз и стаж, както и предварителен депозит от всяка бензиностанция или търговец на едро за обезпечаване на плащания по евентуални административни актове. Любопитното е, че срещата не се проведе в кабинета на Симеонов в Министерския съвет, а в партийната централа на НФСБ на \"Раковски 134\". Така Симеонов подчерта, че участва в дискусията като партиен лидер, а не като вицепремиер, защото законопроектът бил внесен от депутат, а не от член на кабинета. Симеонов за Закона за горивата - \"отвратителен, в полза на \"Лукойл\" По този повод любопитно е и че самият Ревизоро вече на няколко пъти в публичните си изяви посочи, че той е само физическият вносител на текстовете, но те били писани от кабинета. Това той стори и в неделя като гост на предаването \"120 минути\" по бТВ. Където заяви: Симеонов за Закона за горивата - \"отвратителен, в полза на \"Лукойл\"", "date": "2018.07.09", "title": "Симеонов за горивата: Това е патаклама, няма как да не се намеся"}
{"url": "http://clubz.bg/70288-bryuksel_napomni_na_pekin_che_es_ima_obshta_tyrgovska_politika", "text": "Това заяви говорител на Европейската комисия (ЕК) на днешния й редовен брифинг по повод срещата \"16+1\" в София миналата събота. На нея българският премиер Бойко Борисов бе домакин на своя китайски колега Ли Къцян и на ръководители и висши представители на правителствата на още 15 източно- и централноевропейски държави. Борисов: Китай не разделя Европа, помага на бедните в нея да догонят богатите Къцян използва форума, за да декларира, че единният и проспериращ ЕС е важен за страната му и че икономическите проекти на Китай в новоприетите членки на ЕС и кандидатките за присъединяване нямат за цел да разделя ЕС и да заобикалят правилата му. Той намекна за основните критики на ЕС срещу затвореността на китайската икономика и валутните манипулации в международната търговия, които мотивираха наложените миналия петък американски мита за 34 милиарда долара върху вноса от Китай. В отговор Пекин настойчиво търси търговско сближаване с ЕС срещу САЩ, което се очаква да бъде основна тема на насрочената на 16 и 17 юли европейско-китайска среща на върха в китайската столица.  Китай и 16-те джуджета Говорителят подчерта, че търговията е изключителна компетентност на ЕС, която му е делегирана от държавите членки. Той даде да се разбере, че в тази област трети страни не могат да се договарят сепаративно с отделни или с групи страни от съюза. Той не коментира обявената на срещата инициатива България да създаде консултативен център за бизнеса с Китай по правилата на ЕС. Днес Ли се среща с германската канцлерка Ангела Меркел в Берлин, а на 16 и 17 юли приема председателите на Европейския съвет и на Европейската комисия Доналд Туск и Жан-Клод Юнкер на поредната среща на върха ЕС-Китай в Пекин. Китай и 16-те джуджета", "date": "2018.07.09", "title": "Брюксел напомни на Пекин, че ЕС има обща търговска политика"}
{"url": "http://clubz.bg/70290-luis_enrike_e_noviqt_trenor_na_ispaniq", "text": "Луис Енрике е новият селекционер на националния отбор на Испания, съобщи футболната федерация на страната. Бившият национал и футболист на \"Реал\" (Мадрид) и \"Барселона\" заменя Фернандо Йеро. Йеро пое \"Ла Роха\" ден преди началото на мондиала на мястото на уволнения Юлен Лопетеги. Специалистът беше освободен заради подписания договор с \"Реал\" (Мадрид), обявен в навечерието на първенството. Преди дни Фернандо Йеро заяви, че напуска и предишната си позиция. Той е заменен от Хосе Молина. Русия изхвърли Испания от Мондиала с дузпи (СНИМКИ) Футболната федерация реагира бързо и ангажира Луис Енрике, който беше безработен след напускането на \"Барселона\" преди година. Бившият нападател бе кандидат за \"Челси\", но не се стигна до споразумение. Договорът на Енрике е за две години - до 2020 г., когато е Европейското. Испания се провали на Световното - \"Ла Роха\" отпадна на осминафинал с дузпи срещу Русия. Отборът беше смятан за фаворит за достигане поне до полуфинал. Селекционерът на Испания уволнен ден преди Световното Енрике е на 48 години. Той има 62 мача в националния отбор, участвал е на три мондиала. Има златен олимпийски медал от 1992 г. Първият официален мач на новия наставник ще бъде на 8 септември, когато Испания среща Англия в новия турнир Лига на нациите. Селекционерът на Испания уволнен ден преди Световното", "date": "2018.07.09", "title": "Луис Енрике е новият треньор на Испания"}
{"url": "http://clubz.bg/70291-kyrvavo_sbogom_ot_arq_stark", "text": "Актьорският състав на „Игра на тронове” започна да се сбогува с екипите и колегите още преди месец. Вече са заснети последните сцени на Софи Търнър (Санса Старк), Емилия Кларк (Денерис Таргариен), Николай Костер-Валдау (Джайм Ланистър), Лина Хийди (Церсей Ланистър)… Към актьорите, приключили ангажимента си по най-гледания сериал, се присъедини и Мейси Уилямс, която е в ролята на най-малката дъщеря на Нед Старк, Аря, от 12-годишна, пише „Индипендънт”. Подобно на Емилия Кларк, която отбеляза последния си снимачен ден с пост в Инстаграм, за своето последно „сбогом“ с „Троновете“ Уилямс качи снимка на белите си кецове, покрити с кръв (допускаме, че тя не е автентична). Под кадъра се четяха хаштаговете: „последната останала жена”, „ще спя в следващите четири години”, „шегувам се, аз не спя”. Коментарът „последната останала жена” определено поражда съмнения дали става дума за оцеляването на Аря Старк до последния момент на сериала, или пък Уилямс има предвид, че е последната актриса, която приключва с работата си по продукцията. Първото допускане е малко вероятно, предвид клаузата за конфиденциалност, включена във всеки актьорски договор от „Игра на тронове”. Но все пак сериалът отдавна е научил почитателите си да вярват с нова сила в максимата „Очаквай неочакваното”. Междувременно Софи Търнър даде серия от интервюта за различни американски издания и от тях става ясно, че според актрисата това е най-кървавият сезон досега. Тя намекна за много смърт, включително и на главни герои, а в най-скорошната си изява издава, че финалът ще ни покаже неочакван обрат. Костер-Валдау пък обясни, че забавянето на премиерата идва от там, че снимките на последния сезон траят повече от снимките на двата предишни сезона на сериала.", "date": "2018.07.09", "title": "Кърваво \"сбогом\" от Аря Старк"}
{"url": "http://clubz.bg/70276-hibridite_sa_po_dobro_reshenie_ot_elektromobilite_v_kratkosrochen_plan", "text": "Все по-широката употреба на презареждаеми хибридни автомобили от частни лица и търговци е най-доброто средносрочно решение за намаляване вредното въздействие на транспорта върху околната среда, сочи изследване, цитирано от Франс прес. Авторите на проучването определят като контрапродуктивна и надпреварата за достигане на максимална автономност при електрическите коли. И от Mercedes обещават електрически двигател на всичките си модели Докладът на френската Агенция по околна среда и управление на енергията (Ademe) има за цел да сравни икономическата обоснованост (цената за притежаване на кола, включително евентуални помощи за закупуване) и екологичния ефект до 2030 година на автомобили с различни видове двигатели (дизелов, бензинов, хибриден, електрически). Както може да се очаква, бъдещето на дизеловите и бензиновите двигатели изглежда обречено през 2030 година освен при сегмента на големите камиони в резултат на конкуренцията на електрическите технологии и на все по-твърдите политики за защита на околната среда. Авторите на проучването изтъкват, че както изглежда, бъдещето на малката градска кола принадлежи на електромобилите. Докато много автомобилостроители масово залагат на електрическите коли, опитвайки се да увеличат тяхната автономност, проучването показва, че тези технологии, които ще стават все по-рентабилни с намаляването на цените на батериите и помощите за купуване на електромобил, могат да се изправят пред силната конкуренция на хибридните коли. Трябва да се внимава с надпреварата за по-голяма автономност, тъй като тя води до употребата на по-големи и по-тежки батерии, които оскъпяват колата, производството им е вредно за околната среда. Тъкмо обратното - презареждаемите хибридни коли са с по-малки батерии и те имат по-малко вредно отражение върху околната среда, по-специално при всекидневни разстояния под 50 километра, макар че цената им все още е пречка за тяхното развитие. Освен това тези превозни средства трябва да се използват редовно, а батерията им да се зарежда всеки ден, за да се използва максимално употребата им в електрически режим, уточняват авторите на проучването. Все пак заключението в доклада е, че за да се намалят парниковите емисии от транспорта, оптималното решение е да се използва обществен транспорт, независимо дали електрически или хибриден. В този случай също хибридните автобуси в краткосрочен план се оказват \"междинно решение, представляващо добра алтернатива на конвенционалния дизелов автобус\" в очакване на момента, когато цените на изцяло електрическите автобуси ще намалеят.", "date": "2018.07.09", "title": "Хибридите са по-добро решение от електромобилите в краткосрочен план "}
{"url": "http://clubz.bg/70277-vss_plashta_4_900_lv_mesechen_svoboden_naem_na_chetirima_svoi_chlenove", "text": "Висшият съдебен съвет (BCC)  плaщa свободен нaeм за четирима свои членове, които нe пoлзвaт вeдoмcтвeни жилищa, и oбщите месечни разходи за тях са 4900 лeвa. B пpeдния мaндaт нa cъвeтa тази eĸcтpa ca пoлзвaли осем души, ĸaтo cyмитe ca вapиpaли oт 800 дo 684,54 лeвa. Toвa пише правният сейт \"Де факто\", който е получил cпpaвĸa от BCC пo Зaĸoнa зa дocтъп дo oбщecтвeнa инфopмaция. Тя е в отговор на питaне на колегите, свързано с медийна кампания срещу единcтвeния вeдoмcтвeн нaeмaтeл в дeйcтвaщия BCC Aтaнacĸa Дишeвa, ĸaĸтo и с пocлeдвaли пpoмeни в пpaвилaтa зa вeдoмcтвeнитe aпapтaмeнти. Пленумът на съвета ги oдoбpи през минaлaтa ceдмицa c apгyмeнти за „coциaлнa cпpaвeдливocт“. Вeдoмcтвeнитe нaeми, които са в пъти пo-ниcĸи oт пaзapнитe, ce зaплaщaт oт нacтaнeнитe тaм ĸaдpoвици, мaгиcтpaти и инcпeĸтopи, „cвoбoдният нaeм“ дoceгa бe зa cмeтĸa нa бюджeтa нa cъвeтa (зa нeгoвитe члeнoвe). Сyмaтa зa това вapиpaшe – oт 800 лeвa мaĸcимyм в пpeдния BCC дo 1000 лeвa в сегашния и тя бeше глacyвaнa имeннo oт ĸaдpoвицитe. Нaпocлeдъĸ те ce ceтиxa зa  „cпpaвeдливocттa“ и за това, чe пoлyчaвaщитe виcoĸи зaплaти ĸaдpи нa тpeтaтa влacт мoгaт дa cи пoзвoлят жилищa нa coбcтвeни paзнocĸи, не да използват ведомствени, посочва \"Де факто\". Прицел на промените се оказа съдията Атанаска Дишева, която  е сред най-острите критици на статуквото във ВСС, съобщава сайтът.  Измeждy 22-мaтa избopни члeнoвe в нoвия cъcтaв нa BCC, чийтo мaндaт зaпoчнa пpeз oĸтoмвpи 2017 г., вeдoмcтвeн нaeмaтeл e билa caмo Дишeвa – зaпaзилa вeдoмcтвeнoтo жилищe, пpeдocтaвeнo й ĸaтo cъдия oт Bъpxoвния aдминиcтpaтивeн cъд. Heйният мeceчeн нaeм e извecтeн – 202 лeвa зa 173 ĸвaдpaтa в столичния квартал „Изтoĸ“. Кaдpoвицитe, ĸoитo нe ca oт Coфия, ca общо шecтимa, ĸaтo eдин oт тяx –  , пътyвa oт Πepниĸ дo BCC. Πo нeoфициaлнa инфopмaция   cъщo нe пoлзвa тaзи възмoжнocт. Зa ocтaнaлитe чeтиpимa   дoceгa BCC e плaщaл cвoбoдeн нaeм, oбщaтa мeceчнa cyмa e билa 4900 лв. Правният сайт е попитал и ĸoлĸo oт члeнoвeтe нa пpeдния cъвeт ca били нa cвoбoдeн нaeм, зaплaщaн oт бюджeтa нa BCC, както и ĸaĸви ca били cyмитe. Ha oceм ĸaдpoвици oт пpeдния cъвeт e плaщaн cвoбoдeн нaeм oт cъдeбния бюджeт – Гaля Гeopгиeвa, Димитъp Узyнoв, Eлĸa Aтaнacoвa, Kapoлинa Heдeлчeвa, Дaниeлa Kocтoвa, Юлиaнa Koлeвa, Pyмeн Бoeв, Poзaлин Tpeндaфилoв, ce coчи в cпpaвĸaтa нa BCC. Kocтoвa, Heдeлчeвa и Aтaнacoвa ca били нa cвoбoдeн нaeм oт 2012 дo 2017 г., пo вpeмe нa цeлия мaндaт (c вapиaции нa мeceцитe), тaĸa e и c Poзaлин Tpeндaфилoв, ĸoйтo oбaчe бeше члeн нa BCC caмo oт фeвpyapи дo oĸтoмвpи 2017 г. (нa мяcтoтo нa yвoлнeния пoĸoeн Kaмeн Cитнилcĸи). Haй-виcoĸи ca cyмитe зa Гaля Гeopгиeвa и Eлĸa Aтaнacoвa – пo 800 лeвa нa мeceц. BCC e плaщaл тoзи нaeм зa Гaля Гeopгиeвa oт 14 дeĸeмвpи 2012 г. дo 31 юли 2015 г. Πo 750 лeвa нa мeceц e плaщaл BCC зa Poзaлин Teндaфилoв и Pyмeн Бoeв – oт нoeмвpи 2012 г. дo 1 юли 2013 г., ĸoгaтo e нacтaнeн във вeдoмcтвeнo жилищe. Πo 700 лeвa e бил мeceчният нaeм нa Kapoлинa Heдeлчeвa (oт 18 oĸтoмвpи 2012 г. дo 3 oĸтoмвpи 2017 г.) и Дaниeлa Kocтoвa (oт 25 ceптeмвpи 2012 г. дo 4 aвгycт 2017 г.). Πpeдcтaвлявaщият BCC Димитъp Узyнoв e cтpyвaл нa cъвeтa пo 690 лeвa нa мeceц oт 24 oĸтoмвpи 2012 г. дo 24 oĸтoмвpи 2014 г. Зa нeгo нямa oтбeлязвaнe cлeд тoвa да e пpeминaл във вeдoмcтвeнo жилищe. Узyнoв cтaнa пpeдcтaвлявaщ BCC пpeз янyapи 2016 г., ĸoгaтo мнoзинcтвoтo в cъвeтa бeзпpeцeдeнтнo cмeни непрекъснато дразнещата Цацаров Coня Haйдeнoвa. Haй-ниcĸият нaeм e бил нa Юлиaнa Koлeвa –  684,54 лeвa, плaщaн oт 27 нoeмвpи 2012 г. дo 1 юли 2015 г., cлeд тoвa e нacтaнeнa във вeдoмcтвeнo жилищe. И oщe – в ĸpaя нa дeĸeмвpи 2016 г. тpимa oт cтapия BCC ca били c десетгoдишни дoгoвopи зa вeдoмcтвeн нaeм пpи нaличиeтo нa 5-гoдишeн мaндaт –   пиca тoгaвa „Πpaвeн cвят“. Haй-любoпитни бяxa cyмитe – мeceчният вeдoмcтвeн нaeм нa Гaля Гeopгиeвa e бил 58,95 лeвa бeз ДДC, Бoeв e плaщaл cъoтвeтнo 157,54 лeвa, Koлeвa – 132,61 лeвa.", "date": "2018.07.09", "title": "ВСС плаща 4 900 лв. месечен свободен наем на четирима свои членове"}
{"url": "http://clubz.bg/70280-osem_deca_sa_spaseni_operaciqta_v_tajland_prodyljava_utre_na_jivo", "text": "Спасители в Тайланд извадиха днес още четири момчета от наводнената пещера, предаде Би Би Си. Така вече са спасени осем деца. Вътре остават блокирани още четири деца и техният треньор по футбол. Днес бе подновена спасителната мисия, започнала вчера със спасяването на първите четирима млади спортисти. Четири от момчетата вече са спасени. В понеделник влизат за останалите Репортер на агенцията забеляза медици да внасят в линейка човек, завит със зелени чаршафи. Това стана близо до входа на пещерата \"Там Луанг\". Той отказа да даде подробности. Два часа по-късно бе извадено второ дете. И при него процедурата бе абсолютно същата. Последва спасяването на още две момчета. След което очевидци съобщиха пред Си Ен Ен, че операцията за днес е приключила. Спасителните работи ще бъдат подновени утре сутринта тайландско време (то е с 4 часа напред от българското). И ако се действа със същите темпове, утре би трябвало да бъдат извадени всички деца. Състезателите на отбора \"Дивите глигани\" и треньорът им се оказаха в капан на 23 юни, когато тръгнаха да се разхождат из голямата система от пещери след тренировка. Излелият се порой в района наводни тунелите. Групата от 13 души бе открита от британски водолази на 2 юли. Блокираните се оказаха на кален бряг в частично наводнена галерия на няколко километра навътре. Започна операцията по спасяването на децата от пещерата в Тайланд Първите четири момчета бяха извадени вчера. Те са в добро състояние в болница, съобщиха представители на властите. Засега няма съобщения за състоянието на петото дете. Опасната операция по изваждането на децата на възраст от 1 до 16 г. бе подновена днес след почивка за снабдяване с нови запаси от кислород и други приготовления дълбоко навътре в пещерната система. Властите заявиха, че спасяването може да продължи три или четири дни. Това е надбягване с времето, тъй като в близките дни се очакват силни дъждове. Така може да има нови опасни наводнения в тунелите. Командващият операцията Наронгсак Осотанакорн заяви по-рано на пресконференция, че в пещерата тази сутрин в 11 часа местно време (7 часа българско) е влязъл екип и че той очаква скоро добри новини. Тринадесет чуждестранни водолази и петима тайландски морски „тюлени“ са главният екип, който извежда децата през тесните и залети с вода проходи. Там през миналата седмица загина тайландски водолаз. Децата от пещерата в Тайланд са поканени на финала на Мондиала Днес в пещерата е влязъл същият многонационален екип, измъкнал вчера първите четири момчета, каза Наронгсак. Но не уточни колко деца има надежда да бъдат извадени днес. Властите все още не са потвърдили самоличността на първите четири спасени деца. Някои от родителите споделиха пред Ройтерс, че и на тях не е казано кой е спасен и че не им позволяват да отидат в болницата. Наронгсак уточни, че децата не са идентифицирани от уважение към семействата, чиито синове са все още блокирани. Той добави, че момчетата са държани далеч от родителите си поради опасения от инфекция. Медици вече предупредиха, че има опасения от хипотермия и преносима по въздуха инфекция на белите дробове. Последното е известно още като \"пещерна болест\" и бива причинявано от отходите на птици и прилепи. Най-малко девет линейки с носилки и сини кислородни бутилки чакаха пред входа на пещерата днес. Войници, медици, инженери и доброволци в жълти жилетки се въртяха наоколо. Дъждовният сезон в Тайланд започва през май и свършва през октомври. Пороите могат бързо да наводнят системата от пещери, където се намират младите състезателите на \"Дивите глигани\". Близки твърдят, че децата са ходили из лабиринтите през сухия сезон. :   А малка представа за героизма на спасителите може да придобиете от това видео: \n\t Започна операцията по спасяването на децата от пещерата в Тайланд Децата от пещерата в Тайланд са поканени на финала на Мондиала", "date": "2018.07.09", "title": "Осем деца са спасени. Операцията в Тайланд продължава утре (НА ЖИВО)"}
{"url": "http://clubz.bg/70274-bsp_kym_dostojnite_patrioti_mahnete_sultanka_petrova", "text": "БСП използва случая с трагичната смърт на 25-годишния охранител Даниел Тасев, за да поиска оставката на Султанка Петрова - заместник-министър в социалното министерство от квотата на \"Обединени патриоти\". Както стана ясно, Петрова е свързана (към днешна дата чрез роднински връзки) с фирмата, в която е работел Тасев. От левицата излязоха с отворено писмо до съпредседателите на \"Обединени патриоти\" (ОП) Красимир Каракачанов (ВМРО), Валери Симеонов (НФСБ) и Волен Сидеров (\"Атака\"). С него те призовават да се сложи край на \"партизанските назначения\" и назначаването на \"калинки\", каквато според БСП е Султанка Петрова. Оттам наблягат, че самите ОП в лицето на вицепремиера Симеонов се обявиха неотдавна срещу този тип назначения и призовават \"достойнството\" на патриотите да се намеси. Загина охранител от фирма, свързана със Султанка Петрова", "date": "2018.07.09", "title": "БСП към \"достойните патриоти\": махнете Султанка Петрова"}
{"url": "http://clubz.bg/70285-aktivisti_sledqt_za_sydbata_na_dyrvetata_po_grafa", "text": "   Снимка „Зелени улици“  Снимка „Зелени улици“ Сайтът „Площад Славейков“ съобщи, че също следи ремонта и какво се случва с дърветата на площада и по „Граф Игнатиев“ и е готов да подкрепи исканията в подписката. През миналия месец бяха отсечени пет вече изсъхнали дървета, а от 34 дървета, заседени на площада преди близо сто години, днес са останали само 18. Не се знае колко от тях ще останат до края на ремонта. Повечето от дърветата са изчезнали в предишни години, докато книжарите ги използваха за опъване на навесите си. А някои от оцелелите дъбове и няколко чинара са в опасност заради оголването на корените им от строителите. Площад „Славейков“ остана без половината си дървета Що се отнася до третата точка от подписката – за създаването на регистър на дърветата в София, който да бъде достъпен за всички граждани, той ще бъде много полезен за опазването на растителността\", посочва сайтът. \"Но конкретно за този ремонт общината вече е направила регистър на „Дървесна растителност на ул. „Граф Игнатиев“. От него всеки гражданин може да научи, че по една от най-старите софийски улици има 78 дървета (предимно явори, дъбове и чинари, но и две джанки), както и състоянието на всяко от тях. Този регистър може да бъде намерен на интернет страницата на район „Средец“. Някои дървета, описани в него като съществуващи, са отдавна отсечени.", "date": "2018.07.09", "title": "Активисти следят за съдбата на дърветата по \"Графа\""}
{"url": "http://clubz.bg/70281-belgijskiqt_kapitan_eden_azar_fen_na_franciq", "text": "Ден преди полуфинала Франция - Белгия на Световното се появи интересен \"компромат\", свързан  капитана и лидер \"червените дяволи\" Еден Азар. Вестник \"Екип\" публикува снимка, на която бъдещата звезда и братята му са облечени с фланелки на Франция и знаковия за \"петлите\" № 10. Двадесет и седем годишният халф, който е роден и израснал в миньорския град Ла Лувиер от региона Валония, където се говори френски, сам обясни защо е така на пресконференция. Ето кога и къде са полуфиналите на Световното Азар бе попитан за 19-годишния Килиан Мбапе, една от звездите на Франция. Селекционерът на \"червените дяволи\" Роберто Мартинес чака мача утре от 21 часа в Санкт Петербург със  както той увери. Мартинес изтъква ролята на отбора, а не на индивидуалностите. Тактиката на белгийците свали на земята бразилците По повод \"златното поколение\" на Белгия той отвърна следното: Мартинес също отличи Мбапе и увери, че тимът му ще вземе мерки за неутрализирането на нападателя, но същевременно е на мнение, че не може да се направи много предвид качествата на тийнейджъра. Световното стана европейско. Белгия продължава, Бразилия си заминава (СНИМКИ) Килиан е сравняван със сънародника си Тиери Анри, който сега е в щаба на Роберто Мартинес и утре ще излезе срещу своите. Тактиката на белгийците свали на земята бразилците Световното стана европейско. Белгия продължава, Бразилия си заминава (СНИМКИ)", "date": "2018.07.09", "title": "Белгийският капитан Еден Азар - фен на Франция"}
{"url": "http://clubz.bg/70283-desetki_hilqdi_aplodiraha_sbornaq_v_moskva_video", "text": "Десетки хиляди запалянковци приветстваха отбора на Русия в една от специалните фен зони в Москва, предаде сайтът news.ru. Състезателите на Сборная се завърнаха в столицата от Сочи, където в събота вечерта загубиха четвъртфинала срещу Хърватия след 1:1 в редовното време, 2:2 в продълженията и 3:4 след дузпи. Отново 120 минути и дузпи, Хърватия спря полета на Русия (СНИМКИ) Всички футболисти бяха облекли флранелки с надпис  Единствено старши треньорът Станислав Черчесов бе по костюм. Цялата група премина през жив шпалир, който скандираше: След това футболистите и наставникът се качиха върху подиума. Ето кога и къде са полуфиналите на Световното Феновете приветстваха отбора така, все едно че продължава и на полуфинала. След разпадането на СССР това е най-големият успех на Ссборная на световно първенство. Иначе на европейско руснаците достигнаха на полуфинал през 2008 г. Черчесов обеща, че на следващия мондиал, който ще се състои в Катар през 2022 г., Русия ще се представи по-добре. Президентката на Хърватия пее патриотични песни с отбора (ВИДЕО) Същевременно Клуб Z се обърна към руски журналисти и общественици с молба за коментар. Те бяха помолени да отговорят на следните въпроси: Ето техните отговори. Ето кога и къде са полуфиналите на Световното Президентката на Хърватия пее патриотични песни с отбора (ВИДЕО)", "date": "2018.07.09", "title": "Десетки хиляди аплодираха Сборная в Москва (ВИДЕО)"}
{"url": "http://clubz.bg/70287-vmro_zakrijte_bejanskite_centrove_unikalnata_upravlenska_glupost", "text": "Управляващата партия ВМРО, в лицето на европдепутата Ангел Джамбазки и общинския съветник в София Карлос Контрера, поиска от правителството да закрие бежанските центрове в Столична община. Двамата подписаха писмо до Министерския съвет, в което настояват центровете в кварталите \"Овча купел\", \"Военна рампа\" и \"Враждебна\" да бъдат затворени. Те определиха разкриването им като плод на \"уникална управленска глупост\", обявиха се \"за\" центрове от закрит тип (т.е. настанените в тях лица да нямат достъп до външния свят), както и за преразглеждане на Дъблинския регламент за получаването на убежище в ЕС. Това не е нов призив на \"патриотите\", но този идва в контекста на подновените дебати в целия Европейски съюз, след като управляващата коалиция в Германия едва не се разпадна заради бежанския проблем. Засега Берлин реши да строи изнесени край границите \"транзитни\" центрове и обяви, че смята да връща от тях мигранти на страните, в които са били първоначално регистрирани. Папата срещу \"стерилното лицемерие\" към мигрантите Новият разговор за миграцията и убежището е дал ново основание на ВМРО да атакува наличието на центровете от отворен тип в София.  Центърът за настаняване на мигранти в \"Овча купел\" съществува много преди мигрантската вълна от 2012-а насам. \"Облекчение за Меркел\", коалицията се споразумя за мигрантите По думите им кварталите \"Овча купел\", \"Враждебна\", \"Военна рампа\", \"Толстой\" и районът около \"Лъвов мост\" са се превърнали в опасни за преминаване места. Джамбазки и Контрера не предлагат какво да се прави с настанените в съществуващите бежански центрове.  От ВМРО настояват и правителството да заеме позиция с искане да бъде преразгледан Дъблинският регламент. \"Облекчение за Меркел\", коалицията се споразумя за мигрантите", "date": "2018.07.09", "title": "ВМРО: Закрийте бежанските центрове - \"уникалната управленска глупост\""}
{"url": "http://clubz.bg/70264-%E2%80%9Cidva_si_u_doma%E2%80%9D_22_godini_po_kysno_naj_izvestnata_pesen_v_angliq_pak_e_%E2%84%96_1_video", "text": "Този рефрен влиза в главата ти и няма спиране, независимо дали си фен на Англия или не. Песента, която се нарича \"Трите лъва\", а не \"Футболът си идва у дома\", както смятат мнозина, оглави музикалните чартове във Великобритания 22 години след като го направи за първи път. Причината, разбира се, е психозата на Острова заради класирането на полуфинал на англичаните на Световното в Русия. Всички отново запяха познатия рефрен - фенове, славни ветерани, играчите от отбора, чужденци... Целият футболен свят. След 28 години Англия отново е на полуфинал (СНИМКИ) Дори французинът Ерик Кантона го направи в \"Евроспорт\". Парчето се завърна в класациите в началото на Мондиала, а след мача с Швеция изкачи цели 32 позиции, показва справка в официалния \"Водафон биг топ 40\".  Сега е моментът Клуб Z да ви припомни историята на една от най-известните футболни песни. През 1995 г. футболната асоциация на Англия се обръща към популярната по онова време група \"Лайтинг сийдс\", за да напише химн за Европейското, на което родината на футбола е домакин през следващата година. По-специално отговорността пада върху лидера на бандата Йън Броуди, певец, китарист, композитор и продуцент. Известен е и като фен на \"Ливърпул\" - роден е в града на \"червените\" от \"Анфийлд\". Броуди се съгласява, но при едно условие - в проекта да участват комедийните актьори и телевизионни звезди Дейвид Бедъл и Франк Скинър, водещи на предаването \"Фентъзи футбол лига\". Тримата се заемат с песента. Бедъл и Скинър имат участие в написването на текста и цялостната концепция, която може да се види в клипа. Включени са реплики на популярни коментатори и анализатори като Алън Хансен, Тревър Брукинг и Джими Хил (бивши национали на Шотландия и Англия), които често критикуват националите и обричат шансовете им. Има рими от запалянковския фолклор. Някои са заменени по желание на ФА, за да не провокират хулигански прояви. Фенският вой и тътен в началото не е на английска агитка, а на публиката на датския \"Брьондби\". Записан е от Броуди по време на мач на отбора срещу \"Ливърпул\" на \"Анфийлд\" през октомври 1995 г. за Купата на УЕФА. В клипа има \"българска връзка\". Ако се вгледате добре, ще видите кадри от приятелския мач Англия - България, игран на \"Уембли\" през пролетта на 1996 г. Домакините спечелиха с 1:0 с гол на Лес Фърдинанд в началните минути. Нашият национален отбор тогава имаше друго реноме, беше и финалист на първенството. Главни герои са Броуди, Бедъл и Скинър, личат кадри от най-славните моменти на първия тим на Англия и най-големите герои. Величието Джеф Хърст, реализирал хеттрик на финала на Световното през 1966 г., когато британците печелят купата за първи и единствен път, участва като... сервитьор в пъб. Роли имат тогавашите национали на \"Трите лъва\" - с препратки към 1966-а 1970 г. Песента е издадена в специален компакт диск за Европейското и става № 1 не само в във Великобритания. Любопитно е, че достига и доста висока позиция в Германия и други страни. \"Маншафтът\" победи Англия на полуфинал и по-късно вдигна купата, а преди това беше посрещнат с доста провокативни заглавия от жълтата преса на Албиона. След време Юрген Клинсман призна, че германците са пели песента в автобуса по пътя към \"Уембли\" преди великия полуфинал с домакините. Също и на парада в чест на спечелване на отличието във Франкфурт, когато хиляди на площада скандираха нашумелия рефрен.  подкачаха победените вечните им съперници. Огромният успех кара ФА да заложи на \"Трите лъва\" и две години по-късно като официална песен на английския национален отбор за мондиала във Франция. Има промени в текста, клипът е изцяло нов. Отново можете да видите куп известни личности, Джеф Хърст на бензиностанция, младият Роби Уилямс към края... \"Червената нишка\" е мач между английски и германски запалянковци, които се срещат като на бойно поле. Клипът започва с кадри от \"Уембли\" и тежкия за Англия край на Европейското - пропуснатата дузпа от Гарет Саутгейт, сегашният селекционер на  отбора, в полуфинала с Германия. Как е успокояван от съотборниците си и от треньора Тери Венебълс. Видеото завършва с чувство за хумор - Франк Скинър държи пъпеш и пъха ръката си в яйчен крем, като имитира по този начин формата на Световната купа. Явно е имало защо - Англия и тогава отпадна с дузпи (срещу Аржентина) още на осминафинал. Пак си остана с надеждите и драмите. Изоставената Англия (СНИМКИ) А \"Трите лъва\" остана в запалянковския фолклор, особено покрай големи първенства. Сега си е я припомнихме. Независимо как ще свършат англичаните в Русия, ще продължи да се пее. А кой, кога и как ще се върне у дома и какво ще донесе, ще разберем съвсем скоро. Изоставената Англия (СНИМКИ)", "date": "2018.07.09", "title": "“Идва си у дома.” 22 години по-късно най-известната песен в Англия пак е № 1 (ВИДЕО)"}
{"url": "http://clubz.bg/70268-uvolnenie_za_koveshi_shef_na_antikorupcionnata_prokuratura_v_rumyniq", "text": "Държавният глава на Румъния   подписа указ за освобождаването от длъжност на ръководителката на Антикорупционната прокуратура (DNA) Лаура Кодруца Кьовеши, предава \"Фокус\", цитирайки АФП. Съответното решение той обяви след седмици на напрежение с управляващото ляво мнозинство, което по-късно днес трябва да гласува  . Според други медии обаче обявеното за днес заседание на управляващата коалиция в Румъния, на което следваше да се реши съдбата на Йоханис, е отложено. Причината е четиридневен отпуск на лидера на по-малкия коалиционен партньор Алианс на либералите и демократите (АЛДЕ) Калин Попеску Търичану заради планирано по-рано пътуване в чужбина. Съдът: Президентът не може да решава за уволнението на Кьовеши Агенцията припомня, че през миналия месец Конституционният съд на Румъния издаде решение, с което задължи Йоханис да освободи топ прокурорката, свързвана с реформите в антикорупционната дейност и правосъдието. Румънските социалдемократи започнаха серия от реформи в съдебната система, които смекчават антикорупционното законодателство и са подложени на критика от западните демокрации. Основна причина левицата да иска отстраняване от длъжност на президента е, че той е чакал 31 дни, за да изпълни решението на конституционните съдии за отстраняването на Кьовеши. Лявото правителство в Букурещ, което води истинска война както с Кьовеши, така и с Йоханис има повод за празнуване. До решението на Конституционния съд се стигна след като правосъдният министър подаде сигнал за нарушения срещу антикорупционен прокурор №1 на базата както на конкретни случаи,  припомня бТВ. Много от водещите политици в СДП (а и не само) станаха клиенти на прокуратурата именно по линия на разследвания на корупция и злоупотреби. Това в крайна сметка ги лиши от нужната обществена подкрепа, за да овладеят всички политически лостове в северната ни съседка. Същевременно Европейската комисия предупреди днес Румъния, че ако резултатите от борбата с корупцията в страната се влошат покрай отстраняването на Лаура Кодруца Кьовеши, това ще бъде взето предвид.", "date": "2018.07.09", "title": "Уволнение за Кьовеши - шеф на антикорупционната прокуратура в Румъния"}
{"url": "http://clubz.bg/70275-rumen_hristov_sds_beshe_kato_prisydrujna_organizaciq", "text": "Съюзът на демократичните сили (СДС) беше като присъдружна организация през последните години. Това каза радио \"Фокус\" новоизбраният лидер на СДС Румен Христов. Пожарникаря отдавна разхвърля на вятъра пепелта на СДС И изтъкна, че СДС трябва да е гарант за необратимостта на европейската ориентация на България. Според Христов присъствието на партията в местната власт е изключително важно, защото това ще бъде база за добър резултат на следващи избори. Според него най-важното сега е партията да се консолидира. Той декларира, че СДС подкрепя кандидатстването на България за Европзоната и пълноправно членство в Шенген.", "date": "2018.07.09", "title": "Румен Христов: СДС беше като присъдружна организация"}
{"url": "http://clubz.bg/70270-xiaomi_s_razocharovasht_debyut_na_borsata_v_honkong", "text": "Китайският производител на смартфони и технологичен гигант Сяоми (Xiaomi) дебютира днес на фондовата борса в Хонконг след разочароващо първично публично предлагане (ППП), предадоха ДПА и Асошиейтед прес.  Компанията се надяваше да събере 10 млрд. долара при излизането си на пазара, което трябваше да е най-голямото ППП от четири години. Вместо това обаче е събрала едва 4,72 млрд. долара, според в. \"Саут Чайна морнинг пост\".  При откриването на търговията акциите на Xiaomi се котираха за 2,11 д. спрямо цената от 2,17 д. при ППП. В ранната търговия котировките се понижиха с около 4 процента, но се възстановиха в обедната сесия.  Xiaomi, която бе сред пионерите в сегмента на нискобюджетните смартфони, обяви планове да стане марка за оборудване и хардуер наред с Apple. Осемгодишната компания все още не е представила подробности как ще работи бизнес моделът й извън Китай.  При тържественото откриване на борсовата търговия днес президентът на Xiaomi Цзюн Лей призна, че моментът на ППП не е оптимален предвид конфликта между Китай и САЩ, но изрази решимост и увереност в бъдещето на компанията.", "date": "2018.07.09", "title": "Xiaomi с разочароващ дебют на борсата в Хонконг "}
{"url": "http://clubz.bg/70272-mladejite_na_bsp_i_gerb_zatynaha_v_sapunen_serial_s_torta", "text": "Втори ден младежките организации на ГЕРБ и БСП се занимават с писане на отворени писма, изпъстрени с взаимни нападки и обвинения. Сапуненият сериал започна вчера, след като комсомолът на БСП написа отворено писмо до премиера Бойко Борисов по повод депутата Георги Станков, отпразнувал рождения си ден с торта с банкноти. Младите в БСП с писмо до Борисов заради депутата и тортата с банкнотите Днес сутринта младежите от ГЕРБ отговориха на връстниците си от БСП с писмо до Корнелия Нинова. В него те припомниха, че в парламентарната група на БСП все още има депутат, чиито имунитет е снет заради обвинения за купуване на гласове. От МГЕРБ изтъкнаха и други прояви на соцдепутати - твърденията, че 80% от българите са \"дебили\", оправдаването на т.нар. Народен съд като \"необходимо правосъдие\" и др. Младежите на ГЕРБ защитиха депутата с тортата с банкноти Няколко часа по-късно младите социалисти написаха нови писмо. Този път то е адресирано към МГЕРБ. В него се припомня, че управляващата партия не е приела редица закони, касаещи проблемите на младите хора. Социалистите призовават герберите младежката им политика да не се изчерпва с \"лежане пред Партийния дом\", за да регистрират ГЕРБ първа в ЦИК. Ето какво се казва в писмото на младежите от БСП: Това писмо също не остана без отговор. До голяма степен този отговор преповтаря първото писмо на Младежи от ГЕРБ, което бе адресирано до Нинова. Младежите на ГЕРБ защитиха депутата с тортата с банкноти", "date": "2018.07.09", "title": "Младежите на БСП и ГЕРБ затънаха в сапунен сериал с торта"}
{"url": "http://clubz.bg/70271-rusiq_iska_cru_da_vklyuchi_v_kartata_j_krim", "text": "Руското посолство във Вашингтон поиска днес Централното разузнавателно управление на САЩ да актуализира картата си на Русия, като включи в нея откъснатия преди четири години от Украйна Кримски полуостров, чиято анексия никой в демократичния свят не признава. Дръзката препоръка беше в отговор на статистически данни и карта на Русия, които ЦРУ публикува в туитър като част от своята \"Световна книга за факти\" преди четвъртфинала на Световното първенство по футбол, който руснаците загубиха от хърватите през миналата седмица, предаде РИА \"Новости\", цитирана от агенция \"Фокус\" . Целта на публикацията беше разузнавателната централа на САЩ да поздрави \"сборная\" за това, че е достигнала до този етап в мондиала. Към него те приложиха карта на Руската федерация заедно с Крим и нови данни за населението. Присъединяването на Крим доведе до серия западни санкции срещу Русия, които още са в сила, и до отстраняването й от групата на водещите световни икономики, която от Г-8 се сви до стария си формат Г-7.", "date": "2018.07.09", "title": "Русия иска ЦРУ да включи в картата й Крим"}
{"url": "http://clubz.bg/70269-sydiq_ne_pozvoli_cyrkva_da_prichestqva_s_kanabis", "text": "Съдия в САЩ отхвърли иска на   настояваща да се признае марихуаната за причастие, предаде Асошиейтед прес. Искът се разглежда от три години, но е бил отхвърлен на 6 юли. Първата  според закона на щата Индиана за религиозните свободи. В аргументите си съдия Шерил Линч заявява, че любовта на църквата към канабиса не може да се смята за практикуване на религия. Тя добавя, че създаването на възможности за незаконно притежаване и ползване на марихуана би било вредно за обществото.  Адвокат на църквата е заявил през миналата седмица, че планира да обжалва. БТА", "date": "2018.07.09", "title": "Съдия не позволи църква да причестява с канабис"}
{"url": "http://clubz.bg/70266-mladejite_na_gerb_zashtitiha_deputata_s_tortata_s_banknoti", "text": "Младежката организация на ГЕРБ отговори на отвореното писмо от младежката организация на БСП. Писмото на младите гербери е адресирано до лидера на БСП Корнелия Нинова. Поводът за него обаче е отвореното писмо на младите социалисти до премиера Бойко Борисов от вчера. В него те отправиха критики към депутата от ГЕРБ Георги Станков. Младежите на БСП и ГЕРБ затънаха в сапунен сериал с торта От няколко дни в социалните мрежи се разпространяват снимки как той духа свещички върху торта, която изобразява парламентарен звънец, пачки с банкноти от по 500 евро, снимка на депутата на трибуната в Народното събрание, както и депутатската му карта. Младите в БСП с писмо до Борисов заради депутата и тортата с банкнотите Младежите от ГЕРБ припомнят на Нинова, че в нейната парламентарна група все още има депутат, който е със свален имунитет за обвинение за купуване на гласове. Изтъкват и това, че друг депутат от БСП заяви, че 80% от българските граждани са \"дебили\", а трети оправда действията на т.нар. Народен съд, наричайки го \"необходимо правосъдие\". И всички тези депутати продължават да бъдат в групата на БСП. Ето какво пише в писмото на МГЕРБ: Младите в БСП с писмо до Борисов заради депутата и тортата с банкнотите", "date": "2018.07.09", "title": "Младежите на ГЕРБ защитиха депутата с тортата с банкноти"}
{"url": "http://clubz.bg/70273-erdogan_pyrviqt_sultan_na_moderna_turciq", "text": "Днес президентът Реджеп Тайип Ердоган положи клетва пред парламента. С това Турция официално премина от парламентарна към президентска форма на управление. Изминаха 13 години, откакто Партията на справедливостта и развитието (ПСР) и нейният основател и лидер Ердоган започнаха присъединителни преговори с ЕС. По онова време изглеждаше сякаш демокрацията, свободата на мненията и общественият мир са скоро достижими. Днес обаче Турция постави Ердоган, който с течение на годините ставаше все по-краен националист и ислямист, а и все по-авторитарен, начело на една нова система на управление. На изборите на 24 юни той спечели 52,5 процента от гласовете. С полагането на клетвата Ердоган получава по-големи правомощия от който и да е друг политически лидер преди него. След отмяната на парламентарната система в неговите ръце ще се съсредоточи цялата изпълнителната власт в страната, а и не само тя. В съюз с ултранационалистическата Партия на националното действие (ПНД) той ще контролира съдебната система и правосъдието. Професор Ерсин Калайджиоглу от университета „Сабанджъ\" в Истанбул обръща внимание на факта, че в днешна Турция на практика се отменя цялата досегашна система на управление. Ердоган винаги е повтарял, че президентската система на управление съществува във всички важни демокрации. В действителност обаче системата в Турция се различава значително от президентската система в САЩ и от полупрезидентската форма на управление във Франция. Така например американският президент няма право да разпуска Конгреса. Ердоган обаче може да разпуска парламента и да свиква нови избори. Френският парламент може да определя членове на Конституционния съд, а в Турция президентът ще може да взима решенията, засягащи тази висша съдебна институция. Професор Калайджиоглу обръща внимание и на автократичните черти на президентската система в Турция: Професор Догу Ергил е социолог и политолог. Той обръща внимание на това, че с президентската система Ердоган съсредоточава в ръцете си изпълнителната, съдебната и законодателната власт. Открит въпрос е дали съюзът на Ердоган с ултранационалистическата  МНР ще увеличи напреженията в страната. Мнозина се опасяват, че твърдата позиция на МНР по кюрдския въпрос и отхвърлянето на някои демократични ценности ще създадат още по-националистическа атмосфера в Турция. Ердоган има нужда от МНР, за да си осигури мнозинство в парламента. Това може да се окаже най-голямото препятствие пред мирното решаване на кюрдския проблем и пред сближаването на Турция с ЕС. От интерес е и въпросът как ще се развиват отношенията между Турция и Запада. През 1999 година Турция подаде официална молба за пълноправно членство в ЕС. На 3 октомври 2005 година започнаха и присъединителните преговори. През изминалите 13 години обаче не бе постигнат голям напредък. След обявяването на извънредното положение в Турция преди две години преговорите бяха замразени. Докладчикът за Турция в Европарламента - Кати Пири заяви в разговор с ДВ, че е настояла присъединителните преговори на първо време да бъдат прекратени. В същото време и отношенията на Турция със САЩ се намират в крайно трудна фаза. Проповедникът Фетхуллах Гюлен, когото Ердоган смята за основен подбудител на опита за преврат през 2016 г., все още си живее в САЩ. Америка оказваше и подкрепа на кюрдските милиции в Сирия, които Турция смята за терористи. Напрежение породи също фактът, че Турция смята да закупи ракети S-400 от Русия, независимо че НАТО ясно изрази отрицателното си становище.  Всичко това доведе американско-турските отношения до задънена улица. Професор Догу Ергил обръща внимание на факта, че последните социологически анкети сочат силно нарастване на антиамериканските настроения в Турция. В момента те са дори по-силни, отколкото в Иран. В турското общество в момента се засилват както антиамериканските, така и антиевропейските настроения.", "date": "2018.07.09", "title": "Ердоган - първият султан на модерна Турция"}
{"url": "http://clubz.bg/70250-ostavat_li_syyuznicite_ot_nato_bez_vodachestvoto_na_sasht", "text": "Европейските лидери казват, че вече нямат никакви илюзии за Доналд Тръмп в момент, когато се готвят да посрещнат американския президент за среща на върха на НАТО през тази седмица. Те обаче се опасяват, че доктрината \"Америка на първо място\" може да доведе до неприятна ситуация, от която никой няма да спечели. След като през първата година от управлението на Тръмп търсеха опора и близки отношения във водената от САЩ външна политика, сега приятелите на Америка в Европа са започнали да приемат президента като непредсказуем политически бунтар. От това обаче съвсем не им става по-леко, докато гледат как техните собствени приоритети са подкопавани. Германският министър на външните работи Хайко Маас предупреди в наскоро произнесена реч, че \"старите устои на надеждността се рушат\" - завоалиран намек за развития от оттеглянето на САЩ от споразумението за иранската ядрена програма от 2015 г. до митата за вноса на метали от ЕС и заплахата за нови импортни такси, този път върху автомобилите. Що се отнася до стария противник на НАТО - Русия, сигналите на правителството във Вашингтон бяха разнопосочни - засилване на военното присъствие на САЩ в Европа и същевременно изразяване на негодувание срещу другите членки на НАТО за разходите за отбрана и несъгласуваност по въпроса за нови санкции срещу Москва през 2017 г. Американският президент - фактическият лидер на близо 70-годишната Организация на Северноатлантическия договор - даде да се разбере какво ще бъде посланието му на започващата в сряда двудневна среща на върха: останалите правителства трябва драстично да увеличат военните разходи и да намалят вносните мита. В Съединените щати представители на властите и политици редовно казват, че Вашингтон харчи 70 процента от бюджета си за отбрана за НАТО - твърдение, което в Европа се отхвърля категорично. Високопоставен представител на ЕС каза, че този дял е по-скоро от порядъка на 15 процента. Подобно на много от цитираните в този материал официални източници той пожела анонимност, защото няма позволение да обсъжда такива теми. Представители на ЕС освен това твърдят, че европейските мита за повечето американски стоки така или иначе вече са ниски. Ако срещата на върха на НАТО завърши катастрофално, това може да направи още по-лошо впечатление от поляризираната среща на Г-7 през юни, особено ако насрочената за 16 юли среща в Хелзинки с руския президент Владимир Путин премине по-приветливо, казаха дипломати. Преди Тръмп-Путин - страх от \"прекрояване на ландшафта на сигурността в Европа\" Неотдавна в реч пред дипломати и представители на НАТО в Брюксел помощник държавният секретар на САЩ за Европа Уес Мичъл каза, че Тръмп възприема нов подход към проблеми, които са трупани с години, като например близкоизточния мирен процес - дори и това да означава Вашингтон да остане сам в действията си. Той се изказа в сходен дух с изявление на един от водещите съветници в Съвета за национална сигурност на САЩ, Фиона Хил, пред високопоставени дипломати от ЕС във Вашингтон. Думите на Хил бяха преразказани пред Ройтерс. В изказването си тя опитала да представи политическите решения на Тръмп като едно съгласувано цяло. На прием в Брюксел през юни по случай 100-годишнината на американско-европейското партньорство дипломат номер едно на Вашингтон в ЕС Адам Шъб опита да изтъкне допирните точки дори по въпроси като търговията и Иран. Жестът беше посрещнат с нескрито несъгласие от дипломатите от съюза в залата. На въпрос за трансатлантическото напрежение генералният секретар на НАТО Йенс Столтенберг приведе Суецката криза от 1956 г. и войната в Ирак през 2003 г. като примери за политически разногласия, които са били преодолени. Представители на ЕС казват, че Тръмп обаче изглежда не проявява интерес към намирането на решения. По думите им през тази година той е пренебрегнал преговорите на високо равнище между пратениците на ЕС и представителите на САЩ по търговските въпроси и представителите на Държавния департамент за избягване въвеждането на вносни мита и оставането на Вашингтон в иранското споразумение. По въпросите на отбраната Европа и Канада опитаха да покажат, че откликват на исканията на Тръмп. Бюджетите за отбрана на европейските членки на НАТО Канада и Турция се очаква да бъдат увеличени с почти 4 процента през 2018 г. - или с близо 90 милиарда долара в сравнение с 2015 г. Това може да не се окаже достатъчно, за да накара Тръмп да не вдига отново залозите през следващата седмица, каза наскоро високопоставен американски представител в сферата на отбраната. Двама високопоставени дипломати от НАТО заявиха пред Ройтерс, че са готови за най-лошия сценарий, при който Тръмп ще обяви замразяване на американските военни учения или оттегляне на войските от Балтика като жест към Путин. Високопоставен източник от Държавния департамент каза, че външната политика на Тръмп е в тесен унисон с републиканския начин на мислене във Вашингтон и че от известно време има голямо напрежение. Той добави, че въпреки сегашното им обтягане правителството във Вашингтон \"дълбоко цени тези отношения\" (с другите страни от НАТО). Решението на Тръмп от 8 май да се оттегли от споразумението с Иран беше сериозна спънка, накарала някои представители на ЕС да заговорят за \"екзистенциален момент\" в европейската дипломация. По думите им това показва, че усилията на съюза да установи отношения с Белия дом, включително знаковите посещения на френския президент Еманюел Макрон и германския канцлер Ангела Меркел, до голяма степен са се провалили. Това кара ЕС да търси други съюзи, включително по-близки отношения с Япония, и да помага на Москва и Пекин да запазят свързаните с ядреното споразумение парични потоци към Техеран. \"Свикнали сме да си затваряме очите за политиката на Тръмп, но сега виждаме, че това безумие става стратегическо\", каза друг високопоставен дипломат, присъствал на срещата с Хил. \"Сега трябва да търсим всякакви партньори за по-нататъшното постигане на нашите цели.\" ", "date": "2018.07.09", "title": "Остават ли съюзниците от НАТО без водачеството на САЩ?"}
{"url": "http://clubz.bg/70258-jertvite_v_katastrofata_kraj_chorlu_stanaha_24", "text": "Броят на загиналите при влаковата катастрофа в Турция нарасна на 24, ранените са 338, съобщи телевизия Си Ен Ен Тюрк, позовавайки се на вицепремиера Реджеп Акдага, предаде БТА, цитирайки ТАСС. По-рано бе съобщено за 10 загинали и 73 ранени. Няма пострадали българи, предаде Нова тв. По данни на Си Ен Ен Тюрк спасителната операция е приключила в 6.00 часа местно време. Всички пострадали са откарани в болници и са получили медицинска помощ.  Вчера пет вагона от пътническа композиция, пътуваща от Узункьопрю за Истанбул, дерайлираха край село Сарълар в окръг Чорлу. Според министерството на здравеопазването на Турция причина за инцидента е активирано свлачище в резултат на поройни дъждове.  ", "date": "2018.07.09", "title": "Жертвите в катастрофата край Чорлу станаха 24"}
{"url": "http://clubz.bg/70257-momichence_se_udavi_v_r_luda_qna_izdirvat_sestrichkata_mu", "text": "Спасителни екипи близо до Панагюрище издирват шестгодишната сестричка на осемгодишно момиченце, което вчера беше открито удавено в р. Луда Яна, съобщи Нова телевизия. Децата се излезли вчера сутринта от къщи и не са се прибрали. Майка им, която има общо пет деца, отишла на работа и оставила по-големите да наглеждат по-малките. Сигналът за удавеното дете е подаден вчера по обяд в районното управление на МВР в Панагюрище. Оттогава спасителни екипи обхождат коритото на реката в търсене на изчезналото дете.  В акцията участват близо 100 души. Тя вече обхваща и по-широк периметър около реката.", "date": "2018.07.09", "title": "Момиченце се удави в р. Луда Яна, издирват сестричката му"}
{"url": "http://clubz.bg/70259-karakachanov_nqma_da_priemame_obratno_bejanci_ot_germaniq", "text": "България няма да приема обратно бежанци от Германия, заяви днес в интервю за Нова телевизия вицепремиерът и министър на отбраната Красимир Каракачанов. Германия обяви, че ще търси двустранни споразумения с държавите на първата регистрация на бежанците в ЕС, за да им ги връща съгласно Дъблинския регламент, който урежда въпросите на убежището в съюза.  Страната, където канадидатите за убежище са за първи път регистрирани на европейска територия, трябва да реши молбите им за убежище, предвижда този акт. Каракачанов каза, че регламентът е несправедлив и трябва да се промени, защото поставя под най-голяма миграционна тежест държавите от южната граница на ЕС. Той припомни, че страната ни е била транзитна за хилядите мигранти, които през 2015 г. се устремиха към Германия, привлечени от обещанията на канцлерката Ангела Меркел да ги приеме. Под натиска на  баварските си коалиционни партньори от Християнсоциалния съюз обаче днес Меркел търси начини да връща кандидатите за убежище, които са влезли в ЕС през т.нар. държави от първа линия - Италия, Гърция, България. Вече две години правителствата в ЕС не могат да се споразумеят за предложена от Европейската комисия реформа на Дъблинския регламент. Коментирайки вътрешнополитически теми, Каракачанов призова за повече диалог, за да се решават спорни въпроси вътре в правителството като по закона за горивата и за облагането на бездимните цигари. Той защити законопроекта за горивата, внесен от колегата му от \"Обединени патриоти\" (ОП) Емил Димитров, на който вицепремиерът Валери Симеонов се противопостави, защото щял да облагодетелства големите пазарни играчи за сметка на малките. Той каза, че спорът за акциза върху бездимните цигари вероятно би бил избегнат, ако представителите на ГЕРБ бяха обсъдили предварително проекта с коалиционния си партньор ОП.", "date": "2018.07.09", "title": "Каракачанов: Няма да приемаме обратно бежанци от Германия"}
{"url": "http://clubz.bg/70253-pochina_britankata_porazena_ot_novichok", "text": "Британската полиция започна разследване за убийство след вчерашната кончина на 44-годишна жена, отровена с нервнопаралитичното вещество, известно като новичок, предадоха световните агенции. Британски министър поиска от Москва да даде повече данни за новичок Доун Стърджис, която беше отровена със забраненото вещество в британския град Еймсбъри, почина снощи. Тя беше приета в болница в Солсбъри на 30 юни, заедно с 45-годишния Чарли Роули. Неговото състояние остава критично, отбелязва Асошиейтед прес. Според полицията те са били изложени на същото нервнопаралитично вещество, използвано през март при извършеното в Солсбъри отравяне на бившия руски двоен агент Сергей Скрипал и дъщеря му Юлия. Британските сили на реда подозират, че те са се отровили от замърсен с веществото предмет, останал от първото нападение, за което Лондон обвинява Москва. Русия отрича категорично обвинението. Двама в безсъзнание край Солсбъри Британският вътрешен министър Саджид Джавид посети вчера Еймсбъри и Солсбъри, за да увери жителите, че рискът за гражданите остава много нисък въпреки случаите на отравяне. Над 100 полицаи работят по откриването на малко шишенце, за което се смята, че е съдържало новичок.  Премиерката Тереза Мей заяви, че е шокирана и възмутена от новината за смъртта на Стърджис, предаде БТА.  Полицията е започнала разследване за убийство, след като жената, която беше изложена на невропаралитичния газ новичок в Еймсбъри, почина в болницата в неделя, пише британският вестник London Evening Standard, цитиран от Фокус. Стърджис, която е имала три деца, е починала в неделя и смъртта ѝ се третира като убийство, заявиха от полицията. Нейният партньор Чарли Роули все още се намира в критично състояние в болница. Изследванията разкриха, че двойката е била изложена на невропаралитичния газ, след като е докоснала заразен предмет с ръцете си. Възможността двете разследвания да бъдат свързани е „очевидна ключова линия за разследване на полицията“, допълниха оттам. В изявление, публикувано в неделя вечерта, комисар Нийл Басу, началник на контратерористичното управление на британската полиция, заяви: Говорителят на Кремъл Дмитрий Песков изрази съжаление за смъртта на Стърджис, но подчерта, че всички внушения, че Русия е замесена са абсурдни, посочва Ройтерс. Двама в безсъзнание край Солсбъри", "date": "2018.07.09", "title": "Почина британката, поразена от новичок"}
{"url": "http://clubz.bg/70252-fetel_porazvali_nastroenieto_v_angliq", "text": "Перфектният уикенд на английския спорт не се случи. Себастиан Фетел (\"Ферари\") спечили Гран при на Великобритания, 10-и кръг от шампионата във Формула 1, на пистата \"Силвърстоун\" и увеличи аванса си при пилотите. Ден по-рано Люис Хамилтън (\"Мерцедес\") беше най-бърз в квалификацията, а футболните национали победиха Швеция и се класираха на полуфинал на Световното. Люис мина през много перипетии, за секунди стана последен от първи и все пак стигна до подиума (№ 2). Но не беше доволен след финала, трудно си намираше място и странеше от всички. Хамилтън допусна грешка на старта - забави се, беше изпреварен от потеглилите доста по-добре Себастиан Фетел и Валтери Ботас (\"Мерцедес\"). Кими Райконен (\"Ферари\") също го атакува и блъсна. По-късно финландецът получи 10 секунди наказание за сблъсъка. Фетел поведе, а Хамилтън започна да си проправя път напред, като още в 10-ата обиколка стана седми. Битката беше много интересна и в средата на колоната. В 32-рата обиколка Маркус Ериксон (\"Заубер\") катастрофира и на пистата излезе кола за сигурност. Много пилоти смениха гуми, не и тези от \"Мерцедес\". Състезанието бе рестартирано, но Ромен Грожан (\"Хаас\") и Карлос Сайнц (\"Рено\") катастрофираха, което върна колата за сигурност на трасето. След новото подновяване на надпреварата Фетел започна да атакува Ботас, който водеше колоната в този момент. Пет обиколки преди края германецът мина пред Валтери, а Макс Верстапен (\"Ред Бул\") отпадна. Ботас беше изпреварен също от Хамилтън и Райконен, които станаха втори и трети, като британецът успя да запази втората позиция. Така Фетел донесе първа победа за \"Ферари\" на Силвърстоун от 2011 г. насам. Германецът събра актив от 161 точки, а световният шампион има осем по-малко. След две седмици е Гран при на Германия.", "date": "2018.07.09", "title": "Фетел поразвали настроението в Англия"}
{"url": "http://clubz.bg/70254-noviqt_britanski_pregovarqsht_za_brekzit_e_dominik_raab", "text": "Консерваторът Доминик Рааб е новият министър за \"Брекзит\", предаде Би Би Си. Той поема поста от подалия оставка Дейвид Дейвис. Рааб досега бе министър на жилищното строителство. Той е известен привърженик за напускането на Евросъюза и водеше активна кампания за излизането на Великобритания от ЕС преди референдума през 2016 г. 44-годишният Рааб бе адвокат, преди да стане депутат за Ешер и Уолтън през 2010 г. Той работи за правителството още след изборите през 2015 г., като първоначално е в Министерството на правосъдието. Британският министър за излизането на Великобритания от Европейския съюз Дейвид Дейвис е подал оставката си снощи, предадоха ДПА и Ройтерс. Причина за напускането му е станала среща, целяща изработване на консенсус в британското правителство относно плановете на британската премиерка Тереза Мей по данни на ДПА.  Загубата на главния й преговарящ за \"Брекзит\" е удар за британската премиерка и подчертава дълбоките разделения в управляващата Консервативна партия относно изтеглянето от ЕС. След срещата на кабинета в Чекърс, извънградската резиденция на британските премиери, изглеждаше, че Мей е успяла да убеди най-твърдите поддръжници на \"Брекзит\" в кабинета, включително Дейвис, да подкрепят плана й за създаване на зона за свободна търговия между Великобритания и ЕС, отбелязва Ройтерс. Известно е, че Дейвис подкрепяше идеята за твърд \"Брекзит\". Оставката му ще насърчи поддръжниците на същите позиции и ако и други министри подадат оставки, е възможно да се стигне до падане на правителството, коментира ДПА. Малко след Дейвис оставка подаде и Стив Бейкър, високопоставен служител на министерството за \"Брекзит\", съобщава Ройтерс, цитирайки данни на в. \"Телеграф\". Вчера премиерите на Австрия и Ирландия Себастиан Курц и Лио Варадкар приветстваха новия британски план за \"Брекзит\" като стъпка напред, но подчертаха, че остават много въпроси, на които трябва да бъде намерен отговор, включително относно предложението за митниците, предаде Ройтерс. Също вчера антиевропейски настроеният министър на околната среда Майкъл Гоув обяви публично подкрепата си за плана на Мей. Ягуар Ленд Роувър: \"Брекзит\" може да ни струва $1.6 милиарда годишно Британската премиерка Тереза Мей благодари на министъра за излизането на Великобритания от Европейския съюз Дейвид Дейвис за работата му, след като той подаде оставка заради несъгласие с политиката й, предаде Франс прес. В писмо до Дейвис Мей благодари за приноса му по \"някои от най-важните закони от поколения насам\" и не е съгласна с мнението му за политиката, която правителството прие да подкрепи на среща в петък. В писмото си до премиерката министърът обясни оставката си, заявявайки, че \"националният интерес изисква министър по въпросите на \"Брекзит\", който вярва твърдо във вашия подход, а не само неохотно изпълнява задълженията си\". Оставката на Дейвис влиза в сила незабавно.", "date": "2018.07.09", "title": "Новият британски преговарящ за \"Брекзит\" е Доминик Рааб"}
{"url": "http://clubz.bg/70255-23_pyti_po_skypo_moje_ako_si_priqtel_na_putin", "text": "Една от основните линии на напрежение в отношенията между Русия и европейските държави, с изключение на геополитиката и произлязлата от нея война на санкции – това е перспективата за строителството на газопровода „Северен поток 2“, пише руският вестник „Новая газета“, цитиран от Фокус. Както в случая и с първия поток, политическите рискове не спират процеса на строителство и съответно усвояването на заделения за тази цел бюджет на „Газпром“. Тази история беше един от важните елементи в доклада на анализатора на руската „Сбербанк“ Алекс Фек, който беше уволнен след публикуването му, а Герман Греф поднесе публични извинения на най-големите управители на „Газпром“, в това число Генадий Тимченко и братята Аркадий и Борис Ротенберг. Както е известно, Тимченко и Ротенберг са от най-тесния кръг на президента Путин. И тук пристигна новината, че стойността на изграждането на компресорна станция „Славянска“ (отправна точка за \"Северен поток 2\"), която се извършва от компанията на братята Ротенберг „Стройгазмонтаж“, изведнъж се е  . Излиза, че напразно се е извинил? Цифрите, разбира се, са прозрачно и инатливо нещо, но е нужно коректното им интерпретиране. Увеличила ли се е сумата, която „Газпром“ е заплатила на компанията на Ротенберг за компресорната станция „Славянска“? Да, с 23 пъти. Но защо? Ако внимателно разгледаме тръжната документация, става очевидно, че 826 милиона – това е цената на първата партида, чийто конкурс беше проведен по-рано. А 19,1 милиарда – това е пълната цена на целия обект. Всъщност не можем да сравним част от цената и цялостният ѝ облик. А подобно на това е възможно и необходимо. „Славянска“ ще излезе на „Газпром“ по-евтино, отколкото съпоставимата с нея компресорна станция „Портова“, която беше построена за „Северен поток 1“ от компанията „Петон“. \"Ди Велт\": Яростна битка на Вашингтон срещу \"Северен поток 2\" „Стойността на строителството на уникалната компресорна станция, която трябва да обезпечи транспортирането на 60 милиарда кубически метра газ на разстояние от близо 1200 километра по море, не може да струва 13 милиона долара“, подчертава в разговор за „Новая газета“ Алексей Гривачи, заместник генерален директор на Фонда за националната енергийна безопасност на Русия.", "date": "2018.07.09", "title": "23 пъти по-скъпо? Може, ако си приятел на Путин"}
{"url": "http://clubz.bg/70256-gyrciq_nqma_da_vyrne_ogromnata_chast_ot_kreditite", "text": "През 2032 година, когато Ангела Меркел ще отпразнува своя 78-и рожден ден, германското правителство за пореден път ще трябва да се посвети на проблема с Гърция. Тогава приключва гратисният период за погасяване на голяма част от отпуснатите на Гърция заеми. И ако не се договори ново отлагане на плащанията, ще лъсне един факт, който по чисто аритметични причини отдавна вече е ясен: А именно, че Гърция не е в състояние да върне голяма част от отпуснатите ѝ кредити. Ако Атина иска да докаже противното, би трябвало страната в продължение на повече от 40 години да има т.нар. първичен бюджетен излишък – т.е. бюджетът да остава на плюс и след като се изплатят задълженията по дълга. Целта е до 2023 година този излишък да възлиза на 3,5% от БВП, а до 2060 – средно на 2,2% от БВП. Досега нито една държава в света не е успявала да поддържа такива икономически показатели в продължение на толкова дълъг период, а икономистите, които смятат това за възможно, ще трябва тепърва да се родят. МВФ, който си извади поуки от собствените си грешки в началото на гръцката криза, също не вярва в подобна възможност. Той застъпва становището, че Гърция може да бъде оздравена финансово само ако кредиторите, но забележете - с изключение на самия МВФ - опростят част от задълженията на страната. И тъй като в еврозоната засега не е възможно да се прокара политическото решение за опрощаване на гръцки дългове, става ясно, че последното действие от гръцката драма се отлага за далечното бъдеще. МВФ не се включи дори в третата помощна програма за Гърция, която приключва в средата на август. А решението на Еврогрупата от юни тази година отново да удължи сроковете за погасяване на гръцките дългове - този път с цяло десетилетие - де факто представлява четвърта спасителна програма, макар и да не носи това название. След края на тази четвърта (неофициална) помощна програма ще последва неминуемо и пета под формата на ново отсрочване на дълговете или като опрощаване. Германия спечелила 3 млрд. евро от помощите за Гърция Ето такава е цената, която данъкоплатците от еврозоната ще трябва да платят заради решението Гърция да остане част от общия валутен съюз. Политиците, взели решенията за това,  в бъдеще няма да са повече на власт – други политици ще трябва да се борят с последиците. На бъдещите премиери от страните кредитори ще им бъде много трудно да признаят пред собствените си избиратели, че Гърция няма да може да изплати голяма част от отпуснатите ѝ от 2010 година насам близо 275 милиарда евро. Не твърдя, че е било неправилно Гърция да бъде задържана в еврозоната чрез милиардни подаръци, макар че имаше, а и продължава да има достатъчно убедителни политически аргументи за излизането на Гърция от еврозоната. Но всеки, чийто светоглед нахвърля обхвата на компютърните изчислителни програми и анализите за платежоспособността, ще разбере, че достатъчна тежест са имали и политическите аргументи да не се изоставя на произвола на съдбата тази държава по външната граница на ЕС. Голямото предимно мюсюлманско преселение на народите, което преживя Северозападна Европа преди три години, започна именно от Гърция. Всеки, който не желае държавите в сърцето на Европа да се ограждат с нови стени и да ограничават свободата на придвижване с граничен контрол, е длъжен да се погрижи за сигурността на външните граници в южната част на континента, включително и в Гърция. „Бежанската сделка“ между ЕС и Турция, сключена през март 2016 г., представлява модерен инструмент за граничен контрол, който засега функционира сносно. Той би могъл да функционира и още по-ефикасно, ако гръцките миграционни власти си вършеха работата както трябва или поне допуснеха да им се окаже помощ в това отношение. Вместо това те пропускат към континенталната част на страната голяма част от пристигащите на островите мигранти. После мигрантите потеглят по затворения уж Балкански маршрут към Западна и Северна Европа, докато молбите им за убежище отлежават из гръцките архиви. Гръцките миграционни власти много рядко връщат мигрантите с отхвърлени молби за убежище обратно в Турция, с което нарушават решението на Върховния административен съд на собствената си страна. През 2017 година съдът обяви, че Турция е сигурна трета страна и за сирийските бежанци, поради което е правомерно те да бъдат връщани обратно в Турция. Но атинските миграционни власти игнорират това съдебно решение толкова често, че не е изключено да го вършат съзнателно. За да се промени това положение, управляващите в Атина трябва най-сетне да осъзнаят, че масовата миграция към Европа не е само проблем на Западна и Северна Европа. Ако се провали сделката за бежанците между ЕС и Турция, този проблем може да засегне твърде пряко и самата Гърция. При това страната би могла да се превърне в ключов фактор при защитата на външните европейски граници, ако последователно и решително прилага на дело споразумението между ЕС и Турция. Атина явно все още не осъзнава този факт, или пък не се интересува от него.", "date": "2018.07.09", "title": "Гърция няма да върне огромната част от кредитите"}
{"url": "http://clubz.bg/70245-sindikati_s_4_argumenta_za_otpadaneto_na_ploskiq_danyk", "text": "Плоският данък в България не изпълни предназначението си и е време да бъде заменен със ставка, при която да има необлагаем минимум. Това заяви президентът на КНСБ Пламен Димитров при представяне на синдикалната равносметка за десет години от въвеждането на налога. КНСБ иска над 1.6 милиарда от бюджет 2019 за заплати и издръжка Само седем страни в Европа са въвели плоския данък - България, Естония, Румъния, Латвия, Украйна, Русия и Македония. Аргументите на КНСБ за отпадане на данъка, наложен при правителството на тройната коалиция, са: 1. За десетте години средният ръст на приходите от данъка върху доходите на физическите лица (ДДФЛ) е 7.97%, но преди кризата е бил около 15%, докато около и след кризата е едва 0.9%.Ситуацията е подобна и при ръста на приходите от всички данъци - преди кризата средният ръст е 15.3%, докато след кризата е 3.33%. За целия период средният ръст е 8.57%. 2. Преди кризата средният дял на данъчните приходи в бюджета е бил 21.37% от БВП, докато след 2008 г. той е 20.4%, което от КНСБ отчитат като намаление, макар и минимално. 3. Приходите от ДДС растат по-бързо от БВП. КНСБ обяснява това с аргумента, че все повече средства се изземват по косвен път от нискодоходните групи с цел преразпределение през публични политики - среден ръст на БВП по текущи цени за периода 8.04%, среден ръст на приходите от ДДС за периода - 9.43%. 4. Осигурителната тежест се прехвърля към домакинствата и е в посока облекчаване на бизнеса, обясняват от синдиката. Делът на осигурителните вноски за сметка на домакинствата в общия дял на всички нетни осигурителни вноски нараства и достига от 20.4% през 2000 г. до 39.80 на сто към края на 2016 г. В същото време делът на осигурителните вноски, които работодателят прави като дял от общите такива, намалява през годините и достига до 60.2% общ дял при 79.6 на сто през 2000 г. Близо 1 милиард лева ще струва отпадането на плоския данък и замяната му с нова ставка, която да предвижда необлагаем минимум, са изчислили от КНСБ.", "date": "2018.07.09", "title": "Синдикати с 4 аргумента за отпадането на плоския данък"}
{"url": "http://clubz.bg/70260-bijbyr_se_sgodi_za_manekenka_ot_klana_bolduin", "text": "Канадският певец Джъстин Бийбър се е сгодил за манекенката Хейли Болдуин, с която се среща от един месец, съобщи американският сайт за знаменитости TMZ, цитиран от световните агенции. Поп идолът направил своето предложение на 21-годишната си избраница по време на вечеря в ресторант на Бахамските острови. Клиенти на заведението разказали на журналисти от сайта, че телохранителите на Бийбър ги били помолили да изключат смартфоните си по време на предложението на певеца. Бащата на Джъстин, Джеръми, написа в инстаграм, че се гордее със сина си и очаква с нетърпение новия епизод в живота му. Поздрави любимецът на тийнейджърите получи и от майка си Пати Малет. Хейли Болдуин е дъщеря на актьора от \"Обичайните заподозрени\" Стивън Болдуин и е племенница на Алек Болдуин.", "date": "2018.07.09", "title": "Бийбър се сгоди за манекенка от клана Болдуин"}
{"url": "http://clubz.bg/70262-zagina_ohranitel_ot_firma_svyrzana_sys_sultanka_petrova", "text": "Двадедсет и пет-годишен охранител на строежа на новото Народно събрание в бившия Партиен дом беше открит мъртъв. Той тръгва за нощна смяна в петък следобед и оттогава близките му нямат контакт с него. Впоследствие е открит мъртъв в шахта на строителния обект. Близките му се чудят какво се е случило и имат съмнения. БСП към \"достойните патриоти\": махнете Султанка Петрова Даниел Тасев е на 25 години, от две години е охранител във фирмата, която пази строежа на новото Народно събрание. Охранителната фирма е \"Дефанс консулт\". Според Търговския регистър и Сметната палата  преди няколко години съдружник в нея е била сегашната заместник-министърка на труда и социалната политика Султанка Петрова. Тя беше и депутатка от Патриотичния фронт. Пред бТВ Петрова каза, че сега в компанията на високо ниво работи съпругът й Петьо Петров. Всъщност фирмата е на \"зет\" й, който според нея не й бил зет, а  \". Обществената поръчка за охрана е на стойност 22 млн. лв., съобщи телевизията. ", "date": "2018.07.09", "title": "Загина охранител от фирма, свързана със Султанка Петрова"}
{"url": "http://clubz.bg/70261-svlachishta_ubiha_nad_100_dushi_v_qponiq", "text": "Японски спасители ровят в калта и отломките, опитвайки се да намерят оцелели след поройните дъждове, довели до наводнения и свличания на земни маси, при които загинаха над 100 души и десетки бяха обявени за изчезнали, предаде Ройтерс. Дъждовете в Западна Япония отслабнаха. Прогнозата е за безоблачно небе и температури над 30 градуса, което предизвиква опасения за възможни топлинни удари в районите, лишени от електричество или вода. Около 12 700 души са без електричество, съобщават енергийните компании. Десетки хиляди са без вода според медиите. \n\tСпоред последната официална статистика жертвите на дъждовете са 105, а 80 са изчезнали. Японският премиер Шиндзо Абе отложи планираната за тази седмица обиколка из Европа и Африка заради трудната ситуация в страната,  съобщи днес агенция Киодо. Обиколката му, планирана от 11 до 18 юли, включваше Белгия, Франция, Саудитска Арабия и Египет. По време на посещението си в Брюксел Абе се очакваше да подпише споразумение за свободна търговия с ЕС.", "date": "2018.07.09", "title": "Свлачища убиха над 100 души в Япония"}
{"url": "http://clubz.bg/70265-vremeto_ostava_losho_shte_ima_oblaci_i_dyjd", "text": "Днес над по-голямата част от страната ще се задържи предимно облачно, временни разкъсвания на облачността ще има преди обяд в югозападните райони и на места в Горнотракийската низина. Това прогнозират от  С прекъсвания валежите ще продължат, като на места, главно в Западна и Централна България, ще значителни. Ще има и гръмотевици. Ще духа слаб вятър от северната част. Остава хладно с максимални температури между 21° и 26°. В по-голямата част от страната е обявен жълт код. Атмосферното налягане е и ще се задържи по-ниско от средното за месеца. Дъждовете от изминалото денонощие създадоха проблеми на места в Плевенско. Има язовири, които преляха и в резултат са наводнени къщи, оранжерии и стопански дворове.", "date": "2018.07.09", "title": "Времето остава лошо, ще има облаци и дъжд"}
{"url": "http://clubz.bg/70263-imash_li_ogynche", "text": "Да държиш цигара беше модерно. Показваше, че вече си минал в света на големите и си съблазнителка с елегантни движения или истински мъж като този от рекламата с каубоя... Неприятната миризма се преживяваше, а за вредите върху здравето не се мислеше. В гимназията си един вид безсмъртен. След това идва университетът, където, ако не пушиш преди изпит, си е направо съмнително. На работа цигарата в почивката е прекият път към социализирането с колегите и от мода става необходимост. Само че сега на работа по-голямата част от отдела ми не пуши. Дали това са порасналите хора от гимназията, осъзнали, че „ползите” от цигарите са нищожни в сравнение с щетите, които нанасят, или просто отново последната дума има модата, която с течението на времето прави това, в което е най-добра – променя се. Обрат: ГЕРБ и \"патриотите\" оставят акциза на \"цигарите с вътрешно горене\" Цигарите станаха електронни, бездимни, (почти) безвредни... „Искаш ли да ходим за смути?” и „Опита ли новия веган десерт?” започнаха да се превръщат в модерните въпроси за социализиране. Съвременната съблазнителка не чака някой джентълмен да ѝ запали цигарата, а с усмивка приема био суров какаов бонбон без захар с кокосово масло. Каубоят, вместо да си язди коня, идва пеша с реч за защита на правата на животните и по-скоро би се обяснил в любов на някоя крава, отколкото да вкуси телешко. На фона на положителните промени обаче константа си остават зависимостите и нуждата ни да бъдем пристрастени към нещо. Следвайки здравословния тренд, оставяме цигарите, които вредят на здравето, и свиваме трева, за да отпуснем и психически. Остава си водещ принципът да си в час, само че часът вече става 4 и 20. И докато преди беше важно да те види групичката на готините и да разбере, че и ти си като тях и пушиш, сега тази групичка трябва да се разрасне до неколкостотин последователи в инстаграм. iQOS - по-малко вредни ли са за нас и околните? Модерно е да живееш здравословно, да се грижиш за себе си, въпреки това тази грижа не може да остане само за теб, трябва да получи одобрения, лайкове и споделяния. Това само помага тенденциите да се разпространят по-бързо и по-мащабно. Но не дотолкова, че соевото мляко да замени шотовете с текила в нощните клубове, разбира се. Фасовете няма да изгаснат съвсем, макар и да не са толкова ярки, колкото преди няколко години, когато „Ъпсурт“ приканваха „Дай една цигара, ше те *ба у звездата”. Просто минават през период на адаптация. Може да се подложат на някоя диета с чия и да се опитат да завъртят поговорката „Няма дим без огън” на „Няма дим и огън, само аромат на... канела“ например, но ще оцелеят. Пороците са част от човешката природа и докато я има, ще ги има и тях. Може само да се надяваме порокът на следващото поколение гимназисти да им даде възможност да размислят, когато пораснат. „Генерация Z“ – с подкрепата на „Америка за България“ iQOS - по-малко вредни ли са за нас и околните? „Генерация Z“ – с подкрепата на „Америка за България“", "date": "2018.07.09", "title": "Имаш ли огънче?"}
