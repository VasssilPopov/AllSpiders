{"url": "http://clubz.bg/64369-alfa_myjkari_verno_li", "text": "Дрязгата между премиер и президент се привижда на коментаторки като противоборство между \"мъжкари, генерали, мъже с его, изпъкващи на фона...\".  Тоест, алфа мъжкари, разпръскващи феромони, сякаш българската политика е пийп шоу.  На пръв поглед би могло да наподоби нещо такова. Уверени, успешни, силни, смели, високи и привлекателни. Така описват алфа мъжкарите в женските списания, където работят с джендър стереотипи. (Спокойно, няма да намесваме Истанбулската конвенция, но и Politico описа външната политика на американския президент Доналд Тръмп като политиката на алфа мъжкаря.)  Тези атаки с остри реплики и реторични въпроси между Бойко Борисов и Румен Радев, не очи в очи, пряко, а прехвърчащи като пощенски гълъби в публичното пространство, още не са война. Позициониране чрез противопоставяне.  В действителността предстои човек на Радев да оглави НСО - съветникът по военна сигурност на президента ген. Данчо Дяков, и човек на Радев да бъде изпратен за посланик в Москва - Атанас Кръстин, секретар по външната политика на държавния глава.  Въпросите на Радев са по онази схема, при която някой журналист пита някой политик в ефир: \"Вие корумпиран ли сте?\". Не, отговаря  политикът. \"Има ли премиерът общи бизнес интереси с Делян Пеевски\", пита Радев. \"Ако президентът има каквито и да били данни за мой бизнес, за нещо общо, което да съм направил с Делян Пеевски, да сезира прокуратурата. Аз твърдя, че такива няма\", отговаря Борисов. Разбира се, разликата е, че тук пита президентът. Изглежда, Радев е разбрал, че може да натрупа политически актив от подобно противопоставяне. Нещо, което лидерката на БСП Корнелия Нинова не успява да стори. В речта си за една година на поста той говори и за узурпираната свобода на словото в България, \"която е под въпрос в третото десетилетие на демократични промени\". Ако върви така, президентът ще е с ореола на по-голям опозиционер от опозицията в парламента, макар Нинова да беше казала преди две години, че е единственият човек, опълчил се срещу Пеевски. Корнелия Нинова: Аз единствена се опълчих срещу Пеевски. И той ме смаза Лично е. Нещо такова коментира в последната \"Панорама\" проф. Михаил Константинов относно скандала Борисов-Радев. Да не би професорът да иска да каже, че Борисов с огромния си политически опит трудно понася новакът в политиката Радев да има рейтинг, не просто съизмерим, а и по-голям от неговия. При това не-избран от него за поста, не-назначен от него, висок и със спортна фигура, говорещ чужди езици. Затова ли Димитър Николов все така си кметува в Бургас. (Дали да не сложа едно смайли?)  Да си решават проблемите като големи момчета, като генерали, им каза Пеевски, за когото още никой не е казал дали е алфа или бета мъжкар. Но и той ги съветва да следват джендър стереотипите. А как си решават проблемите генералите - някой знае ли... Сега сериозно. Догодина изтича мандатът на главния прокурор Сотир Цацаров, чийто указ за назначение предшественикът на Радев - Росен Плевнелиев, подписа скорострелно и без мотиви. А можеше да не подпише. През 2019 г. на президента Радев ще му се наложи да подпише указа за нов главен прокурор. Кой ли ще го избере. #КОЙ ще го избере. Пак Той ли ще го избере. (Нали помните \"Шефе, ти си го избра\"!) Тук вече с въпроси не става.", "date": "2018.02.18", "title": "Алфа мъжкари? ВЕрно ли?"}
{"url": "http://clubz.bg/64390-ruski_systezatel_po_kyrling_hvanat_s_doping_v_ponchan", "text": "Има подозрения, че руски спортист е дал положителна допинг проба на зимните олимпийски игри в Пьончан, съобщи ТАСС, цитирайки Константин Виборнов, пресаташе на руснаците на форума в Южна Корея. На този етап официалната информация е оскъдна. Вече всички световни агенции, първа от които беше АФП, също пишат за пробата. Подозренията падат върху състезателя по кърлинг Александър Крушелницкий, бронзов медалист на кърлинг в Пьончан заедно с Анастасия Бризгалова (смесени двойки). Според ТАСС, Крушелницкий е дал положителен тест за препарата мелдоний, нашумял покрай Мария Шарапова след Откритото първенство на Австралия по тенис през 2016 г. Президентът на федерацията по кърлинг на Русия Дмитрий Свещев пък коментира пред ТАСС, че в разговор с него Крушелницкий отрекъл да е приемал мелдоний. МОК също отказва да потвърди или отрече. Не и докато излязат резултатите. Русия - аут от зимните олимпийски игри Както е известно Русия не участва официално на зимните игри заради допинг скандалите в Сочи преди четири години. До игрите са допуснати само спортисти, одобрени от МОК. Те се състезават под флага на МОК и с наименованието \"Олимпийски спортисти от Русия\". Общият им брой е 169 - третата делегация по численост след тези на Канада и САЩ. Първата положителна проба за допинг в Пьончан е налице Досега в Пьончан имаше една положителна проба - на японски състезател в шорттрека. Първата положителна проба за допинг в Пьончан е налице", "date": "2018.02.18", "title": "Руски състезател по кърлинг хванат с допинг в Пьончан?"}
{"url": "http://clubz.bg/64392-iska_li_valeri_simeonov_ostavkata_na_angelkova", "text": "Ще иска ли НФСБ оставката на министърката на туризма Николина Ангелкова? Днес вицепремиерът и неин пръв критик Валери Симеонов даде предпазлив отговор на този въпрос. За размесвания в правителството първо заговори зам.-председателят на НФСБ Борис Ячев. В интервю за Канал 3 в събота, той обяви, че на предстоящия съвет на \"Обединени патриоти\" партията му ще постави въпроса за оставка на Ангелкова. Лидерът на НФСБ Симеонов обаче днес не даде категоричен отговор дали партията ще постави въпроса за оттеглянето на Ангелкова по време на предстоящия съвет на „Обединени патриоти“. Ангелкова: Нямаме проблем нито с коалицията, нито с Валери Симеонов Валери Симеонов неведнъж е влизал в противоречия със своята колежка от кабинета. Той обвинявал я е, че дава плажове за стопанисване от мутренски групировки, казвал е, че говори глупотевини. Досега обаче публично не е искал оставката ѝ. Самата Ангелкова обича да повтаря, че проблеми в коалицията няма, както и с Валери Симеонов. В неделя той припомни, че има сериозни разминавания по отношение на цялостната концепция за българските курорти между него и Ангелкова. \"Може би ще трябва по-внимателно обаче да обсъдим този въпрос с оставката, тъй като едни разминавания не винаги предопределят оставка - не е задължително това да се случи\", каза той пред БНР. Ангелкова отново против Симеонов. Като в една къща Освен това щяло да има и консултации с ГЕРБ, защото \"Обединени патриоти\" били подготвили редица законопроекти за устройство на черноморските курорти - например, свързани с преместваемите обекти и \"трябва да се уточни и как ще се гласуват от Народното събрание\", а разминаване имало и по отношение на концесиите - все въпроси, които, по думите на Симеонов, трябва да бъдат уредени. Той обясни още че ще се опитат да постигнат единомислие, но ако няма такова, една от политическите форми за търсене на решение е оставката. Ангелкова отново против Симеонов. Като в една къща", "date": "2018.02.18", "title": "Иска ли Валери Симеонов оставката на Ангелкова"}
{"url": "http://clubz.bg/64388-levski_ne_e_romantik_misli_kato_oficer", "text": "Българите са привикнали с датата 19 февруари, на която почитаме паметта на Апостола на свободата Васил Левски, обесен в София преди 145 години. Правилната дата обаче е днешната – 18 февруари, припомни пред бТВ историкът проф. Пламен Павлов. Той е автор на най-новото изследване за Апостола – „Левски: Другото име на свободата”. Той обясни, че не е съвсем ясно кога е станала грешката, но неправилно са прибавени 13 дни, вместо 12 както би трябвало за дата от 19 век. По думите му Апостола е показал себе си не като романтик, а като прагматичен организатор на въстание със сериозна логистика и добре обмислени финанси. Той е планирал въстанието да избухне през зимата: „Тогава мъжете са се върнали от гурбет, всичката храна е прибрана, а турската армия ще е затруднена в придвижването си”. Идеята е била за нов тип революционна борба – със завладяване на градове, създаване на укрепени лагери в планините и търсене на помощта на Великите сили при вече завладяна територия, обясни Павлов. Според Павлов Апостола е искал след освобождението си България да бъде република с капиталистическо общество и управление, което днес бихме възприели като президентска република: „Да има старейшина, да има отговорност”, обясни той. Вече е трудно да говорим за „предателство” спрямо Левски, който е бил обект на мащабна операция на тайните служби на Османската империя и който е бил конвоиран до София в бронирана карета с 250 кавалеристи охрана, отбеляза професорът историк. „Има големи опити да се види човешкото в Левски (…) Той не бива да бъде портрет зад гърбовете на политиците, но е необикновен човек”, категоричен беше той. Това каза пред журналисти вицепремиерът Валери Симеонов по време на шествие-поклонение пред личността и саможертвата на Васил Левски, организирано от НФСБ в неделя вечер. \"Възприето е този ден - денят на гибелта на Васил Левски, да се чества и уважава от целия български народ, може би защото това е първият ден на неговото безсмъртие. Макар и тъжен повод, този ден е много важен за нашата история, защото отдаваме почит на българина, без когото нямаше да има България. Нямаше да ни има и нас днес или щеше да ни има, но щяхме да говорим на друг език\", каза още Симеонов.   ", "date": "2018.02.18", "title": "\"Левски не е романтик, мисли като офицер\""}
{"url": "http://clubz.bg/64389-bil_gejts_prenaselvaneto_na_zemqta_moje_nikoga_da_ne_stane_fakt", "text": "Когато децата оцеляват по-дълго, родителите решават да имат по-малко деца и това води до намаляване на раждаемостта. По тази причина Земята едва ли ще бъде пренаселена скоро. Това обяснява Бил Гейтс, който заедно със съпругата си Мелинда е ангажиран с проблемите на намаляване на детската смъртност чрез своята фондация откакто милиардерът остави топ мястото си в \"Майкрософт\". Бил и Мелинда Гейтс платиха дълга на Нигерия към Япония Там, където детската смъртност намалява, родителите започват да правят по-малко деца. Големите семейства са застраховка срещу високата смъртност и когато опасността изчезне, изчезват и те, разяснява Мелинда. Според Бил, когато има бум на раждаемостта, се ражда едно по-многобройно поколение. Те решават да имат по-малко деца, защото са по-сигурни. И това води до повече работоспособни хора и по-малко зависими лица. Следователно населението може никога да не достигне 12 млрд. души., както предвиждат някои учени. Вместо това след няколко десетилетия населението ще се стабилизира малко над сегашното и ще остане така.", "date": "2018.02.18", "title": "Бил Гейтс: Пренаселването на Земята може никога да не стане факт"}
{"url": "http://clubz.bg/64391-skuchen_levski_shtastlivo_izmykna_pobeda_s_avtogol", "text": "\"Левски\" излъга \"Ботев\" (Пловдив) с 1:0 с автогол в 88-ата минута в мач от първия пролетен кръг на Първа лига на ст. \"Георги Аспарухов\". Пламен Димов отклони топката в собствената си врата малко преди края след прострелно центриране на Роман Прохазка. И двата отбора удариха по една греда - първо гостите, чрез Тодор Неделев, а след почивката и Антонио Вутов от \"сините\". \"Левски\" направи пореден слаб мач и на моменти извади късмет, тъй като гостите имаха по-чистите положения. Все още е рано да се говори за ново лице на \"сините\", тъй като днес играха само трима от новопривлечените през зимната пауза седем футболисти. Двубоят не мина без инциденти. Преди срещата двете агитки са се сбили и са разменили бомбички и димки пред заведение на ул. \"Черковна\". Има пострадали запалянковци и полицай, задържани са двама от побойниците. А замерянето с пиротехнически средства продължи и на трибуните. По-рано днес шампионът \"Лудогорец\" разгроми \"Славия\" с 4:1 и си върна лидерството в класирането. Головете за \"орлите\" вкараха Клаудиу Кешеру, Абел Анисе и Вандерсон, а за \"Славия\" изравни Стефан Велев. \"Лудогорец\" води с 51 точки, следват ЦСКА-София - 50, \"Левски\" 42 и т.н.", "date": "2018.02.18", "title": "Скучен \"Левски\" щастливо измъкна победа с автогол"}
{"url": "http://clubz.bg/64386-ema_uotsyn_dari_1_mln_paunda_za_borbata_sreshtu_seks_tormoza", "text": "Актрисата Ема Уотсън е дарила 1 милион британски лири на фонда \"Справедливост и равенство\", а актьорът Том Хидълстън - 10 000 лири. Ема Уотсън преминала през целия спектър на сексуалния тормоз Редица актьори и режисьори заявиха, че за церемонията за наградите БАФТА ще се облекат в черно в знак на подкрепа за движенията \"Времето изтече\" и \"Аз също\", съобщава БТА. Близо 200 британски и ирландски актриси подписаха писмо срещу сексуалните посегателства на работното място и за еднакво заплащане преди днешната церемония, съобщиха световните информационни агенции. Ема Уотсън: Не мога ли да бъда и феминистка, и да имам гърди? Ема Уотсън, Кери Мълиган, Кейт Уинслет, Ема Томпсън, Кристин Скот Томас, Джема Артъртън, Наоми Харис и Сирша Ронан са сред подписалите писмото 190 знаменитости. Те заявиха, че се вдъхновили от движението \"Времето изтече\" в САЩ, и призоваха да се направят дарения за новия фонд \"Справедливост и равенство\" във Великобритания. \"Ако сте подкрепили \"Времето изтече\" и ако историите, които сте прочели във вестниците, са намерили отзвук у Вас и са Ви стресирали, присъединете се към нас. Нека заедно сложим край на сексуалните посегателства и сексуалното насилие\", се казва в писмото. \n\t  Ема Уотсън: Не мога ли да бъда и феминистка, и да имам гърди?", "date": "2018.02.18", "title": "Ема Уотсън дари 1 млн. паунда за борбата срещу секс тормоза"}
{"url": "http://clubz.bg/64385-grigor_ne_uspq_sreshtu_federer_i_ot_sedmiq_opit_zagubi_finala", "text": "Световният №1 в тениса Роджър Федерер би Григор Димитров с 6:2, 6:2 на финала на турнира от ATP 500 в Ротердам, Холандия, и грабна титлата. За жалост двубоят продължи по-малко от час. А началото беше обещаващо - с равностойна игра и страхотни отигравания от страна на пърната ни ракета. До момента двамата са изиграли 7 мача, като Григор няма победа над най-успелия в тениса. Отново се видя, че Димитров не може да играе срещу Маестрото. Това е титла №97 за Федерер от ATP тура. Кота 100 е близо, величието може да я постигне още тази година. Григор е на финал в Ротердам, чака Федерер След добрия старт Димитров направи много непредизвикани грешки, а днес сервисът му също не вървеше - за разлика от предишните дни в зала \"Ахой\". Все пак финал в Ротердам от добро постижение, предвид и паузата след Откритото първенство на Австралия, която първата ни ракета си даде заради болки в рамото. Утре той се връща под номер 4 в ранглистата. А Роджър - официално като №1. Роджър Федерер - най-възрастният №1 в тениса (ВИДЕО) Федерер спечели жребия и избра да посреща в първия сервис гейм.  гейм на нула за българина с няколко отлични отигравания.  Федерер изравни. В един момент резултатът беше 15:30, но швейцарецът на трепна.  Григор лесно спечели гейма си, в който реализира първи ас, но и двойна грешка, от която дойде единствената точка на Маестрото. Роджър отвърна подобаващо след почивката.  пробив за Федерер. Той поведе с 30:0, а впоследствие стигна до точка за пробив и грабна гейма, след като Димитров прати топката в мрежата от бекхенд. Любопитно е, че точките в полза на световния №1 дойдоха от грешки на българина, реализирал и два отлични уинъра.  брейкът е затвърден.  нов пробив за Федерер, който е в серия от четири спечелени гейма. Зачестиха грешките на Григор, сервисът му се пропука. Той допусна още една двойна грешка. След почивката Роджър ще сервира за сета.  гейм и сет за Федерер, който повежда с 1:0. Обратно на Григор, швейцарецът подобри подаването си, а в последния гейм заби два аса. Очевидно включва на скорост.  пореден брейк и гейм за Федерер, серията му продължава. Димитров бележи сериозен спад в играта си.  пробивът е затвърден.  Григор най-сетне сложи край на рейда на своя съперник. Отново трябваше да спасява точка за пробив. Справи се този път. лесен гейм за Федерер. отново пробив за швейцареца. Той стигна до два брейкбола и се възползва от втория след нова двойна грешка на Димитров. Личи, че вече няма живец и тонус в играта на българина.  гейм на нула за Федерер. Григор ще сервира за оставане в мача.  глътка въздух за Гришо с гейм, спечелен на нула. След почивката Роджър ще има начален удар за триумф в турнира. гейм сет и мач за Федерер, който спечели титлата в Ротердам. Стигна да два мачбола и оползотвори още първия. Роджър Федерер - най-възрастният №1 в тениса (ВИДЕО)", "date": "2018.02.18", "title": "Григор не успя срещу Федерер и от седмия опит, загуби финала"}
{"url": "http://clubz.bg/64382-bi_li_otishyl_general_lukov_na_lukovmarsh", "text": "Снощи за пореден път в София се проведе \"Луковмарш\". Много хора, запознати с живота и дейността му, твърдят, че генерал Христо Луков не е бил фашист и антисемит. В такъв случай, ако беше жив, най-вероятно генерал Луков не би стъпил на \"Луковмарш\". Но снощи портретите му бяха там, заедно с над хиляда представители на родни и чужди антисемитски, антиимигрантски, антиевропейски, прохитлеристки и неонацистки организации, които скандираха името му. Преди началото на марша организаторите предупредиха участниците да не пият, да не пушат и най-вече да не разговарят с журналисти – тия три неща. За забраната за контакти с журналистите имаше и обяснение:  Двама водачи – един наш и един пристигнал от Германия – произнесоха речи, от които разбрахме няколко неща: В интерес на истината, имаше дисциплина – никой не носеше лента с пречупен кръст   и никой не извика „Хайл Хитлер!“  . Но и без това всички разбираха за какво става дума. Ако някой случайно още не е разбрал – „социална Европа на нациите“ означава просто националсоциалистическа Европа.", "date": "2018.02.18", "title": "Би ли отишъл генерал Луков на \"Луковмарш\"?"}
{"url": "http://clubz.bg/64387-borisov_hvali_silnite_vryzki_mejdu_bylgariq_i_azerbajdjan", "text": "„България отдава голямо значение на отношенията си с Азербайджан и счита страната за приоритетен партньор предвид големите перспективи за развитие на сътрудничеството в различни области от взаимен интерес“, заявява премиерът Бойко Борисов в интервю пред азебрайджанската медия \"Тренд\". Азербайджан влиза в битовата газификация в България \"Като се имат предвид силните връзки между нашите две страни и съществуващата правна рамка за сътрудничество, ние вярваме, че сегашното ниво на двустранната търговия не съответства на потенциала на България и Азербайджан и ние бихме искали да засилим търговските и икономически отношения, включително чрез съвместни Междуправителствена комисия по икономическо сътрудничество“, отбеляза министър-председателят. Борисов е убеден, че има голям потенциал за сътрудничество с Азербайджан в областта на диверсификацията на източниците и маршрутите на енергийните доставки. \"На 16 януари 2018 г., по време на посещението си в Баку, аз имах честта да участвам с азербайджанския си колега Артур Расизаде на официалното откриване на редовните полети между Баку и София. Сигурен съм, че то ще насърчи развитието на отношенията между България и Азербайджан в сферата на туризма“, добави премиерът. Азербайджанската перачница си \"купувала\" и чехи  „България има интерес от изпълнението на стратегически проекти за транспортна инфраструктура на енергия като \"Южния газов коридор\", свързващ Европа и Азербайджан“, заяви Борисов. \"Високо оценяваме ролята на Азербайджан за осигуряването на енергийната сигурност и диверсификацията на доставките на природен газ в Европа и България\", допълни той. Министър-председателят отбеляза, че Азербайджан е не само основен източник на газ, но също така играе ключова роля в осъществяването на проекта \"Южен газов коридор\", който ще гарантира енергийната сигурност на Европа. Освен това Борисов добави, че България и Азербайджан са установили силно партньорство в областта на енергетиката. „Ярък пример за това партньорство е договорът между българската компания „Булгаргаз“ и държавната петролна компания SOCAR за доставки на природен газ от Азербайджан до България от 2020 г.“, допълни министър-председателят. \"Ние очакваме, че изграждането на газовия интерконектор Гърция-България (IGB) от които България ще получи азербайджански газ ще започне през юни 2018 г.. По този начин, ще бъде гарантирана доставката в България на един милиард кубически метра природен газ годишно в рамките на втория етап на развитието на азербайджанското газово находище „Шах Дениз\", - допълни Борисов. Премиерът смята, че железопътната линия Баку-Тбилиси-Карс ще допринесе за разширяването на икономическото сътрудничество между България и Азербайджан. \"Ние виждаме железопътната линия като стратегически транспортен проект, който може да бъде от полза не само за Азербайджан, Грузия и Турция, но и за България и другите европейски страни\", каза премиерът. Борисов припомни, че Европейският съюз приветства откриването на железопътната линия Баку-Тбилиси-Карс и по-нататъшно подобряване на транспортните връзки между България, Турция, Грузия, Азербайджан и Централна Азия. Възможности пред азербайджанските инвеститори в България „България има интерес да развива двустранните търговски и икономически отношения с Азербайджан и възнамерява да използва максимално възможностите за съвместни“, убеден е Борисов. Той отбеляза, че въпреки отрицателните последици от световната финансова и икономическа криза България успява да запази макроикономическа и финансова стабилност. \"В България имаме най-благоприятните данъци в ЕС, както и високо квалифицирана работна ръка. Правителството също така предприема редица допълнителни мерки за насърчаване на чуждестранните инвестиции. Има голям потенциал за инвестиции в такива области като енергетиката - газификацията и разпределението на газ, строителството, туризма, недвижимите имоти, селското стопанство и хранително-вкусовата промишленост, фармацевтичните продукти и редица други направления“, заключи премиерът. Азербайджанската перачница си \"купувала\" и чехи", "date": "2018.02.18", "title": "Борисов хвали силните връзки между България и Азербайджан"}
{"url": "http://clubz.bg/64377-samolet_se_razbi_v_iran_s_66_dushi_na_borda", "text": "Самолет с 66 души на борда катастрофира в Иран, съобщиха местни медии. Оцелели няма, съобщи АФП. Иранската авиокомпания Асеман еърлайнс (Aseman Airlines) не потвърждава обявените по-рано данни за 66 жертви при катастрофата на неин самолет тази сутрин в  \n\tюгозападната част на страната, предаде  по-късно агенцията. Цитиран от иранската осведомителна агенция Исна, говорителят Мохамад Табатабай уточни, че компанията все още няма достъп до мястото на катастрофата и следователно не може да потвърди окончателно смъртта на всички пътници в самолета. Преди това той съобщи, че всичките 66 души на борда, включително и 6 души екипаж, са загинали, уточни АФП. Точният брой пътници беше уточнен от ръководителя на комисията за национална сигурност и външна политика на парламента Аладин Боруджерди. Самолетът е пътувал от Техеран до малкия град Ясуд в провинция Исфахан. Семиром се намира в планинския югозападен район на Иран, на около 480 километра южно от столицата. Самолетът АТR-72-500 е двумоторен и се използва за полети на къси разстояния. Моджтаба Халеди, говорител на националните служби за спешна помощ, каза пред ИСНА, че в района е бил изпратен хеликоптер. Засега не са ясни причините за инцидента. Последната тежка катастрофа с граждански самолет в Иран стана през 2014 г. - 39 души загинаха, след като самолет Ан-140 на иранската авиокомпания Сепахан (Sepaham) се разби малко след излитането си от летището в Мехрабаз, южно от Техеран. Самолетът трябваше да лети от Техеран до град Табас в Източен Иран. Три години по-рано граждански самолет се разби в Северен Иран. Загинаха близо 80 души, припомня АФП. След десетилетия на международни санкции самолетният парк на Иран застаря, като в последните години често се случват подобни инциденти.  След историческото ядрено споразумение през 2015 г. със световните сили, Иран сключи сделки с Airbus и Boeing за закупуване на десетки пътнически самолети. ", "date": "2018.02.18", "title": "Самолет се разби в Иран с 66 души на борда"}
{"url": "http://clubz.bg/64378-nikolaj_mihajlov_silata_na_prezidenta_e_che_nqma_istoriq_svyrzana_s_korupciq", "text": "\"Силата на президента е, че няма история, свързана с корупция.\" Това коментира по БНТ анализаторът психиатър д-р Николай Михайлов по темата за острия сблъсък между Румен Радев и Бойко Борисов. Премиерът определи зададените от президента въпроси, свързани с името на Делян Пеевски като \"вероломно нападение\". Румен Радев: Има ли Борисов общи бизнес интереси с Пеевски? Според анализатора премиерът държи отношенията с президента, когото нарича прекрасен човек, да бъдат безопасни за него в политически смисъл. А президентът отвърна с няколко въпроса по повод \"закачката\", адресирана до неговия началник на кабинета Иво Христов - въпроси, които го улучиха болезнено, защото това са съществените въпроси, които могат да бъдат зададени на г-н Борисов \"не като добър и симпатичен човек с известна харизма\", а като политическо лице, каза д-р Михайлов. \"Въпросите на президента улучиха премиера\", смята още Михайлов. Борисов: Какво общо мога да имам с Пеевски?! Според Михайлов тези остри въпроси поставят питания и към президента - ако те са зададени, трябва да имат продължение. Простият и разумен отговор е, че това е работа на прокуратурата - но той е формално верен. И подчерта, че ако има сблъсък между президента и премиера, той трябва да бъде ползотворен за държавата - той трябва да коментира най-съществения проблем - корупцията и свързаната с нея политическа корупция. Николай Михайлов коментира и казуса \"Валери Жабянов\". В декларация на БСП против провеждането на \"Луковмарш\", зам.-председателят на НС Жаблянов включи и изречение за неизбежността и необходимостта на Народния съд. БСП: Народният съд от 1945 г. е бил необходим и неизбежен \"Ако става дума за неизбежност, става дума за квази природна неизбежност\", смята Михайлов. \"Много внимателно трябва да се говори и колебание за вините не трябва да има никакво. Историята е хитра и има собствена логика. Чух преди два дни проф. Илчев да говори за този съд, той компетентно каза, че цялата тази масивна репресия с унищожение на хора има историческа последователност години след това. Репресията не спира като еднократен акт на възмездие, като неизбежен акт на победителите във войната, които трябва да накажат фашизма и неговите дейци. А има дълга история на репресия в границите на тоталитарния режим\", напомни той. Според нето \"това не е съд, а стихийно възмездие. Към днешна дата опитът за неумело и невнимателно вербализиране на този исторически период рискува да релативизира както вини, така и достигнати етапи на национално помирение, доколкото то е възможвно и постигнато\". Докторът отново пространно повтори неодобрението си към Истанбулската конвенция. \"Посяга се на устои, с които е живяно и се живее още. Вододелът не е между Европа и България, а между Европа и ЕС, подозрението е, че те не съвпадата. Елитът на ЕС е идеологически скъсал с европейското културно-историческо наследство. Само преди 20 години Истанбулската конвенция не би била предложена за ратифициране\", твърди Михайлов. \"Става дума за опасно кръжене около семейството и децата, имат усещането, знанието, че това е тенденция на разграждане на устои\", каза още той. Борисов: Какво общо мога да имам с Пеевски?! БСП: Народният съд от 1945 г. е бил необходим и неизбежен", "date": "2018.02.18", "title": "Николай Михайлов: Силата на президента е, че няма история, свързана с корупция"}
{"url": "http://clubz.bg/64320-oshte_kolko_istoriq_mojem_da_preglytnem", "text": "    Стратегията, приета от ЕК на 06.02.2018 година, бе наречена от президента Радев „историческа” и бе посрещната с аплодисменти в някои страни. Със сигурност е историческа, тъй като ЕС показа, че „позабравеният” процес на разширяване отново е на дневен ред. Стратегията дава нов тласък на „Берлинския процес” (август 2014 г.). Самият процес е далеч от финализирането си, но отваряйки пътя към него, ръководството на ЕС дава знак, че е готово да започне открити разговори за засилена централизация и консолидация в рамките на Съюза. Подобни знаци имаше още от преди избирането на Макрон, но те не бяха достатъчно ясни. Европа успя да преодолее кризите от изминалите години и особено турбулентната 2016 година и започна своя процес на тотална трансформация към глобална и незаобиколима сила. Сила, която да е в състояние да конкурира надигащия се Далечен изток, а дори и САЩ. В стратегията ясно е залегнала първата цел, а именно присъединяването на Черна гора и Сърбия възможно най-бързо, с времеви хоризонт около 2025 година. Останалите страни, за които се отнася стратегията са съответно: Македония, Албания, Босна и Херцеговина и Косово. Македония е покрила изискванията за кандидат-членка още през 2005 г., но поради проблеми в междусъседските ѝ отношения, преговорите още не са започнали. Това обаче е възможно да се промени още през тази година. Според някои експерти, ако страната успее да отбележи напредък в казуса с името си и плана за реформи, ЕС има готовността да отправи покана за начало на преговорите. Обществените настроения вероятно допълнително ще ускорят процеса. Има призиви от различни страни за засилен обществен натиск над националните правителства, тъй като това е най-сигурната гаранция за изпълнение на поставените условия. Към момента, според данни на Центъра за европейски стратегии-Скопие, 64% от населението подкрепя присъединяването към ЕС. След заседание на Европейския съвет, провело се на 26 и 27 юни 2014 г., на Албания ѝ бе предоставен желания статут на кандидат членка. Към момента Босна и Херцеговина все още очаква мнението на ЕК, което трябва да оцени кандидатурата ѝ за членство, която страната внесе на 15.02.2016 г. Едва тогава - в случай на зелена светлина от ЕК, ще е възможно започването на преговорите по присъединяване. И при двете държави ситуацията е що годе идентична. От Брюксел дават препоръки за реформи и подобряване на ключови сектори на национално ниво, а от своя страна държавите отбелязват частичен напредък, макар и бавен. Анализаторските прогнози за двете страни са, че за пълното им присъединяване може да се говори едва след 2025-а, дори 2030 година. Страната, бележеща най-малък напредък по присъединяването си към ЕС, е Косово, която и не случайно е изброена на последно място в документа (държавите са подредени по евентуалната последователност на присъединяването им към ЕС). Не толкова стабилна, бедна и корумпирана, Косово е страна под въпрос в очите на някои експерти, а и по мое скромно мнение. Не е напълно ясно кога страната ще е готова изобщо да бъде страна кандидатка. На публична дискусия, провела се в София на 13.02.2018 г., сръбският проф. Йонко Теокаревич коментира, че и Сърбия и Косово са наясно, че трябва да направят взаимни отстъпки по пътя си към ЕС, но и двете не са готови за подобно нещо. Разрешаването на регионалния спор е едно от условията в стратегията, но по думи на професора, той не вижда как това ще се случи в обозримото бъдеще. Два дни след въпросната среща, на 15.02. Германия отново отправи ултиматум към Сърбия и отсече,  че страната трябва да признае Косово, ако иска да върви към ЕС. От Белград, разбира се, отговориха очаквано – „Сърбия никога няма да признае Косово.” Това поставя сръбската страна в много деликатна позиция. Ако натискът от ЕС за разпознаването на бившата провинция продължава, това може да има обратен ефект в обществените среди на западната ни съседка. От друга страна Белград представлява много по-голям интерес за Брюксел, отколкото Прищина. Чисто хипотетично това дава възможност за отправянето на друго условие в бъдеще като вход към Съюза. Най-прост пример е присъединяването на страната към НАТО, което би противоречало с политиката на неутралитет, към която страната силно се придържа. И в двата случая Белград ще бъде изправен пред много комплексен избор. Логично е, че ако се стигне до подобна ситуация, най-рационално решение би било да се загърбят идеологическите и териториални диспути. При всички случаи Съюзът ще задълбава интеграционния процес спрямо Западните Балкани и ще работи за тяхното присъединяване, паралелно с цялостното си укрепване. Цялостната концепция се върти покрай това, че от Брюксел си поставят за цел сегашното състояние на Общността да се е подобрило значително до момента, в който тези страни влязат в границите ѝ. Този регион представлява голям икономически интерес за сериозните играчи като Германия, но по-важното е, че е от изключителна важност в геостратегически план. Тоест, трябва да се отбележи времето, в което въпросната стратегия вижда бял свят. Коментатори и експерти я оцениха като не толкова навременна и дори закъсняла, тъй като е била необходима още преди десетилетие. Според мен е обратното - бе невъзможно точно по време на икономическата кризата ЕС да мисли за разширяването си, съответно да влага средства в нестабилни страни с тепърва развиващи се пазарни икономики. Още една много значителна цел за Съюза зависи от успеха на Берлинския процес. Западните Балкани като едно цяло са полуексклав (граничат с море) заобиколен изцяло от ЕС. Това е и последният „официален” регион, в който има сравнително  необезпокоявано руско присъствие в средата на континента. Ако ЕС е напълно сериозен в амбициите си да бъде глобален лидер, то елиминирането на чуждо присъствие е задължително условие. Освен руското, от Брюксел много сериозно трябва да се замислят и за изключителното американско присъствие в рамките на Косово и неговото ограничаване, както и цялостното бъдеще на НАТО. Плановете за създаването на обща отбранителна линия и единна европейска армия са в ход и с всичко случващо се и в САЩ и в Турция, бъдещето на Пакта бавно бива поставяно под въпрос. Всичко това ще открие изцяло пътя на Съюза към федерализацията на Общността и ще постави началото на нова ера в историята на стария континент.  ----- Даниел Миладинов: \"хронично запален\" по историята юрист", "date": "2018.02.18", "title": "Още колко история можем да преглътнем?"}
{"url": "http://clubz.bg/64381-netanqhu_se_razgnevi_na_polskiq_premier_zaradi_sporni_ocenki_za_evreite_i_holokosta", "text": "Израелският министър-председател Бениямин Нетаняху остро реагира на коментара на полския премиер Матеуш Моравецки, който вчера каза, че е имало полски виновници за Холокоста, както и \"еврейски виновници\". Той определи думите на Моравецки като скандални и като показващи неспособност да се разбере историята. Полският премиер направи коментара си конференция по сигурността в Мюнхен в отговор на въпрос на израелски журналист за приетия нов закон за Холокоста, според който поляците не могат да бъдат обвинявани като съучастници за нацистките престъпления и подобни твърдения ще бъдат наказвани. Полският закон за холокоста - чист национализъм Моравецки отговори: \"Изключително важно е първо да разберем, че, разбира се, това няма да бъде наказуемо, няма да бъде разглеждано като криминално престъпление да се каже, че е имало полски извършители - както е имало и еврейски извършители, както и руски извършители, както и украински... не само германски извършители\". Варшава отхвърли по-късно обвиненията на израелския премиер Бенямин Нетаняху, определил като скандално вчерашно изказване на полския му колега Матеуш Моравецки, че в Холокоста са участвали и евреи, предаде Франс прес. \"Напротив, премиерът Моравецки многократно и категорично се е противопоставял на отричането на невъобразимия геноцид, какъвто е Холокостът на европейските евреи, както и на всяка форма на антисемитизъм\", подчерта тя. \"Думите му трябва да се тълкуват като призив за откровена дискусия за престъпленията срещу евреите по време на Холокоста, придържайки се към фактите и независимо от националността на този, който в дадения случай ги е извършил, участвал е в тях или ги е направил възможни\", допълни говорителката. Всеки конкретен случай трябва да се разглежда отделно и нито един злонамерен акт не може да е причина да се хвърля отговорността върху цяла една сломена и поробена нация, изтъкна Копчинска. Още вчера редица израелски политици обвиниха в антисемитизъм Матеуш Моравецки, предаде Асошиейтед прес.  Яир Лапид, лидер на центристката партия \"Йеш атид\" (Има бъдеще), каза, че израелският посланик във Варшава трябва да бъде отзован незабавно заради думите на Моравецки на Мюнхенската конференция по сигурността. По думите на Лапид \"това е антисемитизъм от най-стария му вид\". \"Извършителите не са жертвите. Еврейската държава няма да позволи избитите да бъдат обвинявани за своята смърт\", заяви той.  Председателят на Партията на труда Ави Габай каза, че Моравецки говори като всеки, който отрича Холокоста.  \n\tТова са поредните последици от новия полски закон за Холокоста, който криминализира публични изявления, които приписват на Полша нацистките престъпления на нейна територия, докато тя е под германска окупация през Втората световна война. Законът предизвика възмущение в Израел и други държави, припомни АП.  3 млн. евреи, които са живели в Полша, са били убити от нацистите по време на Втората световна война - това са около половината от всички евреи, избити от Холокоста.", "date": "2018.02.18", "title": "Нетаняху се разгневи на полския премиер заради спорни оценки за евреите и Холокоста"}
{"url": "http://clubz.bg/63837-korpulenten_deputatski_turizym_ili_kak_koj_moje_i_da_ne_e_v_parlamenta", "text": "Един от основните аргументи на противниците на мажоритарния вот (разбирай целия т. нар политически елит барабар с присъдружните политолози, социолози, неправителствени организации и т. н.) е, че този вот обслужва олигархията. Bullshit, както би казал Бойко Борисов, който според запознати вече знае и други думи на английски, освен congratulations. Достатъчно е само да се назове едно име, за да се разбие на пух и прах абсурдната теза за мажоритарния вот и олигархията: Делян Пеевски. В момента Пеевски е депутат от Благоевград. В предишния парламент беше от Стара Загора. В по-предишния от Пазарджик. Въпросът е щеше ли да е възможен този корпулентен депутатски туризъм, ако депутатите се избираха мажоритарно? Отговорът клони към твърдо не. Отдавна е известно, че районът на Пеевски е Пазарджик. Вероятно той там ще бъде винаги избиран, включително с мажоритарен вот. За другите две области обаче избирането му в едномандатен район никак не е сигурно. Какво би представлявал мажоритарният вот за депутати, ако бъде въведен? Страната ще бъде разделена на едномандатни райони, във всеки от които ще има приблизително около 30 000 избиратели. И кандидатът, който ще спечели мандата, ще трябва да събере поне около 10 000 гласа. В кой изборен район, освен Пазарджик, Пеевски би бил сигурен депутат? Ами в никой. Дори в бастионите на ДПС. Защото хората там едва ли ще гласуват за етнически българин и то точно за този етнически българин, който е една от основните причини за пълната политическа изолация на партията им. Въобще твърдият електорат на ДПС не би трябвало да се подценява. Това все пак са хора, които имаха смелостта се бунтуват дори срещу Тодор Живков. Едва ли самият Ахмед Доган ще си позволи да издигне Пеевски в Кърджали, примерно, дори с пропорционална система, при която ръководството решава кой ще влезе в съответната листа. Почетният председател на ДПС може да е всякакъв, но не е глупав. Дори в Пазарджик на Пеевски ще му бъде доста трудно да бъде избран с мажоритарен вот. Избирателите в този район са малко над 240 000. А на последните избори ДПС там взе 14 644 гласа. На предишните парламентарни избори, когато все още нямаше ДОСТ, движението спечели 17 348 гласа. Това означава, че ДПС има потенциал да спечели най-много в два от 8-те едномандатни района, колкото биха били те в Пазарджишка област при мажоритарен вот. Като много е важно как точно ще бъде направено районирането. Ако селата, които консолидирано гласуват за Пеевски, са в различни едномантатни райони, той може и да не стане депутат. Отделно ако е ясно в кой точно едномандатен район ще се яви Пеевски, то едва ли ще има медия, която да не отразява на място случващото се точно в този район. Със сигурност това ще бъде най-прозрачният вот, което вероятно допълнително ще затрудни неговия избор. В момента подобно отразяване няма как да се случи, тъй като е много трудно да се следят избори в цял един многомандатен район. Да не говорим, че обикновено видни фигури като Пеевски водят листи в два района - възможност, каквато при чист мажоритарен вот не би трябвало да съществува. Изводът е ясен. Мажоритарният вот променя изцяло правилата на играта. Едно е да зависиш само и единствено от тясното партийно ръководство, съвсем друго да минаваш през цедката на едномандатен избирателен район - 30 000 избиратели, от които за теб да гласуват поне 10 000. Огромното мнозинство от българския народ очевидно е наясно с това. Настроенията в полза на мажоритарния вот съществуват много отдавна, кажи-речи от зората на демокрацията. И именно поради тази причина избирателите вече се произнесоха много категорично на референдум в полза на такъв вот. Много по-категорично от избирателите във Великобритания за \"Брекзит\", например. За разлика от политиците в Обединеното кралство обаче техните колеги у нас от всички партии се правят, че подобно произнасяне няма. \"Спихна се референдумът\". Такива разговори могат да се чуят в кулоарите на парламента от щастливи депутати. Само да не стане така, че спихнатият референдум да се превърне в надута до пръсване партия на Слави Трифонов на следващите избори. Ако мажоритарната система наистина обслужваше олигархията, то тя отдавна щеше да бъде въведена. Закономерността, всъщност, е точно обратната. А ако част от олигархията си мисли, че ще спечели при мажоритарен вот, то тя сериозно греши.", "date": "2018.02.18", "title": "Корпулентен депутатски туризъм. Или как #Кой може и да не е в парламента"}
{"url": "http://clubz.bg/64332-shte_se_spravi_li_s_korupciqta_noviqt_prezident_na_yujna_afrika", "text": "Сирил Рамапоза трябва да действа много бързо, за да прочисти от корупция най-богатата страна в Африка, пише в. \"Дейли телеграф\". Той трябва да възстанови и доверието в Африканския национален конгрес (АНК) - движението, което управлява Южна Африка вече близо четвърт век и което е символ на същата тази корупция. Рамапоза бе избран на мястото на Джейкъб Зума, който през седмицата подаде оставка от президентския пост. Зума бе свален от АНК по обвинения в корупция. Новият президент трябва да покаже на електората, че се бори срещу рушветчийството. Необходимо е също така той да запази единството на партията, някои от чиито членове доста се облагодетелстваха от подкупи, така и от покровителстване. Заради корупция: Зума подаде оставка като президент на Южна Африка Символите на втория мандат на Зума са корупцията и \"превземането на държавата\" - термин, използван за предполагаемото влияние на фамилията Гупта. Това са братята от индийски произход Аджай, Атул и Раджеш Гупта върху правителството в Претория. Корупцията в страната и в управляващата партия е с дълбоки корени и е всеобхватна. Тя се е просмукала в системата по начин, който прави огромна разликата между тези, които са \"вътре\" и \"вън\". И именно това е главният източник на напрежението в Южна Африка. Обикновените хора в страната, които страдат от неравенството, искат справедливост. По време на Зума тези искания бяха отклонявани по посока на частния сектор, което накара инвеститорите да бъдат предпазливи. И така още повече бе подкопана икономиката. Ще има необходимост от разследвания. Но те ще бъдат в ръцете на правосъдието. Сирил Рамапоза ще иска бързо да прокара нова линия между изпълнителната и съдебната власти, като позволи така на съдилищата да имат независимост. Отскоро, още преди падането на Джейкъб Зума, се води разследване и срещу фамилията Гупта. Рамапоза ще трябва и да избере правителство, което да проведе необходимата реформа. Много е важно да бъдат назначени компетентни министри в сфери като финансите, мините, държавните предприятия и енергетиката. Само така ще бъдат спрени злоупотребите и върнато доверието. Но Рамапоза ще трябва да помисли за всички партийни фракции. Защото главната му подкрепа е от Женската лига на АНК и от жителите на провинция Квазулу-Натал. От тях обаче в ръководството на партията няма нито един човек. Но какво ще кажат другите фракции? Освент това президентът ще трябва да реформира държавните компании. По времето на апартейда корупцията бе узаконена чрез системата на изключване на чернокожине. А държавните предприятие бяха средство за покровителстване, използвано от елита на африканерите - управлявалото тогава бяло малцинство. С края на апартейда нещата не се промениха. Просто чернокожите заеха местата на белите. Сега тези предприятия имат острата нужда да бъдат трансформирани. Там трябва да бъдат въведени прозрачност и отчетност. Става дума за енергийната компания ЕСКОМ и инфраструктурната ТРАНСНЕТ. Те са гръбнакът на икономиката, изградена върху минното дело и индустрията, която зависи най-вече от тока и водата. Не на последно място стои задачата за съживяването на гражданското общество. Южна Африка винаги е имала репутацията на страна със свободна преса. Падането на Зума се смята до голяма степен за нейна заслуга. Медиите извадиха на бял свят много случаи на \"държавно превземане\". Има обаче още какво да се желае. Топката е в Сирил Рамапоза.", "date": "2018.02.18", "title": "Ще се справи ли с корупцията новият президент на Южна Африка?"}
{"url": "http://clubz.bg/64375-vtora_titla_za_hirsher_albert_popov_vleze_v_top_30", "text": "Австриецът Марсел Хиршер спечели втори златен медал от зимните олимпийски игри в Пьончан - днес той стана №1 и в гигантския слалом. Първата титла на Хиршер в Южна Корея (и в кариерата му на олимпиада) бе от алпийската комбинация. Олимпийска титла в комбинацията за Марсел Хиршер Фаворитът Хиршер бе най-бърз в първия манш и си осигури преднина от 63 стотни пред Алексис Пинторо (Франция), след което не намали темпото и даде втори резултат във второто спускане. Далеч зад него, на 1,27 секунди, втори финишира Хенрик Кристофересен (Норвегия), докато Пинторо трябваше да се задоволи с бронза след по-слабо второ каране. В надпреварата имаше и двама българи, като в дебюта си на зимни игри Алберт Попов се нареди 28-и, което е добро класиране. Българинът направи добър втори манш, в който даде 22-о време. Другият ни представител беше 59-и след първия манш, но след това не завърши. В крайното класиране се наредиха 85 скиори.", "date": "2018.02.18", "title": "Втора титла за Хиршер, Алберт Попов влезе в топ 30"}
{"url": "http://clubz.bg/64374-sborishta_kato_lukovmarsh_trqbva_da_stanat_chast_ot_minaloto", "text": "Ден след провеждането на \"Луковмарш\" външно министерство излезе с позиция, в която остро се осъжда \"проведената в столицата за поредна година демонстрация на ксенофобия, дискриминация и омраза\". Въпреки съпротивата, Луковмарш се проведе (ОБНОВЕНА)  Министерството на външните работи на Република България категорично осъжда провелата се снощи в столицата за поредна година демонстрация на ксенофобия, дискриминация и омраза, известна като \"Луковмарш\". \n\t  \n\tТази проява на неподправена нетърпимост към другия се провежда по-малко от месец, след като целият свят отдаде почит към жертвите от Холокоста. Снощният марш събра в България, която в момента е и председател на Съвета на Европейския съюз, хора от различни националности, дошли тук, за да демонстрират омраза и нетолерантност. Това трябва да бъде ясен сигнал за нас като общество и като европейци, които не са забравили страданията, причинени от Втората световна война, че не е достатъчно само да припомняме трагичните събития. \n\t  \n\tВсеки акт на омраза и прослава на антисемитската и нацистката идеология е абсолютно неприемлив.  Пробуждането на нетърпимост към различния, проповядването на нетолерантност и яростната употреба на словото на омразата са опит за разклащане на демократичните ценности, които отстояваме като народ и като общност. Затова МВнР високо цени усилията на Световния еврейски конгрес и Организацията на евреите в България „Шалом“ за повишаване на обществената информираност по тази тема, както и насърчаването на борбата с причините за антисемитизма и речта на омразата. \n\t  \n\tМинистерството на външните работи ще продължи да работи в рамките на международните организации и в сътрудничество със своите партньори от международната общност за спазването на правата на човека, борбата с насилието и разпространяването на културата на мира, за да се превърнат сборища като „Луковмарш“ в част от миналото. \n\t ", "date": "2018.02.18", "title": "\"Сборища като Луковмарш трябва да станат част от миналото\""}
{"url": "http://clubz.bg/64376-trymp_obvini_fbr_za_strelbata_vyv_florida", "text": "Американският президент Доналд Тръмп си намери виновник за смъртоносната стрелба в училище във Флорида в сряда. Критиките си той изрази в туитър, разбира се. Губернаторът на Флорида Рик Скот прикани директора на ФБР Кристофър Рей да подаде оставка. Тръмп често критикува ФБР, упреквайки бюрото в партизанщина, отбеляза АП. По-рано ФБР призна, че не е успяло да предприеме действия по информация, свързана с нападателя Николас Круз, който се призна за виновен за стрелбата в училището в Паркланд. Това е най-смъртоносната стрелба в американско училище от 2012 година и отново предизвика дебати за по-строги ограничения за огнестрелните оръжия. Стрелба в гимназия във Флорида, потвърдени 17 убити (ВИДЕО, СНИМКИ) По-рано ученици, оцелели при стрелбата, техни родители и граждани, протестираха във Флорида и поискаха по-строго законодателство за оръжейния контрол.  Участниците в митинга разкритикуваха президента, че е получавал финансова помощ от Националната асоциация по оръжията по време на предизборната си кампания и заради това, че е отменил наложените от предшественика му Барак Обама допълнителни проверки при покупка на оръжия. \"Срам за вас\"  \"Срам за вас\" ", "date": "2018.02.18", "title": "Тръмп обвини ФБР за стрелбата във Флорида"}
{"url": "http://clubz.bg/64380-tuk_li_e_luiza", "text": "Става дума за кампания, чието начало е сложено в края на 2016 в град Мюнстер, а предназначението ѝ е да улесни девойките, които отивайки в заведение, се сблъскват с агресията на свои връстници от противоположния пол. И ако друго не помага, кодовият въпрос „Тук ли е Луиза“, отправен към персонала на съответния бар или клуб, гарантира на потърпевшата съдействие и спасение, щом спомене името на фиктивната приятелка. Механизмът не е сложен – щом чуят въпроса, работещите в заведението, при условие, разбира се, че то е включено в мрежата, възприела кампанията, имат готовност да помогнат на момичето, осигурявайки му такси, например. Или пък предоставяйки му убежище в кухнята, докато се намери надежден ескорт, който да го съпроводи до дома. В краен случай това може да бъде и полицията. Но съобщава, че междувременно кампанията се е сдобила със значителна популярност и изпълнява предназначението си – да даде повече сигурност на жените, изложени на сексуални посегателства. Особено във времената, в които #metoo придоби световна известност. В Мюнстер, откъдето започва цялата работа, поне половината от дамите познават инициативата, сочи проучване. А информацията по въпроса е на разположение благодарение на акциите, правени по училища и други средища на млади хора, на които се раздават материали, пропагандиращи темата. Защо е избрано точно името Луиза? Както обяснява Леа Гьоц, най-вече заради звученето – кратко и ясно е, лесно разбираемо. А има и още нещо: на немски значението на Луиза е „боркиня“. Всъщност има и още едно нещо – във Великобритания, където за първи път е пусната в ход подобна кампания, кодовото име е „Angela“, докато в Германия то определено предизвиква други асоциации. Луиза е боркиня, но дали цялата тази акция не е и свидетелство за известна безпомощност – щом нищо друго не може да помогне на уязвените млади дами, освен закодирано обръщение към персонала на заведението? За целта работещите в заведенията, участващи в мрежата (а те само в Мюнстер са около 40), преминават кратко обучение, в рамките на които получават информация за кампанията. Паралелно им се предоставят и достатъчно сведения за мащабите на сексуалните посегателства и потенциалните им жертви. Оттам нататък в името на информираността на клиентките пред дамската тоалетна се поставя плакат на кампанията и така вече всичко е ясно: прия появата на проблем само трябва да бъде зададен „вълшебният“ въпрос, за да се получи незабавно и дискретно съдействие. Общо в Германия вече почти 40 града участват в акцията, която е възприета и от два града в Швейцария.", "date": "2018.02.18", "title": "Тук ли е Луиза?"}
{"url": "http://clubz.bg/64379-dojche_vele_ekologichniqt_skandal_pirin", "text": "Сини глетчерни езера, обширни иглолистни гори, белоснежни планински върхове: гледката е като от пощенска картичка. Именно така изглежда в очите на туристите българският Национален парк \"Пирин\". От 1983 година насам той е под закрилата на ЮНЕСКО. На това място се срещат  голям брой редки растения и животни, включително и най-старото иглолистно дърво на Балканите (Байкушевата мура – б. ред.). Сега обаче тази идилия е застрашена, защото българският премиер има други планове за това природно богатство: той иска да превърне националния парк в голям ски курорт. През декември правителството на Борисов одобри поправки в плана за управление на парк \"Пирин\", които позволяват изграждането на нови пътища и нов лифт. Природозащитници в България, подкрепяни от Зелените в Европарламента (ЕП), протестират. Зам.-председателката на фракцията на Зелените в ЕП Ска Келер наскоро посети България и се включи в протестите в защита на Националния парк \"Пирин\". Българското правителство обаче се отнесе към нея по доста странен начин. Вицепремиерът Валери Симеонов нарече евродепутатката \"зелена джихадистка\" и подкрепи декларация на своя \"Национален фронт за спасение на България\", в която се настояваше за експулсирането на Келер от страната. \"Отдавна съм в политиката и никога не съм чувала подобно искане – както в Европейския съюз, така и вън от него\", написа евродепутатката в своя позиция по случая и призна, че е шокирана. Келер се оплака пред Европейската комисия, която се намеси. В крайна сметка България в момента председателства ЕС и би трябвало да се очаква, че  правителството на Бойко Борисов ще се държи образцово. Вместо очакваното извинение обаче, от българска страна се появи само една кратка декларация, в която се казваше, че възгледите на коалиционния партньор от НФСБ не съвпадали с позициите на българското правителство. Самият Симеонов, който впрочем е осъден заради реч на омразата срещу роми,  не излезе с позиция по скандалния случай.  Национален парк \"Пирин\" е не само под закрилата на ЮНЕСКО, той е и част от европейското природно наследство. Досега обаче Брюксел не се е занимавал подробно с плановете за промени на територията на парка. Катерина Раковска от Световния фонд за дивата природа (WWF) е категорична: \"Плановете за строителство на нови съоръжения нарушават действащото българско законодателство по много пунктове.\" Тя казва още, че правителството на България  игнорира и една европейска директива. Националният парк \"Пирин\" е част от европейската мрежа на защитени територии Натура 2000. Поради това плановете за строеж трябва да бъдат подложени на процедура за екологична оценка и допустимост. \"В конкретния случай това просто не се случи\", казва Раковска. Защо обаче правителството в София иска да превърна точно този природен парк в ски зона? От WWF са проверили плановете за строеж и са установили, че от тях всъщност не може да се очаква някаква икономическа изгода за страната. Планинските върхове в региона не са подходящи за масов ски туризъм. \"Решението на правителството е най-вече от полза за концесионера на ски зоната в Национален парк \"Пирин\"\", казва Катерина Раковска. И именно тук историята става интересна: концесионерът на ски зоната в Банско е фирма \"Юлен\". Борислав Сандов от Партията на Зелените твърди, че правителството в София заблуждава българското общество относно истинските причини за ставащото с \"Пирин\". Сандов е установил, че зад \"Юлен\" всъщност стои фирмата \"DUC Nominees\", чийто собственик е кипърски гражданин. Ако човек продължи да дълбае по-надълбоко, стига до офшорно дружество на Вирджинските острови. Борислав Сандов и неговите съпартийци предполагат, че този холдинг е свързан с организираната престъпност. Представителката на WWF е по-предпазлива в изказването на предположение за корупция: \"Може би тук става въпрос за голям конфликт на интереси\", казва Раковска. Раковска се надява на повече подкрепа - най-вече от страна на ЕС. \"Надяваме се, че ЕК ще настоява твърдо за спазването на договореното от Натура 2000\", казва тя. На запитване от Дойче Веле обаче един от говорителите на ЕК отговори, че засега случаят е изцяло в сферата на националните компетенции. Брюксел следи дали в проекти, оказващи влияние върху околната среда, се спазват нормите, зададени от ЕС. Към този момент обаче нямало \"нарушение на европейските правила за околната среда\", заяви говорителят. Природозащитниците от ЕК, Зелените в България и в ЕП обаче критикуват остро екологичния скандал. Евродепутатката Ска Келер написа на българския премиер следното: \"Новият план за управление на \"Пирин\" позволява насред впечатляващата природа да се разширят редица комерсиални дейности до 48% - включително построяването на ски-съоръжения и изсичането на гори. Това е прекалено много\".", "date": "2018.02.18", "title": "Дойче веле: Екологичният скандал \"Пирин\""}
{"url": "http://clubz.bg/64329-umishleno_li_pojertvaha_%E2%80%9Cvagnerovcite%E2%80%9C", "text": "В четвъртък се появи първото официално потвърждение за смъртта на руски граждани в резултат на въздушен удар на американската авиация на изток от Дейр аз Зур в Сирия. Особеното е, че съобщението дойде от Министерството на външните работи, а не от Министерството на отбраната. Според позицията на ведомството, гражданството на загиналите предстои да бъде потвърдено. Обстоятелствата около случилото се обаче поставят още повече въпроси. Москва: Има убити в Сирия. Петима, вероятно руски граждани Част от отговорите могат да бъдат получени от генерал-лейтенант Джефри Хариган, ръководител на Централното командване на военновъздушните сили на САЩ, който по време на официален брифинг разкри някои подробности за ракетния удар по „вражески сили“ в Сирия в нощта на 7 срещу 8 февруари. В резултат на този удар загинаха десетки сирийци и руснаци, бойци от въоръжено формирование, което в Русия е прието да се нарича „ЧВК (Частна военна компания) Вагнер“. Още на 26 септември 2015 г., няколко дни преди началото на операцията на Въздушно-космическите сили на Русия в Сирия, в публикация в „Новая газета“ писахме, че „в бордовите компютри на самолетите и бомбардировачите в Сирия преди всичко са въведени координатите на помпените станции, които поддържат налягането в нефтопровода, по който тече нефтът на терористичната организация „Ислямска държава“, а не толкова данни за местата, където се намират главатарите на групировката“. Тогава разказахме за превзетите от терористите находища на територията на Сирия, включително и в провинция Дейр аз Зур. Към картата публикувахме и въздушна снимка на помпената станция Т-3, разположена в района на находището, открито от американската компания „Коноко“. Именно това е районът, където в нощта на 7 срещу 8 февруари 2018 г. американските ВВС нанесоха удар по „вражески сили“. Блумбърг: Над 200 руски наемници са убити от американците в Сирия (ВИДЕО) В отговор на въпрос на журналисти в Пентагона, генералът заяви, че американската коалиция е действала в рамките на „самозащита“. По думите му, противникът е използвал артилерия и танкове, реактивни системи за залпов огън и миномети, и открил „непровокирана съгласувана атака“ по позициите на американските съюзници – кюрдските въоръжени формирования от Сирийските демократични сили (СДС). Именно след началото на обстрела, по американската версия, е било взето решение за изпращане към района на бойна авиогрупа, в която са били включени хеликоптери и самолети B-52, F-15, MQ-9, AC-130, AH-64 Апачи. По думите на генерал Хариган, „в продължение на повече от три часа са били нанасяни насочени удари“. Той подчерта, че въздушните удари по „вражеските сили“ са били предшествани от редовни контакти с командването на руската армия в Сирия. Седмица преди сблъсъка американците са забелязали оживление по левия бряг на река Ефрат и нееднократно, по думите на генерала, са предупреждавали руското командване, че това е недопустима провокация. Въпреки това настъплението на сирийците към позициите на кюрдите изненадало американците. Брифингът на генерал-лейтенант Джефри Хариган не изясни въпроса. Дори напротив, още повече обърка ситуацията. Във всеки случай, отблъскването на атака от няколкостотин, сражаващи се за Асад, бойци с помощта на стратегически бомбардировачи изобщо не е обикновена случка. Убитите в Сирия руснаци наети от готвача на Путин? И едва ли някой би поел отговорността да издаде заповед за излитане на самолетите от авиобазата в Катар, способни да носят и ядрено оръжие, без да информира за това ръководството на Пентагона. Не по-малко удивление предизвиква участието в „самозащитата“ на самолети AC-130, предназначени за авиационна подкрепа на сухопътни войски по време на бой. Тези самолети са използвани още във Виетнам. Максималната скорост на полета е 480 км/ч. И това, ако е на голяма височина. А когато поддържа огън по цели на Земята, скоростта е дори по-ниска. Тези самолети са слабо маневрени, те са сваляни от бунтовници и във Виетнам, и в Ирак. Излиза, че този, който е взел решението за изпращане на АС-130 в Сирия за нанасяне на удари по левия бряг на Ефрат, е знаел, че противникът не разполага с нито един преносим зенитно-ракетен комплекс? Неволно се появяват съмнения и в това колко случайно американските въздушни части се появяват в сирийското въздушно пространство над левия бряг на Ефрат. Или авиацията е била някъде съвсем наблизо наоколо? Или пък самолетите вече са били излетели, когато „вражеските сили“ са започнали атаката по позициите на кюрдите? Говорейки за „оживление по левия бряг на Ефрат“, генерал-лейтенант Джефри Хариган, по всичко изглежда, не излъга. Сирийците изобщо не се криеха, когато още в началото на януари започнаха да прехвърлят в този район техника и личен състав. Отговорът последва мигновено. Прехвърлянето се осъщестяваше по коридор с понтонен мост, изграден от руските инженерно-сапьорски подразделения още през септември 2017 г. Именно по този коридор на левия бряг на Ефрат подразделенията на 4-та танкова дивизия на Сирия засекли въоръжените бойци, избили са терористите в околните села и превзели района. Но прекратили настъплението, за да избегнат сблъсък с кюрдските въоръжени формирования, които вече били установили контрол над нефтеното находище „Коноко“. През цялата минала година течаха преговори между кюрдите и сирийците, с посредничеството на Русия, за предаване на активите на „Коноко“ под контрола на Дамаск. Но, очевидно, не са се договорили. И сирийците започнаха да се готвят за настъпление. Но на 6 януари нивото но водите в река Ефрат рязко се покачило и понтонният мост бил отнесен. Официалното издание на Министерството на отбраната на Русия „Красная звезда“ в началото на февруари написа: Но да се върнем на брифинга на генерал-лейтенант Джефри Хариган. И на неговото твърдение, че „вражеските сили“ са открили огън от танкове, артилерия и миномети по позициите на кюрдите. Това твърдение на буди доверие. И не само защото кюрдите практически нямат загуби. Има и по-сериозно основание за съмнение – това е обстоятелството, че кюрдите са били заети с охраната на нефтопреработвателния завод. Ако целта е била да се унищожи завода, то това може да направи и авиацията. Но задачата, очевидно, е била да се превземе този актив. Тогава би било глупаво той да се обстрелва, ако има риск някой случаен снаряд да повреди целия завод. Може би, главният извод, който можем да направим от брифинга на генерал-лейтенант Джефри Хариган, е следният: Въздушните части на САЩ не се появяват изведнъж на източния бряг на Ефрат. По време на прелитането над сирийското въздушно пространство те щяха със сигурност да бъдат свалени от руската противовъздушна отбрана, разположена както на кораби в Средиземно море, така и на територията на Сирия. А ако американците нееднократно са контактували с руското командване в Сирия и преговорите са били именно за ситуацията на левия бряг на Ефрат, то руското командване много точно щеше предположи с каква цел натам летят американски самолети. И за руското командване на авиобаза „Хмеймим“ щеше да има достатъчно време, за да се свърже както с командването на „ЧВК Вагнер“, така и със сирийските съюзници. И ако не е необходимо „да се изнасят“ от там, то поне са щели да бъдат предупредени за възможни въздушни удари. Но това, очевидно, не е било направено. Не ми се иска да го мисля, но това много ми прилича на нещо друго – че „вагнеровците“, които в Сирия отдавна работят не само за руското Министерство на отбраната, но и за правителството на Асад, в този случй просто са били „отписани“. Блумбърг: Над 200 руски наемници са убити от американците в Сирия (ВИДЕО) Убитите в Сирия руснаци наети от готвача на Путин?", "date": "2018.02.18", "title": "Умишлено ли пожертваха “Вагнеровците“?"}
{"url": "http://clubz.bg/64384-arest_za_upravitelq_na_latvijskata_centralna_banka", "text": "Управителят на латвийската централна банка Илмар Римшевич е бил задържан от служители на антикорупционната агенция, съобщи днес офисът на премиера Марис Кучинскис, предаде Ройтерс. \"Бюрото за превенция и борба с корупцията арестува гуверньора на Латвийската банка (Илмар Римшевич)\", се посочва в комюникето на премиера. В петък в дома и офиса на управителя на Латвийската банка бяха извършени обиски, припомня Ройтерс.    След като е бил разпитван седем часа в офис на антикорупционната служба в Рига, Римшевич е бил прехвърлен на друго място, допълни Франс прес. Антикорупционното бюро не е пожелало да коментира ареста на централния банкер. Негова говорителка е заявил, че то ще направи това, когато е възможно, допълни АФП. Президентът на Латвия Раймондс Вейонис написа в туитър, че ще свика Националния съвет за сигурност, за да обсъди \"ситуацията в банковия сектор\", без да посочва точна дата. Управителят на латвийската централна банка Илмар Римшевич, който бе арестуван днес от служители на антикорупционната агенция, ще напусне поста си, докато е подследствен. Това съобщи финансовият министър на Латвия Дана Рейзниеце-Озола, цитирана от Ройтерс. По-рано днес от канцеларията на латвийския премиер Марис Кучинскис съобщиха за ареста на Римшевич, който е член на управителния съвет на Европейската централна банка. Нито в съобщението на премиерския офис, нито в изявлението на финансовия министър се посочва защо е арестуван топбанкерът и за какво е разследван.  БТА", "date": "2018.02.18", "title": "Арест за управителя на латвийската централна банка"}
{"url": "http://clubz.bg/64383-biletyt_za_golemi_bagaji_moje_da_otpadne_v_sofiq", "text": "Билетът за превозване на по-обемисти багажи с градския транспорт в София може да отпадне. Сега те трябва да се таксуват, ако сборът от височината, ширината и дебелината им е по-голям 140 см.  Според зам.-кмета на София Евгени Крусев таксуването на големите багажи може да отпадне, съобщи той пред бТВ. Сега при превозване без билет на чанти, които надхвърлят 140 см, се налага глоба от 40 лв. Такова предложение ще внесе администрацията в общинския съвет. Причината е, че много пътници не знаят, че трябва да купуват билети за чантите си. Това важи особено за чуждите и българските туристи в София. Според Крусев след отмяната на заплащането за чанти ще се разчита на съвестта на пътуващите, за да не качват в градския транспорт големи багажи", "date": "2018.02.18", "title": "Билетът за големи багажи може да отпадне в София"}
{"url": "http://clubz.bg/64370-fejsbuk_shte_spira_ruski_trolove_prez_poshtata", "text": "\"Фейсбук\" (Facebook Inс) ще започне по-късно тази година да използва пощенски картички, изпратени по пощата на САЩ, за да проверява самоличността и локацията на лицата, които искат да купят реклама на сайта й, свързана с американски избори, съобщи представител на компанията, цитиран от Ройтерс, предава БТА. Верификацията чрез пощенска картичка с код е най-новото усилие на \"Фейсбук\" да реагира на критиките от членове на Конгреса, експерти по сигурността и групи за мониторинг на избори, според които компанията наред с други социални медии е засякла със закъснение, а след това е реагирала бавно на употребата от Русия на техните платформи за разпространяване на разделящо обществото политическо съдържание, включително дезинформация, по време на президентските избори в САЩ през 2016 г.  Използването на пощенски картички, съдържащи специфичен код, ще се изисква за рекламите, споменаващи конкретен кандидат за федерален пост, заяви Кейти Харбат, глобален директор на \"Фейсбук\" за политически програми. Изискването няма да важи за политически реклами, посветени на теми, уточни тя.  \"Ако пуснете реклама, споменаваща кандидат, ние ще ви изпратим пощенска картичка и вие ще трябва да използвате този код, за да докажете, че се намирате в САЩ\", обясни Харбат на конференция през уикенда, на която присъстваха също шефове от \"Туитър\" и \"Гугъл\".. \"Това няма да реши всички проблеми, но изпращането на кодове по старомодната поща е най-ефективният метод, до който може да прибегне една технологична компания, за да попречи на руснаци и други лоши играчи да купуват реклами, представяйки се за някой друг\", каза Харбат за Ройтерс.  Според американското законодателство чуждестранни граждани нямат право да правят дарения в пари или други ценности или да правят разходи във връзка с каквито и да било федерални щатски или местни избори в САЩ. Харбат не уточни кога \"Фейсбук\" ще започне да разчита на пощенските кодове, но подчерта, че те ще бъдат въведени в употреба преди междинните избори за Конгрес през ноември. ", "date": "2018.02.18", "title": "\"Фейсбук\" ще спира руски тролове през пощата"}
{"url": "http://clubz.bg/64316-radev_obmislql_porednoto_veto_vyrhu_zakona_peevski_za_ktb", "text": "Президентът Румен Радев обмисля дали да не наложи поредното си вето - този път на Закона за банковата несъстоятелност с автори депутатите от ДПС Делян Пеевски, Йордан Цонев и Хамид Хамид, придобил гражданственост като \"закона Пеевски за КТБ\" или \"закон за вторичното разграбване на КТБ\". Това научи Клуб Z от източници от \"Дондуков\" 2. Текстовете бяха приети окончателно на 9 февруари с основната подкрепа на ГЕРБ. От БСП  бяха против текстовете, защото с тях се въвеждат правила със задна дата - белег на извънредно законодателство, а и в самия проект бе записано името на фалиралата КТБ, което на практика го прави закон за една конкретна банка. ГЕРБ и ДПС прокараха банковия закон на Пеевски Най-вече заради извънредното законодателство Радев е разпределил текстовете на правния си екип за становище. Близки до държавния глава обаче го съветвали да не налага вето на точно този закон с аргумента, че ако го направи  . Както е известно, той е издател на един от най-тиражните вестници - \"Телеграф\".  Затова и от \"Дондуков\" 2 допускат, че президентът  . Така хем ще е показал отношението си към закона, хем няма сам да \"си вкарва главата в торбата\", подлагайки се на евентуални медийни атаки. Призив президентът да наложи вето на закона \"Пеевски\" отправиха тази седмица и от \"Да, България\".  Според партията проблемите в приетите текстове са четири групи:  . В мотивите са дадени примери от практиката на Конституционния съд в годините. Според \"Да, България\" законът противоречи на чл. 4, ал 1 от Конституцията, прогласяващ принципа на правовата държава  - най-вече заради това, че  , въпреки че към момента на извършването им са били действителни. Това е нарушение не само на конституционния ред у нас, но и на принципи на европейското право, смятат още от \"Да, България\". \"Да, България\" зове за вето на закона \"Пеевски\" за КТБ Въвеждането на петгодишен срок за завеждане на отменителни искове противоречи на целите на производството по банкова несъстоятелност, а именно \"да осигури във възможно най-кратък срок справедливо удовлетворяване на вложителите и другите кредитори на банката\", пишат още от партията. Освен това \"удължаването на сроковете за провеждане на производствата по несъстоятелност в контекста на банковата несъстоятелност е решение, което е обратно на настоятелните препоръки на Световна банка за приемане на законодателство, което да ускори производството по несъстоятелност.\" \"Да, България\" зове за вето на закона \"Пеевски\" за КТБ", "date": "2018.02.18", "title": "Радев обмислял поредното вето - върху закона \"Пеевски за КТБ\""}
{"url": "http://clubz.bg/64368-da_ubiesh_klasiki", "text": "Не за първи път американски училища поставят въпроса дали точно тези два класически романа имат място в учебните програми. През 2016-а същите произведения бяха спрени в учебни заведения в щата Вирджиния по родителско настояване, но по-късно бяха върнати в програмата. През октомври миналата година пък училища в Мисисипи се отказаха от задължителното изучаване на „Да убиеш присмехулник“ заради  , която книгата засяга. След последвалото възмущение беше решено, че учениците ще могат да изучават класиката на Харпър Лий, но само с разрешение от родител. Едно от обясненията за забраната е класическото: съдържанието на романите „Да убиеш присмехулник“ и „Приключенията на Хъкълбери Фин“ карало част от учениците да се чувстват „унизени и маргинализирани“. Въпреки това двете класики няма да бъдат напълно забранени и техни копия ще бъдат на разположение в училищните библиотеки. Но от следващата година програмата за 9 и 11 клас е освободена от двете произведения. По думи на Майкъл Кери, директор на учебните планове за района, романите ще бъдат заменени с други, които предават същото послание, но не използват езика на расизма. Не става ясно обаче кои точно произведения биха заменили отличената с Пулицър „Да убиеш присмехулник“ или „Приключенията на Хъкълбери Фин“, с която израства почти всяко дете. Проблемни в случая се оказват герои в повествованията, които често използват обидни думи. Изваждането на двете заглавия от американски гимназии съвсем не е ново явление, тъй като заради езика си те са в списъка на най-забраняваните книги в периода 2001 – 2009 г. Решението е взето след оплаквания, постъпвали години наред, и не е породено от конкретна ситуация, в която ученик се е почувствал засегнат. От Националната асоциация за напредък на цветнокожите подкрепят взетото решение и дори смятат, че то е трябвало да стане факт много по-рано. Според представител на организацията, езикът в книгите е  Съвсем очаквано, организации, защитаващи свободата на словото, разкритикуваха предприетите мерки и са   от тях.", "date": "2018.02.18", "title": "Да убиеш класики"}
{"url": "http://clubz.bg/64371-sirni_zagovezni_e_den_za_proshka", "text": "Българската православна църква почита днес църковния празник Неделя сиропустна, наричан от народа Сирни заговезни или Прошка.  Празникът се отбелязва седем седмици преди Великден и една седмица след Месни заговезни, а след него - от утре, започва Великият пост. На Сирни заговезни - преди началото на Великия пост, православните християни за последен път до Великден вкусват млечни продукти и яйца. На трапезата, подредена с подчертано обреден характер, се слагат баница, питка, млин със сирене, варени яйца, бяла халва с ядки, риба.  На този ден се припомнят Христовите думи: \"Ако не простите на човеците съгрешенията им, и вашият небесен Отец няма да прости съгрешенията ви\". Затова традицията изисква всеки да поиска прошка от хората около себе си - близки и познати - за огорченията и обидите, които волно или неволно им е причинил, както и сам да потърси в себе си сили да прости на тези, които са го наранили.  В Неделя сиропустна в храмовете в страната християните се събират за вечерна служба, след която взаимно се опрощават, като всички - духовници и миряни - си искат един от друг прошка и взаимно си прощават всичко сторено с дума, с дело или с мисъл.  Според народните традиции вечерта на празника при родителите се събират семействата и техните синове, дъщери, внуци, за да заговеят с млечни храни. На Сирни заговезни прошка си вземат по-млади от по-стари, деца от родители, младоженци от кумове - целуват ръка и изричат: \"Прощавай, мамо, тате..\" - \"Господ да прощава, простен да си!\", е задължителният отговор. Веселието по време на вечерта е най-голямо при т. нар. хамкане. След вечерята бабата завързва парче халва, сирене или сварено яйце в края на червен вълнен конец и го разклаща. Децата са насядали на пода и се стремят с уста да захапят парчето храна. Обредът се нарича \"люшкане\". Бабата запазва червения вълнен конец и с него лекува болестите по агънцата.  Най-характерен обичай за празника е запалването на празнични огньове, наричани Сирнишки. Огънят се пали от момчета и ергени, като се използва \"мамуляк\" /слама от царевица/ и \"черешовина\" (кори от черешово дърво). Огънят се прескача от всички.  Вечерта на Сирната неделя мъжете оповестяват заговяването за Великден, стреляйки с пушка. Със Сирни заговезни са свързани и кукерските игри. ", "date": "2018.02.18", "title": "Сирни Заговезни е - ден за прошка"}
{"url": "http://clubz.bg/64372-sram_za_vas", "text": "Хиляди ученици, родители, учители и съседи протестираха във Форт Лодърдейл вчера, настоявайки за промяна в американските закони за огнестрелните оръжия, след като 17 души бяха застреляни в училище в Паркланд, на двайсетина километра оттам, предаде Асошиейтед прес, съобщава БТА. Демонстрацията даде политически израз на нарастващия обществен гняв след касапницата в гимназия \"Марджъри Стоунман Дъглас\". На митинга пред сградата на федералния съд във Форт Лодърдейл 18-годишната Ема Гонзалес, ученичка от гимназията, оцеляла от стрелбата, осъди политиците, които отказват да затегнат контрола над огнестрелните оръжия и получават дарения от мощното оръжейно лоби. Когато тя, разплакана, извика \"Срам за вас\", множеството започна да скандира думите ѝ. Стрелба в гимназия във Флорида, потвърдени 17 убити (ВИДЕО, СНИМКИ) Момичето директно нападна президента Доналд Тръмп, получил финансова подкрепа по време на предизборната си кампания през 2016 г. от НРА, Националната асоциация на притежателите на огнестрелни оръжия.  \"На политиците, които седят в позлатените си къщи и сенатски кресла, финансирани от НРА, когато ни казват, че никакви закони не са можели да предотвратят това, ние казваме: \"Глупости!\" (Би Ес, BS, съкращение от bullshit бяха точните й думи), цитирани от Ройтерс и ДПА.  \"Ако президентът ми казва в лицето, че това е ужасна трагедия, но нищо не е можело да се направи, аз бих го попитала колко е получил от НРА. Аз зная: 30 милиона долара. Толкова ли струва животът на тези хора за вас, г-н Тръмп\", продължи тя, сравнявайки сумата с броя на жертвите от нападения с огнестрелно оръжие в САЩ от началото на годината, предаде Франс прес. Масовото убийство в гимназията във Флорида отприщи вълна от призиви за протестни акции в цялата страна с цел да подтикнат членовете на Конгреса да приемат по-строги закони за контрол над оръжията. Организаторите на Марша на жените призова за 17-минутен протест на 14 март срещу бездействието на Конгреса, нежелаещ да предприеме нещо повече от молитви и съчувствени туитове в отговор на насилието. Мрежата за публично образование обяви национален Ден за действие на 20 април, годишнината от стрелбата през 1999 г. в Колумбайн, Колорадо. Убиецът от Флорида - откачен и луд по оръжията (ВИДЕО 18+) \"Политиците седят със скръстени ръце, докато нашите деца и техните учители са избивани в класните си стаи\", написаха в пост онлайн Даян Равич, президент на организацията, и изпълнителният директор Керъл Бърис. Планове за протести изпълниха вчера социалните мрежи, сигнализирайки, че призивите за законодателни мерки може и да не затихнат този път, за разлика от предишните масови убийства. Много от тях, като стрелбата в училище \"Санди Хук\", в Нютаун, Кънектикът, през 2012 г., породиха кампания за нови закони за контрол над огнестрелните оръжия, но те замряха в Конгреса. \"Трябва да използваме инерцията в момента, за да постигнем действителните промени, нужни в тази страна, така че подобни (полуавтоматични) оръжия (като AR-15) да не попадат в ръцете на хора, които не бива да ги притежават\", заяви Ранди Уайнгартън, президентка на Американската федерация на учителите. Тийнейжджърите, оцелели от стрелбата в \"Марджъри Стоунман Дъглас\" станаха публични застъпници за по-строг контрол, с изявления в социалните медии и телевизионни интервюта. В интернет се появиха дори призиви за бойкот на училищата, докато законите не бъдат променени, по подобие на епохата на борбата за граждански права. Президентът Тръмп обаче при посещението си във Флорида през уикенда, избягна темата за контрола и предпочете да съсредоточи вниманието си върху местните служители, които са реагирали първи след стрелбата. След като се срещна в болницата в Помпано Бийч с двама ранени при стрелбата - момче и момиче, Тръмп похвали лекарите и сестрите за \"невероятната им работа\". По-късно със съпругата си Мелания президентът посети шерифите във Форт Лодърдейл и изрази надежда, че са получили \"признанието, което заслужават\".  \"Бях в болницата заедно с много родители и те са наистина благодарни за свършената от вас работа\", каза Тръмп в шерифската служба на окръг Броуърд, където към него се присъединиха губернаторът Рик Скот, сенаторът Марко Рубио и други представители на щатската власт. Президентът изрази възхищение от бързината, с която спасителите са транспортирали ранените в болница и каза, че заслужават повишение.  \"Двамата с първата дама се срещнахме с толкова невероятни хора в окръг Броуърд, Флорида, вчера вечерта. Никога няма да ги забравим, нито тази вечер\", написа президентът в туитър. Белият дом съобщи, че Тръмп е изразил \"съчувствие и подкрепа\" в телефонни разговори с кметицата на Паркланд Кристин Ханшовски, директора на училището Тай Томпсън, шефа на администрацията на окръга Майкъл Удин. \"Президентът високо оцени работата на служителите от щатските и местните власти след трагедията, както и на местните правоохранителни органи и хората, оказали първа помощ на пострадалите, които са спасили живота на много хора\", заяви Белия дом.  В друг туит вчера той нападна демократите. \"Защо не са приели законодателните мерки за огнестрелните оръжия, когато държаха контрола и над Камарата, и над Сената по времето на администрацията на Обама? Защото не са искали, а сега само приказват!\", написа той.  Убиецът от Флорида - откачен и луд по оръжията (ВИДЕО 18+)", "date": "2018.02.18", "title": "\"Срам за вас\" "}
