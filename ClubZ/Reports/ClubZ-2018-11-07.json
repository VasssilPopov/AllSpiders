{"url": "http://clubz.bg/75534-po_lek_rejim_za_registraciq_na_lekarstva_prie_kabinetyt", "text": "Създаване на условия и критерии за регулиране и регистриране на цените на лекарствените продукти, включвани в Позитивния лекарствен списък, които нямат цени в референтните държави, така че да бъдат спазени принципите на равнопоставеност на отделните производители и условията на конкуренция помежду им, както и да не бъде допускана дискриминация спрямо българските производители. Това се очаква да е ефектът от промяна в Наредбата за условията, правилата и реда за регулиране и регистриране на цените на лекарствените продукти. Измемението е прието днес от Министерския съвет. Според съобщението настоящата разпоредба на чл. 8, ал. 5 поставя производителите на лекарствени продукти в неравноправно положение помежду им, като това може да доведе до отпадането на лекарствени продукти от Позитивния лекарствен списък и по този начин да ограничи възможността на пациентите за достъпно лечение.  Към момента действа ограничение при цените на лекарствените продукти, които нямат регистрирани цени в референтните държави. Сега тяхната цена не може да надхвърля два пъти стойността на диференцирана дневна доза (ДДД/терапевтичен курс) на референтния лекарствен продукт от групата на съответното международно непатентно наименование. Така формулираната действаща разпоредба засяга предимно продукти на български производители в ниския и среден ценови диапазон, които се предлагат само на нашия пазар. Това би могло да доведе до отпадане на редица лекарствени продукти от Позитивния лекарствен списък, мотивират решението и министрите. От друга страна, отпадналите лекарствени продукти ще бъдат заместени от по-скъпи, които имат цени в референтните за България държави.", "date": "2018.11.07", "title": "По-лек режим за регистрация на лекарства прие кабинетът"}
{"url": "http://clubz.bg/75514-dokoga_shte_ni_tropat_po_masata", "text": "За най-големите в държавата “Съединението прави силата“ не е от голямо значение. Те обичат да се перчат помежду си, а ние да им гледаме сеира. Повечето българи, все още свързват успешния политик със силно изразено мъжкарско и граничещо с хулиганско поведение, с игра по  свои собствени правила, несъгласувани с останалите. Тези политици винаги стоят върху т. нар. червени линии, които разграничават допустимото от немислимото в политическото поведение. По- лошото е, че си позволяват да забравят за тези граници в името на партията или бранейки собствения си авторитет. Това са онези изявени личности в политиката, за които се казва, че имат твърда ръка, която може, а и трябва да тропа по масата. В противовес на изказаното досега се появява образът на  Росен Плевнелиев, най-емблематичният пример за антипод на този тип политици. Той срещна недоумението на българския избирател, точно защото не отговаряше на тези критерии. Разбира се, че всеки има право на мнение, но  проблемът с така очертания  български  политически тип е, че демокрацията не предполага подобен вид примитивно лидерство, което е било присъщо на номадските племена, атакували границите на Римската империя. Въпреки това такива политици винаги са били за предпочитане в България пред онези, които не вдигат шум и не се бият в гърдите. Ако някой случайно още не е направил асоциация с конкретен политик, нека се вгледа в лидерите на основните партии. Тази агресивна линия на поведение е толкова разпространена, че дори Корнелия Нинова, жената начело на БСП, се държи нападателно, за да защити позицията си в партията и да не я свързват със слабо лидерство. И тя реши да заложи да мачо поведението.. За да покаже колко е подходяща за водач на БСП, тя влезе в конфронтация с много \"другари\", сред които Георги Гергов, а с лидера на ПЕС Сергей Станишев се сблъска за Истанбулската конвенция (която Нинова и партията ѝ бурно отрекоха). Освен вътре в соцпартията Нинова избра и мачо поведение, за да се доказва като опозиционен лидер. Изказването, че \"демокрацията ни е отнела много\" и безбройните словесни престрелки с премиера Бойко Борисов илюстрират този подход. Конфликтите, които двамата лидери ни сервираха по медиите, доведоха нещата дотам, че да се съдят взаимно за клевета.  Съдът не отсъди победител в сблъсъците Нинова-Борисов, но дори фактът, че се е стигнало дотам, е ясен индикатор, че има проблем с гореспоменатите червени линии. А детското извинение “ама той/тя започна пръв“ е просто нелепо за хора с такива позиции в една демократична държава. Разграничението Изток-Запад в коалицията на \"Обединените патриоти\" също предизвиква колизии. Волен Сидеров и Валери Симеонов отново намериха поводи да покажат хулиганско поведение, а Красимир Каракачанов си сложи синя каска  - за всеки случай. Не, че Сидеров и Симеонов имат нужда от повод, те си действат така по принцип.  И май е по-добре да са ангажирани да се ръфат помежду си, за да не нападат други - както стана с фашистките изказвания на Симеонов за протестите на майките на деца с увреждания. И тук, премиерът Борисов тропна по-силно по масата, за да накара вицепремиера да се извини публично.  Само дето така му  даде повод отново да премине границите на допустимото, започвайки с: „Казаха ми, че трябва да ви се извиня....“ И ето, че проблемът си остана нерешен, защото тропането по масата не променя фактите и последствията. Друг изявен мачо в българската политика днес е президентът Румен Радев. Той да се опитва плахо да се отграничава от БСП и яростно да се противопоставя на Борисов, Радев си позволи обаче да изкаже публично незачитането си на формата на управление на Република България. Да си държавен глава и да трябва да олицетворяваш единството на нацията, пропагандирайки президентска република, защото ти самият си президент, отново е проява на това мъжкарско поведение, което руши държавността. Проблемът се разраства, след като сме си изгласували мачовците, защото продължаваме  да мислим дихотомно. Ако  Бойко Борисов не е “нашият човек“, то ще да е Румен Радев. Някакси не върви да бъдат мразени едновременно, камо ли да ги одобряваш в пакет. Ако пък Румен Радев не е най-любим, то няма друг избор освен Валери Симеонов или Волен Сидеров. Тези две личности са несъвместими помежду си и най-много да се разберат по отделно с Красимир Каракачанов, който обаче непрестанно се опитва да им напомня, че трябва да чакат на редичка за тропане по масата. И червената лидерка тропа, ама с това мъжко поведение може и да стане любимец, кой знае... Естествено, за да бъде защитаван  “нашият човек“, който и да е той, трябва да се отрича всяка сричка, изречена от останалите няколко, че даже да има и яростно противопоставяне и напомняне на изминали изцепки. Невъзможно е другият да е прав, а и да е, не може да се каже гласно - предателско е. Позволено е мълчание, само ако е в името на запазването на властта. Такива междинни и незначителни разисквания са за политолози и други експерти, които \"обаче кой знае от кого са платени\"... Има, ама те сигурно са разни неразбрани перковци, дето не следят световните тенденции за силови, а не силни лидери.  Първите са тези, които пазят себе си и тесния кръг около себе си. Вторите са тези, които зачитат чуждото мнение, готови са на диалог и най-вече пазят държавността. България този път се вписва чудесно в световните тенденции. Ах, колко е хубаво да не изоставаш по нещо... Освен това, тези, които не са любители на силовите лидери задължително нямат представа за „нашенската“ реалност, те просто не вникват в българското съзнание и бит,  затова много, много не трябва да говорят по темата, камо ли да бъдат представлявани по разни институции. Тук идва мястото на “Съединението прави силата“  - обаче като  всеобщ консенсус на защитниците на мачовците в българската политика, които се обединяват в името на това, че България има нужда от такива лидери. Че то изобщо може ли без тях или други като тях? Нали политиката е възможното решение. Когато всяка една от тези изявени личности застане до масата, започва яростно да защитава своите правила и да тропа по нея и възможното решение изглежда все по- недостижимо. В този национален скандал масата започва да се тресе, а някой започва да удря все по-силно, за да спре останалите, само дето каквото и да стане, масата ще си остане повредена... ---- „Генерация Z“ – с подкрепата на „Америка за България“", "date": "2018.11.07", "title": "Докога ще ни тропат по масата?"}
{"url": "http://clubz.bg/75541-kakvo_ima_v_burkana_na_bil", "text": "С буркан с човешки екскременти на подиума в близост до него, американският милиардер и филантроп Бил Гейтс откри изложението \"Преобразената тоалетна\" в Китай, предаде Асошиейтед прес.   Бившият ръководител и съосновател на софтуерния гигант \"Майкрософт\" заяви, че представените технологии на тридневното изложение в Пекин са демонстрация на върховите постижения в тази област през последните 20 години. Над 20 компании и научни институти излагат нови тоалетни технологии - от малки WC контейнери до самозахранващи се мини пречиствателни централи на отпадни води. \n\tФондацията на Бил и Мелинда Гейтс похарчи над 200 милиона долара от 2011 година за стимулиране и развитие на екологични технологии, свързани с тоалетните. По данни на УНИЦЕФ всяка година умират от диария около 480 хиляди деца на възраст под 5 години заради консумация на питейна вода, заразена с отпадъчна. Натуралистичната демонстрация имаше цел - да покаже, че в местата без канализация по света има много повече такива човешки отпадъци, които са източник на зарази. Разработената с парите на Гейтс технология позволява изпражненията и урината да бъдат веднага рециклирани без вода, с помощта на химически агенти и ток, като в резултат се получават три продукта - естествен тор, водород и вода, част от която дори е годна за пиене. Една такава тоалетна струва около $500.", "date": "2018.11.07", "title": "Какво има в буркана на Бил?"}
{"url": "http://clubz.bg/75538-dohodniqt_biznes_s_evropejski_pasporti", "text": "Гражданството на страна членка на ЕС или безсрочните разрешителни за постоянно пребиваване в общността са сред най-търсените, но същевременно и едни от най-трудните за получаване официални документи. Засиленото им търсене през последните години създаде един пазар, на който корумпирани служители в много европейски страни печелят чрез фалшифициране на документи. И не само това: много европейски държави също са решили да печелят от това и въртят търговия с раздаването на гражданство и разрешителни за пребиваване с тъй наречените \"златни визи\". Съгласно българското законодателство, всеки, който притежава такова удостоверение за български произход, може да получи българско гражданство. Отговорна за издаването на подобни удостоверeния е Държавната агенция за българите в чужбина (ДАБЧ). Уволненият в понеделник неин шеф Петър Харалампиев също е сред задържаните. Той е бил мозъкът на корупционната мрежа. Всъщност случаят е известен отдавна. Още през 2012 година българската редакция на Дойче веле беше сред първите медии, съобщили за злоупотреби с издаването на удостоверения за произход. Бившата ръководителка на отдела за българско гражданство в Министерството на правосъдието Катя Матева още от 2013 година многократно е информирала преките ис началници в правителството, а през 2014 -та бившият зам.-министър на правосъдието Петко Петков сигнализира служебния министър-председател Георги Близнашки. Нищо обаче не се случва. Арести и в Сърбия заради корупция с български паспорти За ДВ Катя Матева казва, че години наред е била подложена на политически натиск, довел в крайна сметка до пълната ѝ изолация в Министерството на правосъдието. А през септември 2017 година е била уволнена. Петко Петков пък е наричан родоизменник от негови колеги в политиката. И двамата - и Матева, и Петков - твърдят пред ДВ, че досега очевидно е липсвала политическа воля за прекратяване на корупционния бизнес с българското гражданство. А това, че този път все пак се стигна до задържането на отговорни лица, може да си обясним с вътрешните политически борби за власт сред българското правителство - между ГЕРБ на премиера Борисов и десните националисти от \"Обединени патриоти\", от една страна, и между самите обединени патриоти, от друга. Наблюдатели предполагат, че с арестите на служители на ДАБЧ, контролирана от Обединените патриоти, премиерът Борисов изпраща предупредителен сигнал към своите коалиционни партньори. Засега не е ясно, дали скандалът ще прекрати търговията с удостоверения за български произход, и дали ще бъде потърсена съдебна отговорност от отговорните лица. При това България далеч не е единствената страна с подобна практика.  В Румъния и Унгария удостоверението за произход също дава право за придобиване на гражданство. В Румъния за този документ кандидатстват много молдовци - 2/3 от гражданите на Молдова са от румънски произход. В Украйна също живеят големи румънски и унгарски малцинства. Журналистически разследвания показват, че в Румъния и Унгария също се издават фалшиви удостоверения за произход - хиляди украинци и руснаци са се сдобили по този начин с румънско или унгарско гражданство, твърдят разследващите журналисти. Подобни са измеренията и на официално практикуваната търговия с гражданство и разрешителни за престой под мотото \"златна виза\". В този случай граждани на трети страни могат да получат европейско гражданство или право за постоянно пребиваване в страна от ЕС срещу заплащане или значителни инвестиции. Половината от страните-членки на ЕС предлагат такива програми, сред които и България, Гърция, Великобритания, Латвия, Малта, Австрия, Португалия, Испания, Унгария, Кипър. През последните десет години по този начин са били продадени най-малко 6000 европейски паспорти и 100 000 разрешителни за постоянно пребиваване, твърдят от неправителствените организации \"Трансперънси интернешънъл\" и Global Witness. Общите приходи от тези програми възлизат на най-малко 25 милиарда евро. Правозащитниците твърдят, че по този начин се стимулира прането на пари и се дава убежище на престъпни бизнесмени. В тази връзка двете организации призовават ЕС спешно да преустанови тази практика. Един от най-ярките случаи е унгарската програма \"златна виза\", която беше в сила до 2017 година, и за която няма почти никакви официални данни. Журналистите от унгарския Център за разследваща журналистика \"Директ36\" разкриха, че сред възползвалите се от тази програма между другото има и руски политици, близки до високопоставени служители на тайните служби, както и приближени лица на сирийския диктатор Асад. Също и починалият през 2017 година саудитски бизнесмен, издирван от САЩ за банкови измами и пране на пари, Гаит Фараон е получил право на постоянен престой в Унгария и е кандидатствал също и за гражданство. \"Тази бизнес практика застрашава сигурността не само на Унгария, но и на целия ЕС\", казва журналистът от \"Директ36\" Андраш Петьо в разговор с ДВ. \"При това има и едно интересно противоречие. От една страна унгарското правителство борбено се противопоставя на миграцията. А с програмата \"златна виза\" допуска масово в страната хора от трети страни, които обикновено никой не проверява\", казва той.", "date": "2018.11.07", "title": "Доходният бизнес с европейски паспорти"}
{"url": "http://clubz.bg/75544-predlojenie_letishte_sofiq_da_nosi_imeto_jelyu_jelev", "text": "Летище София да носи името на първия демократично избран президент на България Желю Желев. Такава петиция, чийто инициатор е Петко Симеонов се появи в сайта  . За нея съобщи във фейсбук и самият Симеонов. Четирима президенти откриват паметна плоча на д-р Желю Желев Предложението е адресирано до президента на България Румен Радев. То е подписано от Първи национален координационен съвет на СДС. Желю Желев през октомври 2014 г.: Светът изпитва  огромна липса от големи политици  Бившият външен министър Соломон Паси преди време излезе с идеята площада пред храм-паметника \"Александър Невски\" или летището да носят името на Желев. При посещението си в България през юни 2017 г. македонският премиер Зоран Заев обеща, че в Скопие ще има улица, която да носи името на Желю Желев, а в София - улица с името на Борис Трайковски. Подобна идея се появи още през 2015 г.  Улица \"д-р Жељу Желев\" во Скопjе/ улица \"Борис Трайковски\" в София\" Желю Желев почина на 30 януари 2015 г.  В профила си във Фейсбук началникът на кабинета на президента Румен Радев - Иво Христов, иронизира предложението: \"Защо не?! По времето на СДС започна масовата емиграция, старата сграда едва побираше куфарите на заминаващите, тъй че летището си струва да се свърже с това круширало трибуквие. Но пък по времето на БСП емиграцията заприлича на панически екзод и \"Позитано\"20 също е добро име за летище. По времето на НДСВ мракът продължи, но бе построен, а през 2006 г. пък бе въведен в експлоатация Терминал 2. С него и досадният виц за двата изхода от българската безизходица - Терминал 1 и Терминал 2 - тъй че \"Тройна коалиция\" също е подходящо име за летище. Но според мен справедливостта изисква аерогарата да носи името на премиера Борисов. Все пак той лично уважи откриването на мегалетището в Истанбул, което обрича софийското на нерадостно бъдеще. Пък ако успее и да го концесионира на някоя Гинка....\" Желю Желев през октомври 2014 г.: Светът изпитва  огромна липса от големи политици  Улица \"д-р Жељу Желев\" во Скопjе/ улица \"Борис Трайковски\" в София\"", "date": "2018.11.07", "title": "Предложение: летище София да носи името \"Желю Желев\""}
{"url": "http://clubz.bg/75554-kulturni_cennosti_shte_se_vnasqt_v_es_s_licenz_ili_deklaraciq", "text": "Съветът на ЕС постигна обща позиция за проекторегламент в борбата срещу нелегалния внос и съхраняване в Съюза на културни ценности от страни извън него. Позицията бе договорена от постоянните представители на 28-те държави. Новите правила са предназначени не само за запазване на културното наследство, най-вече на археологически предмети в засегнати от въоръжен конфликт страни, но и ще попречат на финансирането на терористична дейност чрез този вид трафик. Правилата покриват следните културни ценности: Проекторегламентът разделя на две категории ценностите, в зависимост от това доколко те са изложени на опасност от унищожаване или грабеж. Издадените лицензи и подадените декларации ще се съхраняват в централизирана електронна база данни. Тя ще бъде създадена от Еврокомисията и ще бъде достъпна за всички национални власти в ЕС. Предстои Съветът на ЕС да започне преговори с Европарламента, за да бъде постигнато бързо споразумение.", "date": "2018.11.07", "title": "Културни ценности ще се внасят в ЕС с лиценз или декларация"}
{"url": "http://clubz.bg/75552-sreshtu_vojnata_po_pytishtata_zastrahovkata_vyrvi_s_vodacha", "text": "Голямо недомислие е идеята застраховката \"Гражданска отговорност\" \"да е едновременно на водача и на автомобила\", коментира финансистът Владислав Панев днес в предаването \"Лице в лице\" по bTV. Всеки е виновен, дори и след доказване на противното Плашат с 800 лева цена на \"Гражданска отговорност\"  По думите му обаче \"бонус-малус\" е крачка в правилната посока, има предимства – бърка се сериозно в джоба, а това изключително много повишава отговорността на водачите напътя. \"Ако карата кола с 200 км в час на магистралата, това означава 200 лв. отгоре за „Гражданска отговорност” за 5 години напред. Личната отговорност ще доведе до много по-малко произшествия на пътя и до много повече култура на шофиране. Войната по пътищата може да бъде преодоляна. Това че през последните години за \"бонус-малус\" само се говори, а не се въвежда, ни коства стотици човешки животи – по вина на администрацията и КАТ, които не се вързаха навреме”, отбеляза още финансистът. По думите му застрахователите са свързани вече с КАТ, така че няма да отнеме много време да се въведе новата наредба за \"бонус-малус\". Плашат с 800 лева цена на \"Гражданска отговорност\" ", "date": "2018.11.07", "title": "Срещу войната по пътищата: застраховката върви с водача"}
{"url": "http://clubz.bg/75553-byudjet_2019_mina_nabyrzo_na_pyrvo_chetene_bez_iznenadi", "text": "Без изненади и набързо - само за два часа - Народното събрание гласува на първо четене проетобюджета за 2019. За събитието в парламента бяха и финансовият министър Владислав Горанов, който отговаряше на крикитите на опозицията, и по-голямата част от колегите му в Министерския съвет. Без премиера Бойко Борисов, който е в Хелзинки на конгрес на ЕНП.  Борисов: Бюджетът за 2019 г. е един от най-амбициозните от началото на прехода Точно 115 депутати от ГЕРБ и \"Обединени партиоти\" гласуваха \"за\" финансовата рамка на държавата за догодина. 85 бяха гласовете \"против\" - от БСП и ДПС.  Един избраник от \"Воля\" даде рамо на управляващите, редом с един от двамата независими.  БСП и ДПС не подкрепиха бюджета на здравната каса Още в началото на разискванията първо от ДПС обявиха, че са \"против\". Йордан Цонев (ДПС) заяви, че предложеният бюджет не отразява цикъла на икономическото развитие и не подкрепя растежа. Нереална според него е и прогнозата за инфлацията. По думите му от няколко години икономиката бележи растеж, но анализът показва, че не се дължи на правителствени политики, а на увеличено потребление. А това е резултат от трансфери на българи в чужбина и разходи за стоките от първа необходимост, чиито цени се увеличиха. Според него и анализите в ДПС инфлацията ще расте, а това ще изяде и част от увеличаването на пенсиите и заплатите в бюджетния сектор (те са с 10% според проекта на управляващите - б.р.) и ще повлияе зле на икономическия цикъл. Правителството одобри бюджета за 2019 г. И нарече \"патент на ГЕРБ\" предложените методи за ръст в приходната част - вдигане на прагове, акцизи, безброй такси, което увеличава и натиска върху бизнеса и гражданите. Цонев разкритикува и планирането на високи капиталови разходи, които не се постигат и след това се разходват с постановления на Министерския съвет. Тази практика е част от критиките и на БСП, произнесени, когато левицата представи т.нар. \"алтернативен бюджет\" преди дни.  Бюджетът на  БСП: 6400 лв. за второ дете, прогресивен данък, но над 3900 лв. По думите на Цонев въпреки че всяка година разходите за публичния сектор се увеличават, услугите не се подобряват, т.е. средствата не се изразходват ефективно. Лидерът на БСП Корнелия Нинова говори от името на левицата и нарече бюджета на властта за догодина бюджет на застоя в икономиката и увеличените данъци за бедните хора. Повтори и тезата си, че в \"най-социалния бюджет\", както от ГЕРБ и ОП наричат проекта си, са замразени именно социални плащания - за майки, да детски надбавки, за пенсии и т.н. Според Нинова от увеличени данъци и акцизи държавата ще прибере 1.5 млрд. лева повече, а ще даде 900 млн. лева за социални нужди.  Той пък й отговори: Факт е, че заплатите на политиците не зависят нито от минималната заплата, нито от тези на държавната администрация и това винаги е било така.  Още в началото самият Горанов представи бюджет 2019 и заяви, че същественият дебат ще е на второ четене, когато ще е възможността да се разгледа всяко предложение на парламентарните групи.  Не липсваха и цветисти реплики по време на дебатите, но поне този път драми с кворума, поименни проверки и прочие липсваха. Румен Гечев от БСП заяви, че има национална катастрофа с чуждестранните инвестиции, защото \"маймуни с трици не се ловят\". Депутатът от ГЕРБ Александър Ненков избори плюсовете на бюджета - увеличаване на парите за образование, по-малък дълг, растеж. Накрая председателят на бюджетната комисия от ГЕРБ Менда Стоянова обяви \"фокуса на бюджета\", който бил най-добрият от 10 години насам - устойчив икономически растеж, намаляване на държавния дълг, рекордно ниска безработица. БСП и ДПС не подкрепиха бюджета на здравната каса Правителството одобри бюджета за 2019 г. Бюджетът на  БСП: 6400 лв. за второ дете, прогресивен данък, но над 3900 лв.", "date": "2018.11.07", "title": "Бюджет 2019 мина набързо на първо четене. Без изненади"}
{"url": "http://clubz.bg/75548-tec_ej_i_es_gylybovo_v_pylna_gotovnost_za_predstoqshtiq_zimen_sezon", "text": "  ТЕЦ \"Ей И Ес Гълъбово\" e в пълна готовност за експлоатация през предстоящия зимен сезон. Най-модерната въглищна централа в България има осигурени на склад 400 000 тона български лигнитни въглища при минимално регламентирано задължение от 280 000 тона. В настоящия момент запасите от варовик възлизат на 15 000 тона. Складовите наличности на въглища и варовик на 690-мегаватовата мощност са достатъчни за поне 20 дни експлоатация на централата без други доставки. ТЕЦ \"Ей и Ес Гълъбово\" работи само с местен енергиен ресурс. Годишно централата използва около 5 млн. тона лигнитни въглища, което представлява между 23% и 27% от общото производство на \"Мини Марица Изток\" за година. Така експлоатацията на централата осигурява работа за хиляди миньори. През есента на 2018 г. в най-високотехнологичната въглищна централа в България - ТЕЦ \"Ей И Ес Гълъбово“, бяха завършени плановите ремонти на двата блока. Блок 1 е бил в планов ремонт общо 600 часа в периода от 17.08.2018 г. до 11.09.2018 г. Блок 2 е бил в планов ремонт общо 665 часа от 27.08.2018 г. до 24.09.2018 г. Планираните ремонтни дейности са извършени в предвидения обем и съгласно разработения график за ремонт. Инвестиционната програма за 2018 г. на ТЕЦ \"Ей И Ес Гълъбово\" е изпълнена в пълен обем.", "date": "2018.11.07", "title": "ТЕЦ \"Ей И Ес Гълъбово\" в пълна готовност за предстоящия зимен сезон"}
{"url": "http://clubz.bg/75545-makron_nastypi_istoricheska_motika", "text": "Френският президент Еманюел Макрон стъпи на хлъзгава историческа почва, като похвали прочут генерал от Първата световна война, който през Втората стана колаборационист на нацистите, предаде Асошиейтед прес, цитирана от БТА.  Маршал Филип Петен изведе френската армия до победа във великата и ужасяващо кръвопролитна битка край Вердюн през 1916 г., бе обявен за национален герой, а в много френски градове и села имаше улици на негово име. Той обаче си спечели печална слава и присъда за предателство заради действията си начело на френския колаборационистки режим от Виши, установен на неокупираната територия на Франция след разгрома й от нацистите в периода 1940-1944 г. Петен е причастен и към депортирането през 1942 г. на 13 000 евреи от Франция, станали жертва на Холокоста.  Макрон одобряван от едва 32 процента от французите Макрон каза днес при посещение в Шарльовил-Мезиер, че на 11 ноември по време на честването на 100-годишнината от края на Първата световна война възнамерява да отбележи заслугите на Петен наред със седем други френски маршали, отличили се по фронтовете на войната. Думите му веднага предизвикаха възмущението на главната еврейска организация във Франция - Съвета на еврейските организации във Франция (CRIF), представляваща 400 000 евреи. Реагира и лидерът на крайната френска левица Жан-Люк Меланшон. След войната Петен бе осъден на смърт за измяна, но тогавашният президент генерал Шарл де Гол, дългогодишен почитател на Петен, замени присъдата с доживотен затвор. Петен почина през 1951 г. в затвора на 95-годишна възраст. ", "date": "2018.11.07", "title": "Макрон настъпи историческа мотика"}
{"url": "http://clubz.bg/75529-kak_shte_izglejda_bylgariq_s_chetiri_rajona", "text": "Ако България се раздели на 4 икономически района, вместо сегашните 6, това би довело до по-балансирано регионално развитие. Това стана ясно от данни на Националния статистически институт, представени на дискусия, организирана от регионалното министерство. Тя е по повод промените, които МРРБ подготвя в Закона за регионалното развитие. Властта заличава Северозапада Според предлаганите промени районите ще са четири - Дунавски, Черноморски, Тракийско-Родопски и Югозападен. Всички те ще имат население около 1 600 000 души като само Югозападният район ще е с над 2 млн. души. Прогнозата е тази тенденция да бъде устойчива във времето. Ето колко точно население биха имали районите Ето какъв би бил относителния дял на населението над 65 години Ето какъв ще е коефициентът на заетост: Коефициент на безработица е следният: БВП на човек от населението е близък в трите района, с изключение на Югозападния, в който влиза София: Този БВП идва от следния брой нефинансови предприятия по райони: Произведена продукция от тези предприятия е на следната стойност: Ето какъв е и оборотът на тези предприятия: Чуждестранни преки инвестиции в четирите района са следните Свързани с инвестициите са и разходите за придобиване на дълготрайни материални активи. Те са следните: Средна брутна годишна заплата на наетите лица по трудово и служебно правоотношение в Дунавския район е 9000 лева, в Черноморския и Тракийско-Родопския малко над 9000 лева. В Югозападния тя доближава 15 000 лева.", "date": "2018.11.07", "title": "Как ще изглежда България с четири района"}
{"url": "http://clubz.bg/75550-vse_pak_borisov_shte_podkrepi_veber_za_kandidat_shef_na_evrokomisiqta", "text": "ГЕРБ ще подкрепи кандидатурата на Манфред Вебер за следващия председател на Европейската комисия, съобщи зам.-председателят на партията Цветан Цветанов. Огромна делегация, предвождана от премиера Бойко Борисов, е на двудневно посещение в Хелзинки. Там на 7-8 ноември Европейската народна партия (ЕНП) ще избира кой да номинира за наследник на сегашния председател на Европейската комисия Жан-Клод Юнкер. Кошмарът за Европа: ако 1/3 от евродепутатите са враждебни срещу ЕС* Евроизборите са насрочени за 23-25 май 2019 година. В момента ЕНП е най-голямата партия в Европейския парламент. Елитът на управляващата партия - цялото ръководство, повече от двадесет кметове, сред които и на столицата - Йорданка Фандъкова, областни управители, еврокомисарят Мария Габриел и нейната предшественичка - Кристалина Георгиев, отидоха лично да участват в срещите по време на конгреса на ЕНП във Финландия. Делегатите ще избират между председателя на Групата на ЕНП в Европейския парламент Манфред Вебер (Германия) и заместник-председателя на Европейската инвестиционна банка Александер Стуб (Финландия). Вебер и Стуб в битка на клиповете (ВИДЕО) \"Манфред Вебер е голям приятел на България\", заяви днес Цветанов след като посочи, че ГЕРБ ще гласува за неговата кандидатура. Само допреди месец Вебер беше силно разкритикуван от премиера Борисов заради неговите \"туитове\" за убийството на русенската журналистика Виктория Маринова. \"Аз тук доста ще си поговоря с тях, ще си променя и за шпицен кандидата мнението. Много внимателно съм чел всичко. Ще имаме сериозен разговор в ЕНП\", каза тогава Борисов. Освен че Вебер вече е \"приятел\", ГЕРБ го поканиха и да открие кампанията на партията за евровота. Номинацията на ЕНП ще бъде обявена в четвъртък. Партията на европейските социалисти (ПЕС) вече излъчи своя кандидат - Франс Тимерманс, който в момента е зам.-председател на Европейската комисия (ЕК). ДСБ, които преди години съдействаха на партия ГЕРБ да бъде приета в \"семейството на ЕНП\", не са изпратили свои делегати на конференцията в Хелзинки. Активисти на ГЕРБ съобщиха, че правото на \"тъмносините\" да участват в гласуването за кандидата на ЕНП за следващ председател на Европейската комисия било спряно, защото не са си плащали членския внос. \"Има просрочен членски внос, но няма санкция\", коментираха пред Клуб Z от ръководството на ДСБ. Оттам обясниха, че се \"всяват интриги\", имали дори избрани петима делегати, но решили да не ги изпращат. Вебер и Стуб в битка на клиповете (ВИДЕО)", "date": "2018.11.07", "title": "Все пак Борисов ще подкрепи Вебер за кандидат-шеф на Еврокомисията"}
{"url": "http://clubz.bg/75533-republikanci_glasuvat_za_myrtvec_iznasilvach_za_da_ne_specheli_demokrat", "text": "Заклети привърженици на Републиканската партия в селски район на американския щат Невада предпочетоха да гласуват за мъртвец, обвинен в изнасилване, вместо за кандидата на демократите за щатското законодателно събрание, предаде ДПА.  Републиканецът Денис Хоф, собственик на няколко публични домове, който бе открит мъртъв миналия месец, но остана в кандидатските листи, получи подкрепата на над 17 000 души - 63 процента от подадените вчера гласове в неговия избирателен район за щатски депутат. Това сочат неофициални резултати, качени на уебсайта на изборите в Невада.  Тръмп не издържа теста Ако Хоф бъде обявен за победител в този район, мястото му ще се оваканти и трима комисари от трите общини на района ще назначат негов заместник, пише списание \"Лас Вегас ривю джърнъл\". Покойният Хоф изгради кампанията си за 36-и избирателен район, състоящ се от трите общини, върху обещания за отмяна и намаляване на данъци и защита на правото да се носи огнестрелно оръжие, посочва списание \"Ню Йоркър\".  Хоф, който сам се нарече \"Тръмп от Паръмп\", бе обвинен в изнасилване и сексуални атаки от две свои служителки, сочи полицейски доклад и интервю с двете жени. Той отрече обвиненията.  \"Уолстрийт джърнъл\": Иде нова ера в разследванията срещу Тръмп Щатският кандидат-депутат почина в своя публичен дом \"Любовно ранчо\" на 16 октомври. Предната вечер празнувал 72-я си рожден ден с предизборна проява в хотел и казино. После продължил празненството в своя публичен дом в компанията на звезда от телевизионно риалити шоу и на известния филмов порноактьор Рон Белами, който открил Хоф мъртъв на другата сутрин. \"Уолстрийт джърнъл\": Иде нова ера в разследванията срещу Тръмп", "date": "2018.11.07", "title": "Републиканци гласуват за мъртвец-изнасилвач, за да не спечели демократ"}
{"url": "http://clubz.bg/75536-vseki_e_vinoven_dori_i_sled_dokazvane_na_protivnoto", "text": "Тъжен, но безспорен факт е, че в България най-лесно преуспяват тарикатите, които винаги намират начин да прецакат другите. За съжаление, това в много случаи става с помощта на държавата. Законите, които се приемат, и органите, които са призвани да следят за тяхното спазване, често толерират онези, които газят правилата, и наказват хората, които стриктно ги спазват. Някой краде ток, вода или парно, а всички покриваме загубите. Някои работят в сивата икономика, всички плащаме за въвеждането на нови и нови мерки, които уж да изсветлят икономиката. Предложение: до 400% по-скъпа \"Гражданска отговорост\" за рисковите шофьори Последният крещящ пример е наредбата за въвеждането на чаканата над 10 години система \"Бонус малус\", която най-после трябва да разграничи съвестните шофьори от джигитите на пътя. Да, ама не, както казваше един известен журналист. В предложената система има много малус и почти никакъв бонус. Тя на практика ще накаже всички коректни шофьори и то за години напред, и няма да дисциплинира безразсъдните и наглите. Ето само няколко забележителни идеи от въпросната наредба: Всички шофьори, независимо как са карали досега и дали са извършвали леки или тежки нарушения, завършили щастливо или трагично, се слагат на равна нога през първата година от въвеждането на системата. Ако шофьорът няма никакви нарушения, даже има златен талон за години безопасно шофиране, ще трябва да чака поне 8 години, за да бъде възнаграден с някаква по-съществена отстъпка от застраховката - 25%. Ако изряден шофьор си купи кола, която е била собственост на джигит, ще трябва години наред да плаща за неговите грехове – първо, докато успее да се добере до стартовата права, и после още толкова, докато най-после признаят, че заслужава по-сериозно поощрение за своето поведение. Жертвите от катастрофата край Своге продължават да растат - вече са 19 Ако изряден шофьор ползва една и съща кола съвместно с нетолкова съвестен колега или роднина, плаща и за техните грехове и то во веки веков, защото винаги ще се взема класа на най-лошия водач за застраховката. Ако изряден шофьор си купи нова кола без „биография“, отново няма да се взема предвид досегашното му поведение. Започва се от нулата! Т.е. при всички положения чистото минало на безупречен водач не дава никакво предимство! Ако една кола е семейна съсобственост (както е в над 90% от случаите), но вашата половинка няма книжка, тя или той също трябва да има клас по „Бонус малус“. Без да е ясно как точно ще се определя той – дали от поведението му като пътник или като пешеходец, но е сигурно, че ако случайно реши да си извади книжка и вие сте нарушавали правилата, ще плаща години наред за вашето безхаберие. Шофьорът от Своге: Аз не мога да си простя, дано те могат На джигит с финансови възможности, който може да си позволи мощна кола, му е все тая колко ще е скъпа застраховката, ако изобщо е благоволил да се сдобие с такава – дали с 400% или 1000%. Защо тогава очакваме \"Бонус малус“ да го дисциплинира? Разбира се, всичко това се прави с добри намерения. Според мотивите на наредбата – за да се пресекат всякакви опити за манипулации. По обясненията на зам.-председателя на КФН целта е всеки да внимава от кого купува и с кого дели колата си, чиято биография също била много важна и трябвало да се знае, ако е участвала в катастрофа, например. Абсолютно вярно! Но това се установява от технически преглед. За един купувач е важно колата да е безопасна за каране и на приемлива цена. Отсега нататък ще трябва да разследва и що за човек е продавачът, което, между другото, изобщо не е ясно как ще се установява и дали въобще е възможно. Още един пример колко безумно е това предложение – 10 точки се отнемат, ако шофьорът е хванат да кара с алкохол в кръвта, ако не е спазил дистанция или е отнел предимство. В случая това няма никакво отношение към състоянието на автомобила, защото, за щастие, до произшествие не се е стигнало. Но бъдещият купувач ще трябва да плаща години наред \"глоба\" за поведението на човек, когото дори не познава. Асфалтът не се яде. А става ли за път Всичко това за пореден път показва тотално непознаване на проблемите с безопасността на пътя или поне пълно безсилие те да бъдат решени. Показателно е, че наредбата бе представена в същата седмица, когато избухна скандалът с предложението да бъде сложен и таван на обезщетенията за роднини на пострадали в катастрофи. Вероятно наредбата трябваше да “потуши” скандала с лимита на цената на човешкия живот загубен в пътен инцидент. Постигна се обратния ефект – управляващите наляха масло в огъня! Защото и двете идеи на практика наказват невинните за сметка на виновните и се занимават с последиците, а не с причините за увеличаващите се инциденти по пътя. Въобще, има ли и една справедлива разпоредба в наредбата предложена от финансовия регулатор? Въпросът е риторичен, а отговорът е “Няма”! Затова е най-добре да я изтеглят и да си пренапишат домашното отново! За да бъдат ограничени катастрофите, трябват три простички неща – добри пътища и пътни съоръжения, строг и безкомпромисен контрол и неизбежни наказания за нарушителите. Как така безразсъдните български шофьори могат да спазват всички правила в Германия или дори в Гърция, но не у нас? Защото там е ясно, че санкциите са жестоки и няма измъкване. Защото системата за прилагането им е бърза и ефективна. Защото където има функционираща съдебна система наказанията се изпълняват веднага и неизбежно, а това води след себе си и до превенция на нарушенията. Защо при всеки трагичен инцидент на пътя у нас хората излизат да протестират? Защото знаят, че виновните ще се разминат с наказанията, ако не привлекат общественото и медийното внимание. Последният пример е от Търговище, където помелият двама младежи беше задържан едва след като населението се възмути публично. Делата и за най-елементарните нарушения се точат години наред, глобите изобщо не се събират, а принудителните мерки се прилагат само проформа! Та всеки ден разни тарикати карат в аварийните ленти или изпреварват опасно, и то под носа на КАТ! И нищо не им се случва! Така че проблемът не е какво обезщетение да платим на почернените близки на някой трагично загинал! Проблемът е как да не се стига изобщо до там. Защото, когато загине любим човек, и 10 млн. лева няма да конпенсират болката и страданията. Проблемът не е как да унифицираме всички шофьори като нарушители, а как да ги разграничим, като поощрим коректните и накажем безразсъдните. Проблемът не е колко по-тежки и абсурдни наказания да вкараме в законите, а кога КАТ, пътна полиция и съдилищата ще започнат да си вършат работата бързо и качествено. Всичко останало е шумен и ефектен, но безсмислен популизъм! Жертвите от катастрофата край Своге продължават да растат - вече са 19 Шофьорът от Своге: Аз не мога да си простя, дано те могат Асфалтът не се яде. А става ли за път", "date": "2018.11.07", "title": "Всеки е виновен, дори и след доказване на противното"}
{"url": "http://clubz.bg/75535-bylgari_zad_granica_poiskaha_zakrivaneto_na_dabch", "text": "Да бъде закрита Държавната агенция за българите в чужбина (ДАБЧ) настоява в писмо до премиера Бойко Борисов една от общностите на наши сънародници зад граница. В писмото се припомня, че още през 2013-2014 г. агенцията е обект на разследване от страна на Върховната административна прокуратура. \"Днешните събития хвърлят светлина върху системния проблем, натрупван от години, на тази държавна структура, както и цялостното функциониране на агенцията.“, се казва там. Шефът на агенцията за българите в чужбина бил лидер на 4-членна банда  От временните обществени съвети настояват за съдействие от страна на държавните институции за създаването на легитимна организация, която да представлява интересите и правата на нашите сънародници извън България. В писмото до премиера Борисов се припомня, че предвидените текстове в Национална стратегия за българските граждани и историческите български общности по света насърчават създаването на подобна официална платформа. Гешев за Агенцията за българите в чужбина: Организирана банда за документи и подкупи В скорошна акция на прокуратурата бяха арестувани над 20 човека, сред които и шефът на ДАБЧ Петър Харампиев, който вече е отстранен от поста. Харалампиев е начело на ДАБЧ като човек от квотата на ВМРО, коалиционен партньор на ГЕРБ във властта. Според обвиненията, групата, действала в Държавната агенция за българите в чужбина, фабрикувала фалшиви удовостоверения за български корени и така отваряла пътя към получаване на български паспорт. Сумата за осигуряване на такъв документ била между 5000 и 8000 евро, а на седмица били издавани по двайсетина. Гешев за Агенцията за българите в чужбина: Организирана банда за документи и подкупи", "date": "2018.11.07", "title": "Българи зад граница поискаха закриването на ДАБЧ"}
{"url": "http://clubz.bg/75531-evrokomisiqta_se_razgranichi_ot_komisarq_han_za_turciq", "text": "Еврокомисията на практика се разграничи днес от мнението на комисаря по разширяването Йоханес Хан за преговорите с Турция. Поне на тази мисъл навеждат думите на говорителя на ЕК Маргаритис Схинас. Така Схинас отговори на въпроса дали изразеното от Хан мнение е и официална позиция на Брюксел. В интервю за германския вестник \"Ди Велт\" вчера еврокомисарят заяви, че членството на Турция не изглежда реалистично в обозримо бъдеще и че би било по-честно преговорите да бъдат прекратени. ЕС реже 70 млн. евро за Турция Той допълни, че каналите за комуникация между ЕС и Турция трябва да останат отворени и всичка да бъдат в състояние да останат в тези процеси. Турция става асоцииран член на ЕС през 1963 година, а през 1987 г. официално кандидатства за пълно членство и е призната за страна-кандидат през 1999-а.  ", "date": "2018.11.07", "title": "Еврокомисията се разграничи от комисаря Хан за Турция"}
{"url": "http://clubz.bg/75530-evrostat_bylgariq_e_%E2%84%961_v_es_po_broj_na_jenite_koito_rabotqt_v_it_sektora", "text": "В България има най-много жени, които работят в сектора на информационните и комуникационните технологии сред страните членки в Европейския съюз.  Tова показват данните на европейската статистическа служба \"Евростат\" за особеностите на професията през 2017 г.  През 2017 г 2,7 млн. души са работели в IT и комуникационния сектор в държавите членки на ЕС. От тях 84 на сто са били мъже, сочат данните на Евростат. 16 на сто са били жени. Рекордьор по заетите мъже и малкото жени в сектора е Чехия - с 93 процента. Следват Унгария и Полша - с 90% от работещите в сферата са мъже. Само в три европейски държави процентът на мъжете е под 75 на сто. Това са България, където те са \"едва\" 66 на сто.", "date": "2018.11.07", "title": "Евростат: България е №1 в ЕС по брой на жените, които работят в IT сектора"}
{"url": "http://clubz.bg/75528-es_kosovo_narushava_sporazumenieto_za_asociirane", "text": "Така Коциянчич коментира изненадващото и неочаквано според нея решение на Косово да наложи мита от 10 на сто за стоки, внасяни от Сърбия и Босна и Херцеговина. Вучич иска еврочленство през 2025 г. срещу договор с Косово От Стопанската камара на Сърбия (СКС) изпратиха днес протестни писма до Еврокомисията и до Секретариата на ЦЕФТА, предаде ТАНЮГ. Според Камарата решението на Косово е политическо и ще има отрицателен ефект за сръбските стопански дейци. Той изтъкна, че сега резултатът ще бъде поскъпване на стоките от Сърбия в Косово. В Прищина пък твърдят, че са взели решението в отговор на кампанията, която се води в Сърбия против Косово. Белград и Прищина се опитват да нормализират отношенията си, тъй като от това зависи евентуалното членство в ЕС. Въпреки митата, Сърбия си остава най-големият търговски партньор на Косово, особено в търговията с хранителни стоки. ", "date": "2018.11.07", "title": "ЕС: Косово нарушава Споразумението за асоцииране"}
{"url": "http://clubz.bg/75547-nomer_2_v_hds_i_oponent_na_merkel_poiskaha_mqstoto_j", "text": "В опит да наследи Ангела Меркел начело на германския Християндемократически съюз (ХДС), Анегрет Крамп-Каренбауер днес обеща нова глава в развитието на Германия, в която \"хората ще се чувстват у дома си\" в собствената си страна след период на политически вълнения, белязани от възхода на крайната десница, предаде Ройтерс. Крамп-Каренбауер официално представи кандидатурата си за председател на ХДС, изтъквайки близостта си с германския канцлер, предаде Франс прес, цитирана от БТА. В същото време някогашният вътрешнопартиен опонент на канцлерката и успешен бизнесмен Фридрих Мерц влезе в борбата за наследството й, след като град Фулда в провинция Саарланд издигна офоциално кандидатурата му да води християндемократите. Изгонен от Меркел е номер 1 за неин заместник Ако си осигури лидерския пост на партията, 56-годишната Крамп-Каренбауер ще е в най-благоприятна позиция да наследи Меркел и като федерален канцлер. Допитванията обаче показват, че Крамп-Каренбауер, която от февруари е генерален секретар на ХДС, е изпреварвана от 62-годишния Мерц. Критиците й смятат, че й липсва обаяние. Миналата седмица Меркел съобщи, че на партийните конгрес на ХДС през декември ще се оттегли от председателския пост, слагайки край на 13-годишен период, през който тя господстваше в европейската политика. Като наследничка на центристката линия на Меркел, Крамп-Каренбауер вероятно ще може да съжителства с Меркел като канцлер, какъвто тя иска да остане до края на мандата си през 2021 г. Меркел казва, че е готова да работи с всеки нов лидер на партията й  За Крамп-Каренбауер предизвикателството е да очертае собствен профил, различен от този на Меркел, като същевременно остане вярна на канцлерката. Крамп-Каренбауер изброи предизвикателствата пред осигуряване на благоденствие и социална сплотеност, но не даде подробности за конкретни политики. Тя изтъкна като свои приоритети сигурността, икономическото благосъстояние, съживяването на европейския проект, цифровите технологии и въпроса за интеграцията. Краят на ерата Меркел може да има бедствени последици за Европа За Мeркел ще е по-трудно да остане канцлер, ако лидер на ХДС е Мерц, тъй като той беше победен от нея в битката за лидерството през 2002 г. и оттогава направи успешна бизнес кариера. Предимството на АКК пред Мерц и третия претендент - здравния министър Йенс Шпан, е фактът, че тя е печелила избори, макар и в малката западна провинция Саар, и е била там министър-председателка. По отношение на икономическата политика Крамп-Каренбауер е в левия фланг на ХДС и е силен застъпник на минималната заплата. Преди общите избори през 2013 г. тя предложи максималната данъчна ставка да е 53 процента. Меркел обяви края на управлението си Тя обаче е консервативна по социалните въпроси и се противопоставя на рекламирането на абортите, а през 2015 г. предизвика спорове, когато каза, че еднополовите бракове може да отворят вратата за кръвосмешение и полигамия. Заричайки се , тя отправи послание за партийна сплотеност и каза, че, ако спечели лидерския пост, ще иска да работи с Мерц и Шпан, който засега остава на трета позиция. Мерц и Шпан също очевидно желаят да обърнат нова страница - първият говори за \"обновление\", а вторият - за \"ново начало\". Мерц е председател на германския клон на американския инвестиционен фонд \"Блекрок\", чиито офиси в Мюнхен вчера бяха претърсени от прокурори в рамките на най-голямото следвоенно разследване на измами. Той работи в \"Блекрок\" от 2016 г. и осъди незаконното намаляване на дивидентите, но ролята му във фонда може да навреди на образа му в социално настроена Германия. Десният подход на Мерц може да върне някои избиратели на ХДС, прехвърлили се към \"Алтернатива за Германия\", която се облагодетелства от безпокойството на гласоподавателите от притока на над 1 милион търсещи убежище чужденци от 2015 г. насам. По-вероятно е Крамп-Каренбауер да може да сформира коалиция с набиращите сила в германската политика Зелени, които сега са втора по сила партия. Меркел казва, че е готова да работи с всеки нов лидер на партията й  Краят на ерата Меркел може да има бедствени последици за Европа Меркел обяви края на управлението си", "date": "2018.11.07", "title": "Номер 2 в ХДС и опонент на Меркел поискаха мястото й"}
{"url": "http://clubz.bg/75532-chez_sdelka_s_inerkom_shte_ima_sled_kato_platqt_i_se_proiznesat_kzk_i_kevr", "text": "Сделката за продажбата на българските активи на ЧЕЗ ще бъде финализирана, след като купувачът плати договорената сума и се произнесат Комисията за защита на конкуренцията (КЗК) и Комисията за енергийно и водно регулиране (КЕВР). Това става ясно от изявление на говорителя на чешката държавна компания ЧЕЗ Алице Хоракова днес.  ЧЕЗ и \"Инерком\" готови да сезират Еврокомисията за замразената сделка През февруари т.г. ЧЕЗ и българското дружество \"Инерком\", еднолична собственост на Гинка Върбакова, подписаха предварителен договор за продажбата на 67% от българските активи - най-голямото електроразпределително дружество с близо 3 млн. потребители. Тогава \"Инерком\" е заплатило 5 млн. евро, а цялата сума от над 320 млн. евро трябва да се плати до края на ноември т.г. Препятствие пред сделката е КЗК, която отряза пътя на \"Инерком\" към сделката, а дружеството обжалва решението й във ВАС - делото е насрочено през март догодина. Ако Гинка Върбакова не плати на ЧЕЗ, губи  €5 милиона Предстоящото влизане, макар и под условие, на кандидат-купувача на българските активи на ЧЕЗ в надзора на ЧЕЗ Енерго и ЧЕЗ разпределение, чиито общи събрания са насрочени на 27 ноември, предизвика много коментари. Но един от тях - на соцдепутата Елена Йончева, която запита премиера Бойко Борисов той ли е препоръчал на Гинка Върбакова да влезе в Надзорния съвет на ЧЕЗ България, получи отговор от \"Инерком\". От дружеството на Гинка Върбакова разпространиха позицията си, в която твърдят, че не ползват политически протекции. Искаме да знаем гинките \"Инерком България\" изразява \"категорично несъгласие с подхода търговски дружества и бизнес организации да бъдат въвличани като инструмент за водене на политически кампании\". От дружеството на Върбакова обясняват, че сделката следва законовите изисквания и е в съответствие с общоприетите европейски практики за подобни сделки. \"Инерком\" е група от компании, които отдавна работят на българския пазар, спазват законите, уважават българските и европейските институции и възразява имената на предложените от нас членове в надзорни органи да бъдат използвани недобросъвестно за постигане на каквито и да е било политически или други цели. Поднасянето на информацията е манипулативно и цели да направи внушения, да нагнети напрежение и да създаде чувство за несигурност. Към настоящия момент държавата не притежава акции от капитала на дружествата от групата на ЧЕЗ в България и няма законови основания да предлага членове на надзорните органи. В правото проява на съмнения и възражения срещу сделка е въпрос на интереси\", казват от \"Инерком\". КЗК забрани на \"Инерком\" да придобие българския бизнес на ЧЕЗ Ако Гинка Върбакова не плати на ЧЕЗ, губи  €5 милиона Искаме да знаем гинките КЗК забрани на \"Инерком\" да придобие българския бизнес на ЧЕЗ", "date": "2018.11.07", "title": "ЧЕЗ: Сделка с \"Инерком\" ще има след като платят - и се произнесат КЗК и КЕВР"}
{"url": "http://clubz.bg/75526-investitor_za_aec_belene_shte_se_izbira_na_9_etapa", "text": "Правителството задължи днес енергийния министър Теменужка Петкова да представи в парламента изготвената от нея процедура за избор на стратегически инвеститор, който да строи АЕЦ \"Белене\". Инвеститор ще се избира на 9 етапа, а целият процес ще отнеме година. Освен това в проектната компания ще се допускат с миноритарни дялове големи компании - чрез участие в капитала или чрез договори за изкупуване на произведената в бъдеще електроенергия. БУЛАТОМ: Без държавна гаранция, АЕЦ \"Белене\" няма да го има Според решение на 44-ия парламент, до 31 октомври Петкова трябваше да внесе в НС документа как ще се структурира проектът. Самият акт на Народното събрание бе  Предложението бе на БСП, а управляващи и опозиция го гласуваха единодушно.  Самият доклад на Теменужка Петкова за рестарта на \"Белене\" не е публикуван, но в обяснението от МС пише, че процедурата за търсене на инвеститор съдържа и   Това, според властта, ще даде сигурност, стабилност и предвидимост на приходите, ще гарантира финансиране от кредитни институции при по-благоприятни условия.  АЕЦ \"Белене\" - само с руски реактори Етапите, към които ще прибегне властта, за да избере кой да строи \"Белене\", са 9, обясни министър Петкова.  Първият етап за избор на стратегически инвеститор предвижда покана за заявяване на участие в процедурата за изграждането на АЕЦ \"Белене\" и покана за заявяване на интерес за придобиване на миноритарно участие в бъдещата проектна компания. Вторият етап е подаване на заявления от заинтересованите страни за участие, обвързващи оферти и провеждане на преговори. Уточнява се, че  Предложение за обвързваща оферта ще има, след като подадените заявления за участие бъдат разгледани и оценени.  Очаква се цялата процедура да продължи около 12 месеца.  \"Борисов 3\" отмени решението на \"Борисов 1\" за спиране на АЕЦ \"Белене\" Самото решение на правителството и на Народното събрание за възстановяване на опитите за строеж на \"Белене\" след прекратяването на проекта от първия кабинет \"Борисов\" през 2014 г. в момента е обект на съдебен спор. Още през лятото от \"Демократична България\" го атакуваха пред административния съд. Решение за допустимостта на жалбата, както и решение по същество, все още няма.  АЕЦ \"Белене\" - само с руски реактори \"Борисов 3\" отмени решението на \"Борисов 1\" за спиране на АЕЦ \"Белене\"", "date": "2018.11.07", "title": "Инвеститор за АЕЦ \"Белене\" ще се избира на 9 етапа"}
{"url": "http://clubz.bg/75540-dejvid_bekym_poluchi_da_ot_jitelite_na_maqmi", "text": "Надеждата на Дейвид Бекъм той и бизнеспартньорите му да построят стадион за отбора си \"Интер Маями\" във втория по големина град на щата Флорида мина важен тест. Голяма част от жителите на Маями гласуваха с \"да\" бившият английски национал да получи правото да преговаря за придобиване на земя, която е общинска и заема 73 акра. Сега там има голф игрище (в близост до летището). 60 процента от гласувалите са дали подкрепа за проекта на Дейвид Бекъм. Дейвид Бекъм - собственик на футболен отбор в САЩ Сега зад Бекъм и компания трябва да застанат минимум четирима от петимата градски комисионери и ако това стане факт, те ще получат договор за концесия за 99 години. Комплексът ще включва стадион, мол, хотел и голям паркинг. Дейвид Бекъм получи разрешение да има свой професионален отбор в САЩ от \"Мейджър лийг сокър\" в началото на 2018-а. Той чакаше одобрение четири години. Следващата стъпка е изграждане на стадион и база. \"Интер Маями\" ще дебютира в МЛС през 2020 г. Твърди се, че комплексът ще погълне минимум 1 милиард долара, но според анализатори тази стойност е занижена. Дотогава арената - ако планът с голф игрището се реализира, няма да е готова и тимът ще играе на някои от другите стадиони в Маями. Бекъм вече няколко пъти се похвали, че десетки големи футболисти от цял свят му звънели, за да си предлагат услугите.", "date": "2018.11.07", "title": "Дейвид Бекъм получи \"да\" от жителите на Маями"}
{"url": "http://clubz.bg/75527-sin_na_viceprezident_na_lukojl_obvinen_v_iznasilvane", "text": "Руслан Шамсуаров, син на вицепрезидента на руската частна петролна компания \"ЛУКойл\" Азат Шамсауров, е обвинен в изнасилване, съобщиха руски медии. Оплакване е подала 23-годишната Вероника Максимова от Ростов на Дон. Руслан Шамсуаров признал, че е имал интимни отношения с момичето, но според него сексът е бил доброволен. Според неговите твърдения той искал да изгради трайна връзка с Вероника, но впоследствие изпитал съмнения, че е проститутка. Това не първият случай, в който Шамсуаров-младши има неприятности със закона. През май 2016 г. той участваше в автомобилна гонка и премина с 250 км/час през центъра на Москва със своя Mercedes Gelandewagen. По време на гонката колата се движела в насрещното платно, качвала се по тротоарите, а спътниците на Шамсуаров предавали на живо от \"вътре\". Московският Гагарински съд осъди тогава Руслан Шамсуров, тъй като не се е подчинил на нарежданията на полицията, и го прати в ареста за 15 дни.", "date": "2018.11.07", "title": "Син на вицепрезидент на \"Лукойл\" обвинен в изнасилване"}
{"url": "http://clubz.bg/75522-kremyl_ne_se_vijda_normalizaciq_na_otnosheniqta_mejdu_rusiq_i_sasht", "text": "На хоризонта няма розови перспективи за нормализация на отношенията между Русия и САЩ. Това заяви говорителят на Кремъл Дмитрий Песков днес, в деня след американските избори за Конгрес и губернатори, когато се разбра, че опозиционната Демократическа партия печели контрол върху Камарата на представителите. Той посочи стабилността и контрола над въоръженията като примери. Песков посочи, че не очаква усложнения в отношенията между Вашингтон и Москва след междинните избори в САЩ.", "date": "2018.11.07", "title": "Кремъл: не се вижда нормализация на отношенията между Русия и САЩ"}
{"url": "http://clubz.bg/75516-resheno_starite_koli_s_po_visok_danyk", "text": "Собствениците на стари автомобили ще плащат средно с 30% по-висок данък от догодина, реши днес парламентъ, който прие окончателно промените в Закона за корпоративното подоходно облагане. За новите автомобили, които са и по-малките замърсители, ще има облекчение с до 60 на сто. Екотаксата за старите коли поскъпва с 43 лева, за новите намалява За първи път във формулата за изчисление на данъка върху моторните превозни средства (МПС) се отчита и екологичният стандарт на колата. В нея са включени два компонента - имуществен и екологичен. Имущественият е свързан с мощността на автомобила, което означава, че колкото по-голяма е тя, толкова по-висока ще е тази част на данъка. При екостандарт от Евро 1 до Евро 3 и при липса на такъв данъкът ще се оскъпи с 10 до 40 на сто. За тези с Евро 4 до Евро 6 – ще се намали с до 60%. С колко точно - ще решават общинските съвети. Според Александър Иванов (ГЕРБ) екокомпонентата ще компенсира налога при новите автомобили. Данъкът на старите коли се вдига с 20-30%. Умерено, според властта Според изчисления на депутати от БСП налогът върху старите коли ще се повиши с до 50% и те поискаха текстовете да отпаднат, защото натоварват най-бедните българи. Тезата на управляващите е, че мярката ще доведе до по-добро качество на въздуха. Против новите данъци за МПС са и от \"Атака\", част от малкия коалиционен партньор \"Обединени патриоти\", откъдето обвиниха ГЕРБ в лобизъм за вносителите на нови автомобили. Българите карат най-старите коли в Европейския съюз, обикновено дизел на 20 години, показа изследване на Евростат и на Асоциацията на автомобилните производители (АСЕА) за автомобилния парк на ЕС през 2017 г. Близо половината от регистрираните у нас автомобили са на над 20 години, т.е. около 1.5 млн. леки коли. Около 35 на сто са на възраст до 15 години (1.3 млн. броя), а до 10 години е 10 на сто от автопарка (350 000 леки коли). Новите автомобили у нас - на възраст до 5 години, са около 5 на сто от автопарка или приблизително 160 хиляди броя Екотаксата за старите коли поскъпва с 43 лева, за новите намалява Наскоро Божанков бе отправил такъв въпрос към Димов в рамките на парламентарния контрол. По думите му предложението на управляващите е административен подход. Колегата на Божанков - Иван Иванов, пък допълни, че 70% от автомобилите у нас ще бъдат обложени с по-висок данък. \"Това са онези граждани, които са с ниски доходи – пенсионери, такива, които работят на минимална работна заплата. Те не могат да си позволят да си купят електрически автомобил. На всичко отгоре в момента цените на горивата хвърчат до небесата\", отбеляза Иванов и поиска от името на левицата този текст да отпадне. Старите автомобили с 15% по-скъпа екотакса Николай Александров, от \"Атака\", прочул се с поправката за \"редник Киро\" реши да защити кабинета за цените на горивата, нападайки старите правителства с участието на левицата: В този момент от ГЕРБ решиха да прекъснат дебата като предложат поименна проверка - колко депутати има в зала. От БСП веднага видяха саботаж на дебата. Проверката обаче показа, че кворум има и дискусията продължи в същия дух. Този път на трибуната излезе Александър Иванов (ГЕРБ). За да каже, че данъци изобщо не се вдигали. От левицата обаче продължиха в стил: \"Загрижени сте за въздуха, а искате да изградите в центъра на София завод за изгаряне на боклука“ (заводът за изгаряне на RDF гориво, б.р.);„А колко от тези екоколи са на метан?\" и \"Намерихте как през бъркането в джоба на гражданите да оправяте екологията\". Темата с екологията продължи и депутатката от левицата Дора Янкова, която запита \"защо загрижените за екологията управляващи са спрели средствата за най-бедните, с които трябваше да си закупят алтернативни екологични начини на отопление\". По думите й това се прави с цел да се дадат тези средства догодина - когато има избори. В действителност екоминистърът многократно анонсира въпросната мярка, за която бяха предвидени близо 300 милиона лева. С нея трябваше да се помогне на енергийно бедните хора да използват екологично отопление през зимата. А колегата му Таско Ерменков направи генералния извод: Изненадата поднесе Павел Шопов (\"Атака\"), който се обяви против измененията. Щели да се съберат няколко милиона лева повече, но за сметка - имиджова - за цялото правителство. Шопов заподозря колегите си в ГЕРБ и в лобизъм за вносителите на нови автомобили. Плашат с 800 лева цена на \"Гражданска отговорност\"  Малко по-късно Шопов пак стана на трибуната – да поиска 15-минутна почивка, за да можели колегите от ГЕРБ да размислят за данъка. Защото управляващите вече \"изяли жабетата\" по екрани и по вестници. След последвалата почивка от левицата дадоха заявка, че биха подкрепили предложението на \"патриотите\" за МПС до 3.5 тона, произведени с газова уредба, данъкът да е с 50 на сто намаление. Но след закриването на дебата и последвалото гласуване това предложение не бе възприето. Това предизвика Юлиан Ангелов от Обединени патриоти да нападне ДПС и \"Воля\", заради които вотът не мина. В отговор стана Йордан Цонев (ДПС). Цонев наблегна на отхвърленото предложение на Движението данъците на автомобилите да се плащат там, където се движи МПС-то, а не по седалището на лизинговата фирма, от която е закупено. Данъкът на старите коли се вдига с 20-30%. Умерено, според властта Екотаксата за старите коли поскъпва с 43 лева, за новите намалява Старите автомобили с 15% по-скъпа екотакса Плашат с 800 лева цена на \"Гражданска отговорност\" ", "date": "2018.11.07", "title": "Решено: старите коли с по-висок данък"}
{"url": "http://clubz.bg/75523-nbu_s_auditoriq_na_imeto_na_doc_kristian_takov_sled_kato_su_otkaza", "text": "Аудитория, която носи името на юриста доц. Кристиан Таков ще има, но няма да е в Софийския университет, а в Нов български университет. Алма матер, с който бе свързан и в който преподаваше Таков, отказа да почете паметта на починалия юрист. Новината е от сайта на НБУ.  Висшето учебно заведение получи от близките и ще пази архива на доц, Таков, който включва лични документи, записки, книги от личната му библиотека и т.н. Петиция за аудитория в СУ, която да носи името на Кристиан Таков Близките на Кристиан Таков са дарили на НБУ и ценни архивни материали. Ето и цялото съобщение:", "date": "2018.11.07", "title": "НБУ с аудитория на името на доц. Кристиан Таков, след като СУ отказа"}
{"url": "http://clubz.bg/75543-pokraj_mejdinnite_izbori_michigan_legalizira_kanabisa_yuta_i_misuri_medicinskata_mu_upotreba", "text": "Едновременно с междинните избори в САЩ за Сенат и за Камарата на представителите, в 4 щата се провеждаше друг вот - за легализиране на марихуаната. В Мичиган одобриха свободната употреба на растението, а в Юта и Мисури вече ще е законна медицинската употреба. В Северна Дакота обаче отхвърлиха рекреационната употреба (медицинската вече е законна). Въпросът за канабиса в тези щати чувствително е повишил и изборната активност. Темата кара много младежи да отидат до урните, а когато вече са там, се увеличава шансът да проявят интерес и към основния вот. Марихуаната за медицински цели пробива в ЕС С това решение вече 10 щата са легализирали напълно употребата на марихуана, а 33 - медицинската употреба.  Според представителите на канабисната индустрия, това увеличава шанса за цялостна легализация. Макар в две трети от САЩ марихуаната да е легална под някаква форма, на федерално ниво тя продължава да е в категорията на най-опасните наркотици според Акта за контрол на субстанциите от 1970 г., наравно с екстази, хероин и други, и по-малко опасна от амфетамини и кокаин.  Невада спешно се нуждае от марихуана - образованието на децата е в опасност Проблемът е, че растящата с бесни темпове канабисна индустрия не може да оперира на федерално ниво, а теоритично всеки, притежаващ марихуана дори в законни щати, може да бъде съден от федералното правителство. Многото средства, които се вливат в новата индустрия, ще спомогнат обаче и за скорошно пълно легализиране в цялата страна. Марихуана измества доматите в канадски оранжерии В България марихуаната е определена като наркотично вещество с висока степен на риск за общественото здраве. Забранена е в хуманната и ветеринарната медицина - т.е. не можем да се лекуваме с нея. Според Наказателния кодекс престъпление е придобиването и държането на наркотични вещества, като по-тежкото наказание е за придобиване или държане на високорискови наркотични вещества, каквато е марихуаната. Невада спешно се нуждае от марихуана - образованието на децата е в опасност Марихуана измества доматите в канадски оранжерии", "date": "2018.11.07", "title": "Покрай междинните избори: Мичиган легализира канабиса, Юта и Мисури - медицинската му употреба"}
{"url": "http://clubz.bg/75537-italianskoto_pravitelstvo_specheli_vot_na_doverie", "text": "Италианското правителство спечели днес вот на доверие в горната камара на парламента, след като Сенатът одобри предизвикал противоречия проектозакон, предадоха Ройтерс и ТАСС. \n\tГласуването по законопроекта бе в същото време и гласуване на вот на доверие към правителството. Това обикновено се прави с цел избягване на дългите обсъждания в парламента на даден законопроект. ЕС обмисля процедура за свръхдефицит срещу Италия Разработеният и предложен от вицепремиера и лидер на крайнодясната \"Лига\" Матео Салвини законопроект предвижда по-строги имиграционни правила, ограничава правото на убежище и допълва съществуващото законодателство срещу тероризма и мафията. Сенатът го прие със 163 гласа \"за\" срещу 59 гласа \"против\", като някои членове на антисистемното Движение \"Пет звезди\" не го подкрепиха. Ако не беше одобрен, на правителството щеше да се наложи да подаде оставка. Решението за искане на вот на доверие показва съществуващите в коалицията трудности, отбелязва Ройтерс. Одобреният законопроект предвижда лишаване на бежанците от право на политическо убежище при извършване на престъпление, а също така при положение, че бежанецът се завърне в родината си дори за непродължителен период от време. Сега предстои законопроектът да бъде внесен за гласуване и в долната камара на парламента.  Новият политически ред в Италия - зелена брада и моцарела Дошлото на власт през юни коалиционно правителство на Движението \"Пет звезди\" и \"Лигата\" си постави за цел да сложи край на пристигането в Италия на незаконни мигранти. Вътрешното министерство забрани на италианския бряг да акостират кораби на неправителствени организации, спасяващи мигранти в морето, и ограничи притока на мигранти от корабите на спасителните мисии на Европейския съюз. Опозицията и политическите опоненти на вицепремиера Салвини непрестанно го обвиняват в расизъм и разпалване на омраза по етнически признак.  Новият политически ред в Италия - зелена брада и моцарела", "date": "2018.11.07", "title": "Италианското правителство спечели вот на доверие"}
{"url": "http://clubz.bg/75521-za_pyrvi_pyt_v_kongresa_vlizat_dve_myusyulmanki", "text": "Демократката от Мичиган Рашида Тлаиб и Илхан Омар, демократка от Минесота, ще бъдат първите жени мюсюлманки в Конгреса на САЩ, предаде Си Ен Ен. Те двете не са единствените, които са изненада или поставят някакъв нов рекорд на тези избори. Тя е на само 29 години и разтърси политическите среди в Ню Йорк, когато по-рано през годината успя да победи на вътрешнопартийните избори на демократите ветерана Джо Кроули, който имаше десет мандата като конгресмен. Победата на Оказио-Кортез на вътрешнопартийните избори я превърна в лице на недоволните демократи (често в тази категория попадат представители на малцинствата и жени), които се опитват да тласнат партията си наляво. Оказио-Кортез води предизборна кампания в подкрепа на имигрантите и на работниците. Тя се застъпи за идеята за всеобща система за здравеопазване под ръководството на правителството и за въвеждане на минимална заплата от 15 долара на час. Оказио-Кортез е свързвана с прогресивното крило на бившия кандидат за президент и сенатор от Върмонт Бърни Сандърс и участва в предизборни прояви в няколко града, подкрепяйки други кандидати от своя лагер. Оказио-Кортез описва себе си като \"демократ социалист\". Тръмп не издържа теста Тя каза, че продължава да плаща студентския си заем и че до неотдавна не е имала здравна застраховка. Оказио-Кортез е израснала в предградието Уестчестър на Ню Йорк. Баща ѝ починал, когато тя е била студентка в Бостънския университет, където е завършила икономика и международни отношения. Майката й е пуерториканка. Досега рекорда за най-млада депутатка държеше Елиз Стефаник, републиканка от Ню Йорк, която влезе в Камарата на представителите на 30 години. Тя се представя като защитник на семействата от работническата класа, каквото е и нейното. Любимка е на синдикатите, работила е за неправителствена организация, настояваща за увеличаване на минималната заплата и на отпуските по майчинство. Досега Финкенауер беше депутат в щатския парламент на Айова. Републиканци, в това число и Доналд Тръмп, я нарекоха \"Отсъстващата Аби\", защото тя пропусна някои важни гласувания в местния парламент. Преброяването на гласовете в САЩ продължава, но вече е известно, че вчера са били избрани общо 112 жени в двете камари на Конгреса. От тях 95 са демократки и 17 - републиканки. \"Уолстрийт джърнъл\": Иде нова ера в разследванията срещу Тръмп Същевременно допитване на Ройтерс и агенция Ипсос показва, че демократите дължат победата си в долната камара на жените, младите хора и латиносите. Петдесет и пет процента от жените са казали, че са подкрепили кандидат-демократ тази година. През 2014 г. те са били 49 процента. Тридесет и три процента от латиносите са подкрепили също кандидат на демократите на изборите, което е повече в сравнение с 2014 г. Шейсет и два процента от младите хора на възраст 18-34 години са подкрепили демократите, а 34 процента - републиканците. През 2014 г. 54 процента от младите подкрепиха демократите, а 36 процента - републиканците. \"Уолстрийт джърнъл\": Иде нова ера в разследванията срещу Тръмп", "date": "2018.11.07", "title": "За първи път в Конгреса влизат две мюсюлманки"}
{"url": "http://clubz.bg/75518-trymp_ne_izdyrja_testa", "text": "Президентът Доналд Тръмп не успя да издържи теста, както сам той определи междинните избори в САЩ. Демократите нанесоха сериозно поражение на републиканците в Камарата на представителите и вече имат 222 места при необходими за мнозинство 218 от общо 435. До вчера мнозинството бе на републиканците, а сега имат едва 199. Те все пак запазиха контрола в Сената, където имат засега 51 места при необходими 50. Демократите държат там 43. Все още преброяването продължава. Републиканците спечелиха Сената, демократите се очаква да контролират Камарата На междинните парламентарни избори вчера демократите успяха да отнемат най-малко 26 места в долната камара, които досега бяха в ръцете на републиканците, допълва Франс прес. \n\tЗа сметка на това републиканците спечелиха четири сенаторски места, които досега бяха заети от демократи. Връщането на контрола върху Камарата на представителите означава, че демократите ще оглавят водещи комисии и ще сложат край на \"монопола на републиканците\" върху властта. Това поставя и началото на нова ера на разделено управление, отбелязва Асошиейтед прес. Нанси Пелоси: Утре ще бъде нов ден за Америка Отсега нататък Тръмп все по-трудно ще прокарва идеите си за управлението, защото всичко подлежи на контрол от Долната камара. Медиите вече прогнозираха, че иде вълна от разследвания срещу милиардера, както и че се засилва вероятността той да бъде подложен на импийчмънт и отстранен от властта. \"Уолстрийт джърнъл\": Иде нова ера в разследванията срещу Тръмп Нанси Пелоси: Утре ще бъде нов ден за Америка \"Уолстрийт джърнъл\": Иде нова ера в разследванията срещу Тръмп", "date": "2018.11.07", "title": "Тръмп не издържа теста"}
{"url": "http://clubz.bg/75524-ludogorec_cska_sofiq_za_kupata_na_bylgariq", "text": "\"Лудогорец\" и ЦСКА-София ще играят на четвъртфинал за Купата на България, отреди жребият за турнира, теглен днес в централата на БФС в \"Бояна\". Мачовете ще бъдат идната пролет и още не са насрочени. Победителите отново ще бъдат излъчени в по един сблъсък, което означава, че при равенство ще има продължения и дузпи. Двубоят ще се играе в Разград. \"Лудогорец\" и ЦСКА-София ще изиграят общо четири срещи до края на сезона. През декември \"орлите\" ще гостуват на \"Българска армия\". Напролет, освен битката за Купата, ще има още две срещи от втората фаза на шампионата. Трофеят е вакантен, след като \"Славия\" отпадна от \"Лудогорец\" с 11-метрови удари. Финалистът от миналия сезон - \"Левски\", имаше същата съдба във Варна. По-долу ще се уверите, че и другите двойки са много равностойни. Единственият представител на Втора лига - \"Струмска слава\" (Радомир), среща един от опашкарите в елита - \"Септември\".", "date": "2018.11.07", "title": "\"Лудогорец\" - ЦСКА-София за Купата на България"}
{"url": "http://clubz.bg/75525-ruskata_fabrika_za_trolove_syzdala_blokiranite_ot_fejsbuk_profili_predi_izborite_v_sasht", "text": "Сто и петнадесет акаунта, които Фейсбук е блокирал часове преди междинните избори в САЩ, са свързани с Русия, предаде италианската информационна агенция АНСА. Фейсбук е блокирал 115 акаунта преди междинните избори в САЩ Финландката, която осъди руските тролове Той уточнява, че списъкът на профилите се е появил на сайт, свързан с IRA, който е поел отговорността за създаването им. Всички акаунти са блокирани. \"Фейсбук\" ще спира руски тролове през пощата Фейсбук припомня, че \"фабриката за тролове\" е обвинявана, че се е месила в кампанията за президентските избори в САЩ през 2016 г. и за това, че е провеждала дезинформационни кампании онлайн. Руската ферма за тролове създала и измислена крайнодясна  US блогърка Финландката, която осъди руските тролове \"Фейсбук\" ще спира руски тролове през пощата Руската ферма за тролове създала и измислена крайнодясна  US блогърка", "date": "2018.11.07", "title": "Руската \"фабрика за тролове\" създала блокираните от Фейсбук профили преди изборите в САЩ"}
{"url": "http://clubz.bg/75520-tq_risuva_goli_tela_vypreki_zaplahite", "text": "25-годишната Марифат Довлатова рисува голи тела. Познават я на улицата, заплашват я в социалните мрежи, отказват ѝ финансиране заради съдържанието на творбите ѝ. Марифат живее в Таджикистан и тази година – на третия си опит – за първи път успя да изложи свои портрети на таджикски жени в Душанбе, разказва Би Би Си. Довлатова рисува от натура: всичките ѝ модели са нейни познати момичета. На някои от картините ѝ те са полуоблечени, често в национални таджикски костюми. Нейното изкуство е в разрез с таджикските патриархални традиции: в книга, издадена през пролетта от Министерството на културата на страната, се съдържат препоръки как следва да се обличат момичетата и жените от 7 до 70 години както във всекидневието, така и на празници. Отделен раздел е посветен на това как не бива да се обличат жените – например да носят плътно прилепнали дрехи, черни шалове, хиджаб, деколтета или миниполи. Марифат споделя, че в детството си е била вдъхновена от илюстрации към ориенталски приказки и стихове на Омар Хаям. Бащата на художничката е музикант, който пускал на дъщерите песни на „Бийтълс“, майка ѝ е програмист, а в миналото е била шампион по стрелба с лък. Художничката има две сестри: едната, подобно на баща си, се занимава с музика, а втората е финансист. На 10-годишна възраст Марифат се записва на школа по живопис, учила е дизайн в Техническия университет на Таджикистан. Със стипендия заминава да учи съвременно изкуство във Виена, където преди две години прави първата си изложба. Особено важна за нея е картината   с образа на момиче, което родителите му са принудили да се омъжи. За картината са ѝ предложили 3000 долара, но тя не иска да продава, смята я за свой талисман. Покрай изложбата в Душанбе Довлатова за първи път се сблъсква с критика от страна на свои сънародници – писали ѝ:  , което само засилило желанието на Марифат да работи в тази посока. Два пъти изложбата била отлагана заради съдържанието на произведенията: отначало ѝ било отказано финансиране, а впоследствие – и експозиционна зала. В крайна сметка колекцията от 24 картини бе представена в един от най-скъпите хотели в града. По думите на художничката тя смятала, че на изложбата ще дойдат само приятели и познати, но успехът се оказал по-голям от очакваното и пет картини вече са продадени. Марифат е подкрепяна от родителите си, но независимо от относителната си демократичност те се придържат към каноните на таджикското общество. За Довлатова живописта е начин за тих протест. Но от известно време решава да променя лицата на своите модели, за да не ги подлага на опасност. Тя разказва, че била шокирана от броя на заплахите и оскърбленията по неин адрес.", "date": "2018.11.07", "title": "Тя рисува голи тела въпреки заплахите"}
{"url": "http://clubz.bg/75511-gorivata_v_bylgariq_skypi_zashtoto_petrolyt_poskypval", "text": "Председателят на Българската петролна и газова асоциация Андрей Делчев заяви, че цените на горивата са се повишили заради поскъпването на суровия петрол. КЗК ще прави анализ на пазара за горивата \"Цените растяха, докато растеше и цената на суровия петрол. Сортът \"Брент\" проби връх от 85 долара за барел, а вчера беше на 82 долара за барел, съответно и цената падна\", заяви по Нова телевизия днес Делчев. Той обясни и как се формират цените. \"Основното, когато се определят цените на бензиностанция, е конкурентната среда. Не е без значение дали имате 1 бензиностанция в населеното място, или в радиус от няколко километра имате няколко\", заяви Делчев. \"На второ място – по-големите обеми водят до възможност за по-ниски маржове.\" Протести \"Не на високите цени на горивата\" Акцизът и ДДС са близо 50% от цената на горивата, така че във всеки литър държавата участва с 50%, каза председателят на БПГА. По БНР пък Андрей Делчев обясни, че изсветляване на сектора на горивата, който в момента се предполага, че е около 20-30 на сто, ще е основният резултат след влизането в сила на промените в Закона на горивата. В момента се обсъжда наредбата към закона, приет през лятото, който трябва да влезе в сила от януари догодина, посочи председателят на браншовата организацията Андрей Делчев. Ако цените на горивата във вашия град са високи, питайте кмета и депутатите защо Законът беше сочен като лобистки и в интерес на компанията \"Лукойл България\", собственик на рафинерията \"Нефтохим\" и основен играч на пазара на горива. Протести \"Не на високите цени на горивата\" Ако цените на горивата във вашия град са високи, питайте кмета и депутатите защо", "date": "2018.11.07", "title": "Горивата в България скъпи, защото петролът поскъпвал"}
{"url": "http://clubz.bg/75517-v_monako_e_arestuvan_ruski_miliarder_sobstvenik_na_futbolniq_monako", "text": "Руският милиардер Дмитрий Риболовлев, собственик на футболния клуб \"Монако\", беше задържан по искане на прокуратурата на княжеството, съобщава френското издание Le Monde. Руските милиардери богатеят по-бързо от американските Риболовлев е заподозрян в корупция, търговия с влияние и съучастие в тези престъпления, заради което се води разследване. Неговият апартамент в луксозен жилищен комплекс в Монте Карло е бил обискиран от полицията. Холандското издание nrc.nl, цитирано от платформата \"Футбол лийкс\", съобщи, че ръководителят на холандската компания AIM Бернар де Роос сключил споразумение с Риболовлев, благодарение на което във футболния клуб се правели инвестиции, като се заобикаляли правилото на УЕФА за финансов феърплей\". Договорът бил сключен през 2014 г. Де Роос обещал да донесе на \"Монако\" 1.4 милиарда евро в продължение на 10 години, т.е. десетократно увеличение на досегашните приходи. Средствата трябвало да бъдат върнати на компанията. Богатството на милиардерите стигна пик от $8.9 трилиона Дмитрий Риболовлев придоби контролния пакет в Монако през 2011 г. В продължение на две години и половина той инвестира в клуба 325 милиона евро, въпреки съмненията на УЕФА, че източниците на финансиране на клуба са съмнителни. Риболовлев беше арестуван броени часове преди мача от Шампионската лига между отборите на \"Монако\" и \"Брюж\" (0:4) на стадиона \"Луи II\" в Монако. В руския парламент също коментираха задържането на руския милиардер. Ръководителят на Комисията по физическа култура и спорт Михаил Дегтярев призова бизнесмените да печелят и харчат пари в Русия. Богатството на милиардерите стигна пик от $8.9 трилиона", "date": "2018.11.07", "title": "В Монако е арестуван руски милиардер, собственик на футболния \"Монако\""}
{"url": "http://clubz.bg/75515-svadite_za_kvoruma_stavat_shlager_v_parlamenta", "text": "Проверката на кворума в парламента става любим опозиционен способ и след вчерашните препирни днешното пленарно заседание пак започна със същото, след като депутати от БСП изразиха съмнения за нагласен кворум. Заседанието започна със 121 депутати, което е минимално допустимото, вчера кворумът беше събран благодарение на петима депутати от партия \"Воля\". Кворум на ръба. Парламентът подхвана бюджетите за 2019-а", "date": "2018.11.07", "title": "Свадите за кворума стават шлагер в парламента"}
{"url": "http://clubz.bg/75504-veber_i_stub_v_bitka_na_klipovete_video", "text": "Видеоклиповете са едни от главните оръжия, с които Манфред Вебер и Александер Стуб се надяват да се преборят за честта да бъдат водещ кандидат на Европейската народна партия (ЕНП) за председател на Еврокомисията. Днес ЕНП се събира на двудневен конгрес в Хелзинки, за да избере кого от двамата да номинира за пост номер 1 в Европейския съюз. Един срещу друг са германецът Манфред Вебер – председател на групата на ЕНП в Европарламента, и бившият финландски премиер и настоящ евродепутат Александер Стуб. Победителят в надпреварата ще се изправи срещу холандеца Франс Тимерманс – първи заместник-председател на настоящата Еврокомисия. Изборите за Европейския парламент са през май 2019 г. Манфред Вебер - защитник на българското членство в Шенген и противник на \"Северен поток 2\" И Александер Стуб пожела да оглави Еврокомисията И двамата кандидати за десницата изтъкват своите опит и произход в стремежа си да привлекат симпатиите на своя страна. Баварският политик изтъква, че произхожда от селски район, откъдето идват и много от европейските избиратели. Той смята, че Европа спокойно би могла да използва един бъдещ председател на ЕК, който е наясно, че има нещо и извън Брюксел.   Доста по-зрелищен е видеоклипът на Александер Стуб. Той е под звуците на любимата му рокбанда – \"Сънрайз авеню\" от Финландия. Скандинавецът изтъква, че има опита и уменията, необходими да оглави европейската администрация. По принцип се смята, че Вебер е по-вероятният победител в надпреварата. Още повече че той има подкрепата на самата германска канцлерка Ангела Меркел. Макар състезанието да е на \"негов терен\", Александер Стуб признава, че съперникът му има известно преимущество. Преди няколко дни той заяви, че състезанието му прилича на мач по футбол между Германия и Финландия. И допълни, че би предпочел сблъсъкът да е на хокей, където скандинавците са доста по-силни. И Александер Стуб пожела да оглави Еврокомисията", "date": "2018.11.07", "title": "Вебер и Стуб в битка на клиповете (ВИДЕО)"}
{"url": "http://clubz.bg/75510-zashto_bsp_iska_nezavisima_ekspertiza_na_gordostta_na_bojko", "text": "Заради честите оплаквания от некачествени ремонти БСП иска независима експертиза на магистралите \"Тракия\", \"Хемус\", \"Струма\" и \"Марица\". От партията настояват за разрешение от Агенция \"Пътна инфраструктура\" европейски лицензирани лаборатории да направят изследвания. БСП иска независима експертиза на асфалта на магистралите. И я плаща По bTV тази сутрин Христо Проданов от БСП заяви, че от левицата са провокирани от зачестилите оплаквания от строители, както и от трагедията край Своге. От БСП са посочили конкретни участъци от магистрали, като по думите на Проданов единственият критерий е те да са въведени в експлоатация през последните 5 г. Той даде пример, че в началото на това лято по магистрала \"Тракия\" е преасфалтиран участък от 10-15 км, а вече има сигнали, че е започнал да става на вълни. От левицата алармираха също, че Гинка Върбакова заедно с нейния екип влизат в управлението на \"ЧЕЗ-България\", като според тях това може да стане на извънредно Общо събрание на \"ЧЕЗ-Електро\" и \"ЧЕЗ-Разпределение\", насрочено за 27 ноември. Ако Гинка Върбакова не плати на ЧЕЗ, губи  €5 милиона В предварителния дневен ред е решение да бъде назначен регистриран одитор, който да одитира годишния финансов отчет за 201 година. Включена е и точка \"Разни\". Срокът, в който дружеството на Върбакова \"Инерком\" трябва да внесе цялата сума по сделката, която надхвърля 320 млн. евро, изтича в края на ноември. Ако Гинка Върбакова не плати на ЧЕЗ, губи  €5 милиона", "date": "2018.11.07", "title": "Защо БСП иска независима експертиза на гордостта на Бойко"}
{"url": "http://clubz.bg/75507-boltyn_uspehyt_na_bylgariq_kato_lider_v_regiona_e_vajen_za_nas", "text": "Благодарност и висока оценка за усилията на България за стабилността и просперитета на региона на Западните Балкани получи вицепремиерът Екатерина Захариева от съветника по националната сигурност на американския президент и член на кабинета му посланик Джон Болтън, с когото разговаря днес, съобщи пресцентърът на МВнР.  Двамата разговаряха повече от час в Западното крило на Белия дом. Захариева и Болтън обсъдиха възможностите за сътрудничество между България и САЩ, за да продължи регионът по пътя на реформите и евроатлантическата интеграция. Той допълни, че от реализирането на евроатлантическата перспектива на страните от Западните Балкани и решаването на някои съществуващи отворени въпроси между тях пряко зависи и интересът на чуждестранните инвеститори към региона. \n\tВ продължилата много над предвиденото среща двамата обмениха мнения и по Близкия изток с акцент върху Близкоизточния мирен процес, ситуацията в Сирия и Либия.  Екатерина Захариева и Джон Болтън обсъдиха и други важни за страната ни теми, сред които диверсификацията на енергийните доставки. Първият ни дипломат представи плановете на българското правителство в тази област. Захариева благодари на Болтън за трайния ангажимент на САЩ в подкрепа на процеса на модернизация на българската армия.", "date": "2018.11.07", "title": "Болтън: Успехът на България като лидер в региона е важен за нас"}
{"url": "http://clubz.bg/75505-barselona_e_na_18_final_novo_ravenstvo_mejdu_napoli_i_psj", "text": "\"Интер\" и \"Барселона\" направиха 1:1 в един от най-интересните мачове от четвъртия кръг на Шампионската лига в групите от А до D. В друг от очакваните с голям интерес сблъсъци \"Наполи\" и \"Пари Сен Жермен\" отново не се победиха - 1:1. Така беше и преди две седмици в Париж, само че резултатът бе 2:2. В група А не се случи нищо необичайно. \"Атлетико\" (Мадрид) спечели с 2:0 срещу \"Борусия\" (Дортмунд) и взе частичен реванш заради 0:4 миналия месец. Саул Нигес откри в 33-тата минута, а в 80-ата Антоан Гризман удвои. По-рано днес \"Брюж\" разби \"Монако\" с 4:0 като гост. Испанският и германският тим са изявени фаворити да продължат в елиминациите. В гр. В \"Тотнъм\" записа първа победа в групите този сезон, като тя дойде трудно и щастливо - 2:1 срещу ПСВ \"Айндховен\" на \"Уембли\" с обрат. Успехът съхранява шансовете на \"шпорите\" поне за второто място. Люк де Йонг попари лондончани още във 2-ата минута. Усилията на \"Тотнъм\" бяха възнаградени след почивката и то към края на срещата, когато Хари Кейн донесе трите точки. Първо той се разписа в 78-ата, а в 89-ата вкара за 2:1 с помощта на рикошет. В същото време \"Интер\" и \"Барселона\" също предложиха късна развръзка на \"Сан Сиро\". Бразилецът Малком зарадва каталунците в 83-тата, но само четири минути по-късно звездата на \"нерадзурите\" Мауро Икарди изравни. Въпреки равенството Барса вече е на осминафинал. Белград се видя черен на \"Ливърпул\" (СНИМКИ) В група С ситуацията е много сложна - и четирите отбора могат да се класират. \"Цървена звезда\" постави на колене \"Ливърпул\" - 2:0, а \"Наполи\" и ПСЖ завършиха 1:1. Хуан Бернат даде преднина на френския тим в 45-ата, а в 62-ата Лоренцо Инсиние огорчи сънародника си Джиджи Буфон от дузпа. Неаполитанците повече заслужаваха успеха. Не такава интрига има в гр. D, където битката е предрешена. \"Порто\" се позабавлява с \"Локомотив\" (Москва) - 4:1, а \"Шалке\" не сбърка срещу \"Галатасарай\" - 2:0.", "date": "2018.11.07", "title": "\"Барселона\" е на 1/8-финал, ново равенство между \"Наполи\" и ПСЖ"}
{"url": "http://clubz.bg/75506-republikancite_specheliha_senata_demokratite_se_ochakva_da_kontrolirat_kamarata", "text": "Републиканците спечелиха контрола в Сената на САЩ и вече имат 51 места срещу 43 за демократите при преброявянате на гласовете към 7 часа българско време, съобщи Си Ен Ен. Те и досега имаха контрол в 100-местния Сенат с два гласа повече от демократите. Демократическата партия ще установи контрол върху Камарата на представителите. Това прогнозират телевизиите  след междинните избори, възприемани като референдум за политиката на президента Доналд Тръмп, предадоха Франс прес и ДПА. \n\tРазпределението на силите в долната и горната камара на Конгреса ще стане окончателно ясно, когато приключи изборният ден в цялата страна.  Демократите вече имат спечелени 194 места срещу 178 за републиканците в Камарата на представителите, показват резултати от преброяването на гласовете, съобщава Си Ен Ен. За да имат мнозинство партиите трябва да съберат над 218 депутата в Долната камара на Конгреса. Американците гласуват на междинни избори за обновяване на цялата Камара на представителите и една трета от Сената. Президент Доналд Тръмп нарече   резултатите от произведените вчера междинни избори, предаде БТА. Ако прогнозите, че демократите ще спечелят Камарата на представителите се сбъднат, не е ясно какъв е огромният успех, коментираха наблюдатели. Нанси Пелоси: Утре ще бъде нов ден за Америка Телевизия Си Ен Ен предвижда, че републиканците могат да спечелят 21 губернаторски поста от общо 36 щата, в които се гласува за губернатор Александрия Оказио-Кортез, прогресивната демократка от Ню Йорк, победи на междинните избори и станd най-младата жена в историята, избирана в Камарата на представителите на САЩ, съобщи ДПА. \n\tДвадесет и девет годишната Оказио-Кортез води предизборна кампания в подкрепа на имигрантите, на работниците и се застъпи за идеята за всеобща система за здравеопазване под ръководството на правителството. \n\tТя е свързана с прогресивното крило на бившия кандидат за президент и сенатор от Върмонт Бърни Сандърс и участва в предизборни прояви в няколко града, подкрепяйки други кандидати от своя лагер. Методът \"Тръмп\" Самият Бърни Сандърс бе очаквано преизбран вчера за сенатор от щата Върмонт. Това показват прогнозни резултати, съобщени от вестниците \"Вашингтон пост\", \"Ню Йорк таймс\" и телевизия Си Ен Ен.  \n\tТова ще бъде трети мандат като сенатор от малкия североизточен щат за 77-годишния Сандърс, който бе избран за пръв път през 2006 г., а след това преизбран през 2012 г.  \n\tСандърс, който участва в изборите като независим кандидат, взе участие в първичните избори за кандидат-президент на Демократическата партия през 2016 г., но бе победен от Хилъри Клинтън. Той е един от най-влиятелните представители на американската левица и често критикува настоящия президент Доналд Тръмп. \n\tВ щата Вирджиния без изненада бе преизбран за сенатор Тим Кейн, показват прогнозни резултати на Си Ен Ен и екзитполове. Кейн бе кандидат за вицепрезидент на Демократическата партия на изборите през 2016 г., спечелени от републиканеца Тръмп.  Демократът Джо Донъли губи мястото си в американския Сенат, показват прогнозни резултати, представени от телевизиите Ей Би Си и Ен Би Си, предаде ДПА. \n\tРепубликанецът Майк Браун печели вота в този щат, чиято икономика се крепи на промишлеността и селското стопанство, предаде Франс прес. \n\tДжо Манчин пък запази мястото си в Сената във вота в Западна Вирджиния - щат, който президентът Доналд Тръмп спечели през 2016 г. \n\tДемократите не успяха да се противопоставят републиканеца Анди Бар в Кентъки в ключова надпревара за Камарата на представителите. Тръмп \"захапа\" демократите за последно преди изборите Сенаторът от Тексас Тед Круз бе преизбран вчера, което е голяма победа за Републиканската партия в тази оспорвана надпревара с младата надежда на демократите Бето О'Рорк, съобщи Франс прес, като се позова на американски медии. \n\tПървите съобщения бяха за победа на О'Рорк. Успехът на Круз позволява на републиканците да запазят много важно място за удържането на мнозинство в Сената. Републиканецът Джош Холи побеждава на изборите в щата Мисури за американския Сенат досегашната сенаторка от Демократическата партия Клеър Маккаскъл, показват прогнозни резултати на Си Ен Ен и екзитполове, предаде ТАСС. \n\tХоли е събрал 61,4 на сто от гласовете, а съперничката му Маккаскъл е била подкрепена от 35,9 процента от избирателите. Още няма официална информация за изхода от изборите в Мисури за горна камара на Конгреса на САЩ. \n\tМисури се смята от американските политолози за един от колебаещите се щати на тези междинни избори за Сенат.   Методът \"Тръмп\" Тръмп \"захапа\" демократите за последно преди изборите", "date": "2018.11.07", "title": "Републиканците спечелиха Сената, демократите се очаква да контролират Камарата"}
{"url": "http://clubz.bg/75496-priblijavame_se_do_ideala_na_musolini_za_korporativna_dyrjava", "text": "- Това, което със сигурност се получава, е, че авторитетът и доверието на Народното събрание ще продължава да намалява. Това е повече от сигурно, защото едва ли огромната част от гражданите в България виждат смисъл на тези технологии, какъвто им придават партиите. Това е поредният знак за невъзможността институцията парламент да осъществи своята функция. Няма ли кворум, не може нищо да се санкционира в пленарна зала. Но да не забравяме, че технолигията с кворума не се прилага за първи път, а говори за сериозна устойчивост на антипарламентарните и антидемократичните практики в българския политически процес. Кой ще е носителят на тази практика, дали ще е ГЕРБ или БСП, от гледна точка на цялата система няма никакво значение. - От гледна точка на пиара и избирателите подобно поведение се харесва в най-голяма степен на твърдите привърженици. Но избирателите и гражданите в периферията, които имат продемократична политическа култура, едва ли оценяват високо подобен ход. Аргументът на социалистите, че този парламент не работи и е приключил своя смисъл, е затворен в рамките на привържениците на БСП. С този аргумент не могат да се търсят дивидентите извън твърдите избиратели. - Това ме сети за един виц. За този, който тичал в джунглата с една релса на гърба. Срещнал го един човек и го попитал защо носи тази релса. \"Как защо? Ако видя лъв и я хвърля, знаеш ли колко по-бързо ще тичам“, отвърнал той. Проблемът с Валери Симеонов не е от вчера. Това, че за пореден път неговата фигура създава напрежение както в обществото, така и в самата коалиция, вече се превърна в традиция. - Извън това, което ни го разказва властта: \"Той стои, защото конструкцията ще падне\", се крият много по-дълбоки проблеми. Един от тях е качеството на българския политически елит. Аз дълбоко се съмнявам, че смяната на Валери Симеонов ще даде качествена разлика в това как функционира властта, защото резервната скамейка не е особено дълга. Демографската криза може много осезаемо да е видима на равнището на политическия елит. - Да, това е начинът, по който се прави политика в България. Преди дни ние видяхме как представители на асоциации и организации на едрия капитал не просто застанаха зад Валери Симеонов, но и заплашиха, че ще организират контрапротест с 20 хил. работници. Ако до този момент ние бяхме в хипотезата, че правителството стои върху солиден корпоративен фундамент, след тази случка вече нямаме никакви съмнения. Видяхме един ярък израз на факта, че политическата власт не черпи своята легитимност от демократичните взаимоотношения с гражданите и избирателите, като част от тях са искане на оставка, протести, дори гласуване, а търси легитимност от интимните отношения между политика и едър капитал. - Имаме политическа система с изтъняващо доверие, институции с изтъняваща легитимност. И се оказва, че основният ресурс за поддържане на жизнеността на тази система не минава през демократични практики и процедури, а през все по-засилваща се корпоративност. Приближаваме се, ако не сме и достигнали, до идеала на Мусолини за корпоративна държава, в която политическият процес и решения са фунция на стратегическия интерес между корпоративната и политическата власт, а простраството на политическите отношения е стеснено и оставено на едни формални избори. Това,заедно с кризата в политическия елит са поне две характеристики на съвременната политическа система, които станаха много видими на частния случай \"Валери Симеонов\". - За да изпълняваш ефективно ролята на помирител, е необходимо доверие. Доверие както от страна на гражданите, така и от тези, които трябва да помириш. В противен случай няма как да бъдеш помирител. Можеш да разчиташ единствено на йерархичната си позиция, но това не е достатъчно. Отказът на Борисов да се занимава с вътрешнополитическия процес ми се струва като индиректно признание за това изгубено доверие и от страна на избирателите, и от страна на онези хора, с които работи. Вероятно Борисов се страхува, че няма да му се получи този опит на помирител. Той помоли Валери Симеонов да се извини с аргумента, че коалиционното споразумение не му позволявало повече. И в Конституцията е записано, че министър-председателят назначава и отговаря за дейността на Министерския съвет. Всичко друго звучи като оправдание. Идеята, че проблемите са проблеми, защото са ти на главата, а не защото касаят определени социални групи, е идея на човек, който сякаш се е отказал от ролята си на управляващ. Сякаш управлението е нещо досадно. В демократичните системи властването е свързано с управление, а не е обвързано със самото властване. - Всичко това дава яснота защо толкова се акцентира на стабилността: „Дайте да не правим нищо, защото ни трябва стабилност. Да не правим нищо, за да не бутаме конструкцията.“ Ако въпросът е някой да бъде вечно във властта, има други ефективни механизми това да се случи, като да променим Конституцията, да сменим формата на управление и няма да имаме проблем със стабилността. Тази логика е изключително коварна, когато забележимо доминира в публичния дискурс. - Това стана като мантра и е един от преките пътища за задълбочаването на авторитарните тендеции и дълбокия корпоративен характер на това управление. Предсрочните избори са легитимен демократичен инструмент, чрез който гражданите могат да държат властта под контрол. Да не влизаме в демократични процедури. Защото един от малкото механизми, чрез които по институционален ред може да се подобри демократичният процес в България, е да се правят колкото се може повече избори, било то и предсрочни. Сега може и да не се промени нещо, но тези, които са на власт, ще знаят, че не зависят само от волята на едрия капитал, но и от волята на избирателите. Един цикъл от поредица предсрочни избори ще вкара политическия елит в размисъл, ще му повиши кондицията. - Не са една и две причините. БСП имат вътрешнопартийни проблеми, които им пречат да формулират една по-силна политическа заявка. Това не може да се отрече. Струва ми се, че социалистическата партия няма ясна идея за себе си на кого следва да говори и разказва за своите идеи. Повече от сигурно е, че дори и да победи на едни избори, БСП не може да управлява сама. И това ясно и на БСП и на всички избиратели, предполагам. В момента, в който започнеш да говориш за властта, без да си дал убедителна версия на властовия конструкт, с който ще реализираш тази власт, думите се губят. Силата, тежестта, авторитетът на връзката с властта увисва – с кого как ще го направиш. За БСП е много по-важно не толкова да сплотява редиците, а да започне да говори на онези публики, от които ще зависи формата, която трябва да предложи. Левицата трябва да се отвори и организационно, и културно. За да бъде припозната за алтернатива, тя трябва да се отвори, но вместо това се капсулира. - Има над 200 партии. Това изглежда като много плуралистична ситуация. Трябва обаче да признаем, че разломът „ние - те“, \"граждани - елит\" се задълбочава в България. И това няма как да не се отрази на усещането, че някой може да те представлява. Този разлом не е наша специфика, виждаме го и в Европа, и навсякъде по света. На дневен ред е темата за характеристиката на политическото представителство. Трябва да се замислим за начина, по който ще се представляват интересите. Популистката вълна няма да ни подмине, като популизмът не означава нещо лошо, но създава нови стандарти на политическото представителство. И трябва да си даваме сметка за това както за печеленето на гласове, така и в правенето на политика вътре във властта. Времето на центристката политика, дори и в България, започва да изтича. И трябва да сме подготвени за това.", "date": "2018.11.07", "title": "\"Приближаваме се до идеала на Мусолини за корпоративна държава\""}
{"url": "http://clubz.bg/75508-nansi_pelosi_utre_shte_byde_nov_den_za_amerika", "text": "Тя бе посрещнат със скандирания на \"Председател, председател, председател\" от предизборния щаб на демократите, служители в Конгреса и водещите донори във Вашингтон във вторник.  Републиканците спечелиха Сената, демократите се очаква да контролират Камарата Пелоси, съпроводена от екипа ѝ, семейството и председателя на Демократичния национален конгрес Том Перес, аплодира  . \"Днес американският народ се изказа да възстановим нашата визия\", каза Пелоси след очертаването на приоритетите на демократите . Президентът Доналд Тръмп е поздравил Нанси Пелоси, съобщава Си Ен Ен. Президентът Тръмп се е обадил снощи на лидерката на малцинството в Конгреса Нанси Пелоси, за да я поздрави за спечелването на Камарата на представителите, заяви началникът на нейния кабинет, Дрю Хамил в социалната мрежа „Туитър“.", "date": "2018.11.07", "title": "Нанси Пелоси: Утре ще бъде нов ден за Америка"}
{"url": "http://clubz.bg/75509-manchestyr_yunajted_vryshta_vizitata_na_yuventus_programa", "text": "\"Ювентус\" и \"Манчестър Юнайтед\" се противопоставят отново в Шампионската лига, този път в Торино. Италианският първенец спечели преди две седмици на \"Олд Трафорд\" с 1:0 и ако днес отново вземе трите точки и на теория ще играе в турнира напролет. По-долу можете да видите програмата, тази вечер двубоите се предават пряко по каналите на бТВ. Пол Погба се завръща на стадиона, на който стана звезда покрай спекулациите, че догодина Юве може да си го върне, тъй като не е щастлив на \"Олд Трафорд\". Кристиано Роналдо не успя да се разпише в Манчестър, но може да го направи днес. При победи тази вечер \"Байерн\" (Мюнхен), \"Манчестър Сити\" също могат да си осигурят плейофи, а \"Реал\" (Мадрид) ще направи голяма крачка, ако си тръгне победно от Чехия. \"Барселона\" е на 1/8-финал, ново равенство между \"Наполи\" и ПСЖ Белград се видя черен на \"Ливърпул\" (СНИМКИ) Белград се видя черен на \"Ливърпул\" (СНИМКИ)", "date": "2018.11.07", "title": "\"Манчестър Юнайтед\" връща визитата на \"Ювентус\" (ПРОГРАМА)"}
{"url": "http://clubz.bg/75513-ucheni_izmeriha_zemqta_s_prizrachni_chastici", "text": "Земята е прекалено голяма, за да бъде изследвана с рентген или ядрено-магнитен резонанс, затова група физици от Испания използваха нов метод, за да надникнат във вътрешността й - с помощта на субатомни частици, които постоянно преминават през нея, съобщи Science alert. Учени определиха условията за превръщането на Земята в ледена топка Учените от университетите на Валенсия и на Барселона използваха данни от детектора на неутрино АйсКюб в Антарктида, събирани една година, съобщи БТА. Частиците неутрино са най-леките във Вселената. Специалистите мислят, че те могат да крият отговори на основни въпроси във физиката. Наричат ги \"призрачни\", защото почти не притежават маса и са неуловими. Частици неутрино се създават в ядрени реакции като тези в Слънцето. Електрически са неутрални, което означава, че през нас могат да преминават с милиарди всяка секунда. Бил Гейтс: Пренаселването на Земята може никога да не стане факт Откритият от испанските физици метод прилича на рентгена. При изследване с рентген лъчите преминават през меките тъкани. По-плътните, като костите, ги поглъщат по-бързо и по-малко лъчи преминават от другата страна - така се получава снимка на скелета. Екипът определи плътността на различните слоеве на планетата ни, преброявайки преминалите неутрино под различен ъгъл. Резултатите от изследването съвпадат с изчисленията, направени с традиционни методи - по сеизмичните вълни. Те обаче не могат да проникнат във вътрешното ядро. Частиците неутрино преминават през всичко и затова дават ценна информация. Изследването не дава нова информация за планетата ни. Това обаче не е била негова цел. Основната цел на екипа е била да научи нещо ново за това каква информация можем да получим с помощта на частиците неутрино. В това отношение резултатите са внушителни. \"Резултатите ни демонстрират надеждността на този подход за изучаване на вътрешната структура на Земята в допълнение към традиционните геофизически методи\", пишат авторите на изследването. Бил Гейтс: Пренаселването на Земята може никога да не стане факт", "date": "2018.11.07", "title": "Учени измериха Земята с \"призрачни частици\""}
{"url": "http://clubz.bg/75512-uolstrijt_djyrnyl_ide_nova_era_v_razsledvaniqta_sreshtu_trymp", "text": "Докато в САЩ се очакват окончателните резултати от междинните избори за Конгрес при прогнози демократите да вземат контрола върху Камарата на представителите, а републиканците да запазят контрола си в Сената,   публикува резултатите от анкети, свързани с Доналд Тръмп. Тъй като президентът нееднократно е определял този вот като референдум за политиката на Белия дом, двете анкети - съдържащи въпроса   - са меродавни и на партийно ниво, посочва вестникът.  \n\tСпоред проучването на   30 на сто от избирателите категорично одобряват работата на президента, а според анкетата на университета  делът на твърдо одобряващите възлиза на 28 на сто. Дяловете на   са съответно 15 и 9 процента, а   - 6 и 10 на сто в двете анкети. Но и Си Ен Ен, и университетът констатират приблизително еднакъв дял ( ) на гласоподавателите, които категорично не одобряват работата на президента. \n\tТъй като в тази кампания Тръмп внушаваше на избирателите, че изборите са тест за него, той вкара своята Републиканска партия в дилема, пише вашингтонското издание. Той изведе на национално ниво тези иначе регионални избори и така лиши кандидатите да се съсредоточат върху локалните интереси и да отправят свои индивидуални послания. Републиканците спечелиха Сената, демократите се очаква да контролират Камарата Освен това президентът постави в центъра на изборите въпроса с имиграцията, а именно имиграционната политика на Тръмп среща голямо неодобрение сред американците ( според Си Ен Ен). Вместо да акцентира върху икономиката, която мнозинството американци смятат за   (по термина от бриджа), той се захвана с имиграцията, констатира \"Вашингтон пост\" и дава възможни обяснения за причините: една теория сочи, че той силно желае да удовлетвори твърдото ядро на поддръжниците си, които споделят ксенофобските му възгледи; според друга теория имиграцията е единствената тема, която според него може да вкара повече републиканци в Сената, даже и да доведе до загуби на други места при вота за членове на Камарата.  \n\tИзобщо, ако демократите удържат големи победи, те ще се дължат на качествата на кандидатите им, на щедрите дарители (предоставили рекордни за междинни избори суми) и на партийни звезди като бившия президент Барак Обама, бившия вицепрезидент Джо Байдън и на Опра Уинфри. Но най-голяма ще бъде заслугата на Тръмп, който направи онова, което демократите се успяха да сторят, заключава \"Вашингтон пост\". Нанси Пелоси: Утре ще бъде нов ден за Америка Демократите нарушиха отдавнашна традиция в междинните избори, като привлякоха небивал обем дарения, пише  . Според бизнес изданието кандидатите на Демократическата партия в 77 от най-оспорваните избирателни района за Камарата на представителите са изхарчили от април до сега 178 милиона долара за телевизионна предизборна агитация. В същите райони републиканските кандидати са изхарчили 97 млн. долара, докато през годините назад тенденцията е била обратна - републиканците да харчат повече за агитация от конкурентите си. Вестникът отбелязва, че Демократическата партия е била финансирана за изборите от редица либерални милиардери, сред които Том Стейър и бившия нюйоркски кмет Майкъл Блумбърг.  \n\tНовото мнозинство на демократите в Камарата на представителите обещава нова ера в разследванията срещу правителството на Тръмп, пише \"Уолстрийт джърнъл\". Досега партийните лидери се въздържаха да говорят за импийчмънт, въпреки че не изключваха такава възможност. Сега може да бъдат подложени на натиск от най-ревностните си съпартийци да започнат да го правят. Освен това демократическото мнозинство ще може да прокара законодателство, на което досега републиканците се противопоставяха - подобряване на здравноосигурителната система, мерки за контрол върху оръжията и увеличаване на данъците за богатите, предрича деловият вестник. \n\tВотът за Камарата на представителите беше референдум за Тръмп и той го загуби, извежда в заглавие   Вестникът отбелязва, че доста време преди избирателите да започнат да пускат бюлетините си във вторник, е било ясно, че тази междинни и частични избори са изключително важни, защото ще бъдат \"референдум за разрушителното и често позорно президентство на Доналд Тръмп\". Изданието припомня признанието на президента от понеделник, че името му фигурира \"по някакъв начин\" върху изборните бюлетини. Нанси Пелоси: Утре ще бъде нов ден за Америка", "date": "2018.11.07", "title": "\"Уолстрийт джърнъл\": Иде нова ера в разследванията срещу Тръмп"}
{"url": "http://clubz.bg/75491-dyshterqta_na_svetlin_rusev_ima_opit_da_se_sloji_ryka_vyrhu_kolekciqta", "text": "Мистерията около писмото с призив държавата да направи музей с колекцията на Светлин Русев се задълбочава. Някои от подписалите се отричат да са давали съгласие имената им да бъдат включени в подписката – след проф. Валентин Старчев сега и Павел Васев заяви, че не е подписвал обръщението. В отворено писмо, адресирано до президентството и Министерския съвет, група интелектуалци, сред които е и председателят на Комисията по култура и медии в парламента Вежди Рашидов, заявяват, че се страхуват за съдбата на колекцията и призовават държавата да се погрижи за личната сбирка с произведения на изкуството на Светлин Русев, който почина на 26 май тази година. Според Ивайло Мирчев обаче е невъзможно под писмото да са добавени имена без тяхното знание –  Не само Павел Васев обаче, мнозина се усъмниха в целите на писмото и откриха намерение наследството на Русев да бъде придобито от държавата – или, с лексиката отпреди 1989-а, национализирано. Тъкмо такива интереси подозират и дъщерите на колекционера. Защо подписалите се не информираха нас, семейството му, за намерението си да ни помогнат колекцията да бъде запазена, а първо информират президента и министър-председателя – и всичко това се извършва, без ние да знаем, попита в студиото на БНТ във вторник сутринта Ралица Русева. Според нея подписка няма, никой не се е подписвал –  . По думите ѝ и Боян Радев не се е подписвал и не иска да има нищо общо с писмото, също и галерия „Арте“, обадили са ѝ се още редица неназовани личности, които опровергават да са подкрепяли подобен апел. Ралица Русева твърди, че след смъртта на баща си, със сестра си са започнали опис на произведенията, оставени от него. Защото не знаят какво точно са наследили от Светлин Русев, нямат бройка. Сертификацията според нея ще продължи поне 2 години – дори ако бъдат  . Нямало как да го направят в регламентирания от Закона за културното наследство срок от няколко месеца. Русева сподели, че е получила нотариална покана  , че някои произведения са техни, изброени от дъщерята на художника колекционер. Ивайло Мирчев обаче твърди, че в момента сдружението е в процедура на ликвидация. Но според Русева са ѝ изпратили писмо да стане член на сдружение „Светлин Русев“. Ралица Русева се възмущава как  Но Мирчев опонира, че баща ѝ го е обсъждал с колегите си. Той казва, че е търсел сграда за колекцията си от кмета Фандъкова и от Богдан Богданов. Ралица Русева е говорила за бъдещето на колекцията с министъра на културата Боил Банов и го е сезирала за най-различни проблеми, един от тях е за сдружението. Сезирала е и главния прокурор.", "date": "2018.11.07", "title": "Дъщерята на Светлин Русев: Има опит да се сложи ръка върху колекцията"}
