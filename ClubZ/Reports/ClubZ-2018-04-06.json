{"url": "http://clubz.bg/66370-rusiq_podkrepq_dyrjavnite_firmi_sys_sankciq_ot_sasht", "text": "Руските държавни фирми, срещу които САЩ днес обявиха санкции, ще получат допълнителна държавна подкрепа. Това заяви руският министър на промишлеността и търговията Денис Мантуров, цитиран от ТАСС и Ройтерс, съобщи БТА. Мантуров също така предупреди, че ще има административни наказания за руски компании, които откажат да работят със санкционираните фирми.  Включването на \"Рособоронекспорт\" в списъка от санкции на САЩ има за цел изтласкването на Русия от световния оръжеен пазар, заяви представител на руската държавна корпорация Ростех, в която влиза \"Рособоронекспорт\". Председателят на Руския съюз на индустриалците и предприемачите Александър Шохин сравни санкциите на САЩ с терористични методи, предаде ТАСС. Шохин отбеляза, че в Русия има компании, които имат активи в чужбина, включително и в САЩ. Според него предприемачите, чийто бизнес помага за развитието на икономиката на САЩ, не са застраховани срещу включването им в санкционния списък. Секретарят на руския Съвет за сигурност Николай Патрушев заяви, че новите санкции на САЩ няма да прекъснат контактите на Москва с Вашингтон. Санкционираните физически и юридически лица ще намерят начини да компенсират наложените им ограничения, каза Патрушев след заседание на Съвета за сигурност. Ставащото създава \"добър потенциал за икономическо сътрудничество с други страни\", добави той.", "date": "2018.04.06", "title": "Русия подкрепя държавните фирми със санкция от САЩ"}
{"url": "http://clubz.bg/66365-sluchaqt_skripal_kak_zapadyt_sam_pogazi_cennostite_si", "text": "Да, използван беше „Новичок\". Това поне е сигурно. Но откъде точно се е взело веществото, с което бяха отровени бившият шпионин Сергей Скрипал и неговата дъщеря – това досега никой не може официално да потвърди. Въртят се само различни твърдения. Русия е виновна?Възможно е, дори много вероятно, ако си припомним различни случаи от миналото. Но досега никой не го е доказал еднозначно. И тъкмо това е проблемът: докато не е намерен виновникът, цялата история ще се носи по течението на предположенията. Неоспорими доказателства досега не могат да представят нито научните лаборатории, нито Организацията за забрана на химическите оръжия. Това са все химици, а не следователи. За да излезе истината на бял свят, тайните служби трябва да огласят своите информации. Ако изобщо имат такива. След такъв атентат с бойно отровно вещество правовата държава първо събира фактите и провежда разследване, което завършва с някакъв окончателен резултат. Когато имаш доказателства в ръцете си, тогава без проблем можеш да наложиш санкции на Русия. Но държавите от ЕС, както и НАТО, прибързано изгониха руските дипломати и по този начин потъпкаха собствените си основни принципи и ценности. Защото в Европейската конвенция за човешките права е вписана презумцията за невиновност, според която всеки се смята за невинен до доказване на обратното. С прибързаното изгонване на руски дипломати ЕС сам се вкара в конфузна ситуация. Евросъюзът пусна в ход спиралата на дипломатическите конфликти, което пък даде възможност на руското правителство да се представи като невинен агнец. От това Владимир Путин трупа вътрешнополитически точки, защото убедително представи изгонването на руските дипломати като „враждебен акт\" срещу Русия. Да, ясно е, че Великобритания бързаше да намери виновника. За министър-председателката Тереза Мей случаят Скрипал беше добре дошла възможност да загърби многобройните лоши новини, свързани с Брекзита, и за пръв път от много време да се покаже в положителна светлина и демонстрира сила. Германия и други държави от ЕС също продължават да твърдят, че за деянието сигурно са виновни руснаците, защото всичко останало би означавало дипломатически да си плюят в лицето. В Берлин и в други европейски столици очевидно предпочитат да запазят солидарността с Лондон и да не допуснат разцепление в Европа – нищо, че еднозначни доказателства няма. Който има доказателства – нека ги сложи на масата. Така че в мистериозния случай Скрипал предположенията най-сетне да останат на заден план, а истината да излезе наяве.", "date": "2018.04.06", "title": "Случаят \"Скрипал\": как Западът сам погази ценностите си"}
{"url": "http://clubz.bg/66361-maks_kavalera_potyna_v_maniqta_za_supergrupi", "text": "Супергрупата  , в която участват страхотните Грег Пукиато (Dillinger Escape Plan), Макс Кавалера (Soulfly), Трой Сандърс (Mastodon) и Бен Колер (Converge), подготвя своя втори албум. Това съобщава zrock.bg. Арест за двама от супергрупата на Дейв Ломбардо и Майк Патън Killer Be Killed издаде дебютния си диск през 2014 г. и тяхната тежка звукова вълна бързо събра редица фенове. Продължението на едноименния им диск очакваме през следващата година.   Насладете се само на соло вокалите на Трой и Грег...  Що се касае до Макс Кавалера, той казва в интервю за „Red Light District Show“, че членовете на бандата са пристигнали във Финикс и ще използват тамошната репетиционна на Soulfly. „Те пристигат, наели са къща. Така че най-накрая ще направим някои нови неща. Ще опитаме да напишем колкото може нова музика. Много съм развълнуван. Смятам, че определено догодина ще имаме нов албум на Killer Be Killed. Мога да кажа, че съм 99 процента сигурен, че това ще се случи“, сподели легендарният вокалист. А ако не ви достига нещо   в горната песен, чуйте това... Братята Кавалера идват с тътен (ВИДЕО) След като подписва с лейбъла Nuclear Blast, групата е продала 11 000 от дебютния си едноименен албум.  А за нас остава радостта от манията за супергрупи, особено около на инспиратора Макс. Помните ли Nailbomb   Или колаборацията с Кори Тейлър - нямаща нужда от превод на заглавието...   Макс участва с вокал и свирене  в този забавен проект на Roadrunner Records:   Другото - както е прието да се каза, е история.   Братята Кавалера идват с тътен (ВИДЕО)", "date": "2018.04.06", "title": "Макс Кавалера потъна в манията за супергрупи"}
{"url": "http://clubz.bg/66362-cecka_cacheva_svikva_syveshtanie_na_zatvorite", "text": "Министърът на правосъдието Цецка Цачева свиква национално съвещание с участието на всички началници на затвори в страната и с ръководството на Главна дирекция \"Изпълнение на наказанията\". Това съобщиха от пресцентъра на Министерство на правосъдието. Срещата е насрочена за 10 април 2018 г. от 13.00 часа в министерството, като на нея ще бъдат обсъдени създалото се напрежение в системата, както и възможни решения на актуални въпроси в спешен порядък. Междувременно стана ясно, че на 5 април, около 21.00 часа, на територията на затвора в София, при вътрешно конвоиране на лишен от свобода от двама служители към приемно отделение, същият без видима причина е посегнал и ударил единия конвоиращ постови надзирател. Лицето незабавно е неутрализирано и фиксирано чрез използване на фиксиращи средства.  Същевременно на служителя е оказана незабавна медицинска помощ в корпуса на затвора, а след това и във външно болнично заведение. На място е извикана оперативна група, образувано е досъдебно производство за посегателство над служител. Уведомен е наблюдаващият прокурор и ресорният заместник-министър на правосъдието Николай Проданов. Предприети са действия спрямо овладяване на агресивното поведение на лишения от свобода. Служителят няма фрактури, освободен е за домашно лечение. Назначена е проверка за изясняване на създалата се ситуация.", "date": "2018.04.06", "title": "Цецка Цачева свиква съвещание на затворите"}
{"url": "http://clubz.bg/66364-ruskiqt_poslanik_v_oon_velikobritaniq_shte_syjalqva", "text": "Руският посланик в ООН Василий Небензя предупреди Великобритания по време на вчерашното открито заседание на Съвета за сигурност, че „ще съжалява“, съобщи „Ройтерс“. Заседанието бе свикано по желание на Москва за обсъждане на британските обвинения срещу нея, че е замесена в отравянето на бившия двоен агент Сергей Скрипал и дъщеря му. Отхвърлиха искането на Русия за съвместно разследване на \"Скрипал\" Припомняме, че преди седмици британският премиер Тереза Мей изпрати писмо до Съвета за сигурност, в което се казва, че е „много вероярно“ Русия да стои зад покушението, в отговор на което Великобритания и други западни съюзници експулсираха над 150 руски дипломати. Чрез заседанито Кремъл целеше да  получи подкрепа от държавите в Съвета за сигурност, за да може да разследва съвместно с Лондон случая „Скрипал“.  Петнадесет държави гласуваха „против“ руското искане, сред които е Франция, САЩ, Полша, Нидерландия и Швеция. Това е вторият отказ на международна организация да одобри участието на Москва в разследването. Преди няколко дни Организацията за забрана на химическите оръжия (ОЗХО) също отказа да даде достъп на Русия до пробите от отровното вещество „Новичок“. \"Таймс\": Лондон знае секретната руска лаборатория, произвела новичок По време на 30-минутовата си реч пред Съвета за сигурност Небензя категорично заяви: Посланикът допълни, че Русия няма „авторски права“ върху „Новичок“, „въпреки, че името му звучи руско“ и, всъщност, САЩ и Обединеното кралство разработват нервнопаралитичното вещество. Неговото изявление бе направено на фона на разкритието на британските спецслужби, че предполагат с висока степен на вероятност местоположението на тайната руска лаборатория, където веществото е било произведено. Според Небензя Великобритания се опитва да „дискредитира и делегитимира“ Русия и предупреди, че щом нещата се уталожат, Кремъл ще търси отговорност от Лондон.   \"Таймс\": Лондон знае секретната руска лаборатория, произвела новичок", "date": "2018.04.06", "title": "Руският посланик в ООН: Великобритания ще съжалява"}
{"url": "http://clubz.bg/66360-bylgariq_e_osydena_za_obshto_640_hilqdi_evro_v_strasburg_prez_2017_g", "text": "България е осъдена да изплати  по загубени дела в Европейския съд по правата на човека в Страсбург за миналата година. Това показва годишният доклад за изпълнението на решенията на съда. Сумата е с 330 000 евро по-малка в сравнение с обезщетенията от 2016 г., но  , изплатени от прокуратурата. Има   спрямо 49 за 2016-та година. От тях 8 са по съвсем нови казуси, а останалите - по повтарящи се. Нерешените по-стари дела срещу България са общо 207 дела. През 2017 г. са  , огромен ръст в сравнение с 31 през 2016 г. Най-голяма част от сумата България е осъдена да плати по делото \"Ченгелян и други срещу България\" - 462 000 евро. Те са присъдени на седем граждани, завели дело срещу страната заради несправедлив отказ на реституция. България осъдена в Страсбург за 462 000 евро Делото е  Тя е обявена за паметник на културата през 1949 г., а през 1966 г. е национализирана. Собствениците са получили за имота си едва 14 000 лв. Срещу тези пари държавата е взела къща със застроена площ 480 кв.м. Сградата е ремонтирана след пожар през 1978 г. През 1992 г. наследниците подават искане за връщане на собствеността им, но община Пловдив отхвърля иска им. През 1998 г. собствениците печелят делото пред Върховния административен съд (ВАС) и връщат дадените им 14 000 лв. ВАС обявява, че отчуждаването от 1966 г. е незаконно. Община Пловдив обаче отказва да предаде имота, защото междувременно си е издала акт за публична общинска собственост. Местната управа така и не изпълнява съдебното решение на ВАС. Наследниците завеждат ново дело срещу общината за незаконно владеене на техния имот. Шест години по-късно искът им е отхвърлен от Върховния касационен съд (ВКС). Така наследниците се сблъскват с правен абсурд. От една страна, те имат окончателно решение на ВАС, което ги обявява за собственици. От друга - имат окончателно решение на ВКС по делото за незаконно владеене, което е в полза на община Пловдив. Единственият изход е да се жали пред съда в Страсбург. Поради това Европейският съд в Страсбург излиза с второ решение. С него се присъжда, че в срок от три месеца наследниците трябва да получат 312 000 евро за къщата и 150 000 евро за пропуснати ползи – общо 462 000 евро. Държавата успява да се пребори за приспадане на 180 000 евро - признати разходи по ремонтите на имота. Съдът в Страсбург се произнесе осъдително   но не присъди обезщетение за нанесени материални и морални щети, а само 4 000 евро за разходите по делото. Банката получава лиценз през 1993 г., който БНБ й отнема през 1997 -ма. Две години по-късно председателят на борда на директорите на банката Ангел Първанов и зам.-председателят Манчо Марков подават жалба до съда в Страсбург. По това време банката е в ликвидация. През април 2005 г. банката е продадена за 1 лев на Централната кооперативна банка (ЦКБ) и е заличена от регистъра на БНБ. ЦКБ поема и задълженията на банката към кредитори в размер на 3,254 млн. лв.   В жалбата на Първанов и Марков се твърди, че в производството по обявяване на банката в несъстоятелност са нарушени правата й по чл. 6, ал. 1 от Европейската конвенция за защита на правата на човека и основните свободи (право на справедлив процес), чл. 1 от Протокол 1 към Конвенцията (право на собственост), и по чл. 13 (право на ефективно вътрешноправно средство за защита). Според Европейския съд нарушение има по първите два текста. По тях съдът присъжда на двамата ищци 4000 евро общо като обезщетение за вреди и разходи по делото. Сред знаковите нови дела срещу България, заведени през 2017 г., е това   на публично място в столичния жк \"Лагера\" през август 2017 г. Съдят държавата в Страсбург за застреляната Елена Василева Българският хелзинкски комитет (БХК) заведе дело и ще представлява близките на майката на две деца срещу България в Европейския съд по правата на човека (ЕСПЧ). Василева беше убита през август 2017 г. с пет изстрела посред бял ден в заведение от бащата на двете ѝ деца. Това се случи след многократни сигнали от страна на жертвата и нейни близки до полицията и прокуратурата за заплахи и тормоз, както и за нарушаване на ограничителната заповед, издадена ѝ от съда по реда на Закона за защита от домашно насилие. Съдят държавата в Страсбург за застреляната Елена Василева", "date": "2018.04.06", "title": "България е осъдена за общо 640 хиляди евро в Страсбург през 2017 г."}
{"url": "http://clubz.bg/66366-aktualnata_evroatlanticheska_naglasa_kym_rusiq_ne_mi_dopada_pylen_tekst", "text": "Уважаеми г-н Председател, уважаеми приятели, съмишленици и колеги. Трогнат съм! Никога не съм обръщал внимание на подаръците и, разбира се, това е мой недостатък. Защото така човек губи част от усета си към пулсиращото битие на живота... Но понеже съм ориентиран в познанието за значението и смисъла на знаците в лицето на семиотиката, тяхното декодиране в комплекси от символни реалности ме улеснява. Оценявам го. Благодаря Ви! Понеже започнахме от темата за подаръци, явно е, че символиката и знаковата структура, които те ни дават, пренасят, подсказват или преосмислят, не е само в полето на любопитството. Доколкото въпросът се отнася за моя рожден ден, само условно го приемам за мой личен празник. Вие ми го отнехте, по-точно-обсебихте. По-интересното в случая е, че откакто напуснах реалната политика, започнах да получавам странни подаръци на този ден. От най-модерни коли, мини колекции от картини и предмети на изкуството, до стари ръкописи на Библията и Корана. Днес, например, един бизнесмен ми подари \"Универсална история на империята на турците\", издадена във Венеция през 1582 година. Явно така сме устроени, че всеки от нас вижда това, което знае, желае или в което вярва. Затова съчетанието на различни обстоятелства в акта на възприятието има както рационални, така и мистични пластове... Благодаря Ви г-н Председател, че с вътрешна готовност ми \"поднасяте\" темата за Пътя... В тази връзка ми позволете малка духовна волност за неговите духовно-исторически проекции. Силно съм впечатлен, че последните десетина години ми подарявате различни предмети като пана, инкрустирани мотиви, ритуални и обредни предмети, картини и книги, свързани с историята, философията и практиките на суфизма, по-точно на алевитския суфизъм. Формално географията на генезиса на алевизма (\"светлинни хора\") е Хоросан (\"място на слънцето\") преди около десет века, но корените му са дълбоко в шаманизма, зороастризма, будизма, даоизма (\"Книга за Пътя\")... Понеже все още сме в рамките на  месец март, например-мартениците, ходенето по жарта, както и връзването на различни парчета плат по дървета, храсти и животни също са ритуални практики на това светоразбиране. Алевитската светогледна традиция е оцеляла, защото е затворена и езотерична; а е затворена, защото векове наред е била преследвана и принудително асимилирана (сунитизирана). Тъкмо поради нейната изначална еретичност, опозиционност, толерантност, борбата за справедливост и издигането на любовта в принцип на световъзприемането, дори и в религия, алевитският светоглед е обявен за тема-табу. Но както виждате алевизмът е оцелял. Изключително голяма част от нас по тези земи са потомци на тази езотерична културно-религиозна традиция. И когато волно или неволно си правим \"подаръци\", съдържащи смислови алюзии в това семантично поле, бъдете сигурни, че вместо вас \"заговарят\" образи-символи, закодирани душевни състояния, или ситуации-модели от историческата памет, които имат силата на архетипове. В опростена форма основните ценности на тази битовизирана във времето традиция са Братството, Любовта и Пътят. Всички хора са братя по рождение, защото са чада на Всевишния. Любовта към Всевишния е модел на любовта към ближния. Пътят към Всевишния ( Tanri ) е път към светлината на истината, доброто и красотата вътре в нас. Защото Ти си Той! Ти си Богочовек и мярата на пълната ти Свобода е постигането на пълно сливане с Него. Едва тогава Ти израстваш от \"пътник\" ( yol oğlu ) в \"полюс на полюсите\" на Пътя (Enel Hak— Бог е в мен). Но Пътят за духовното израстване на личността предполага човекът, който поема по него да е Готов за това изключително дръзко предизвикателство. Духовен императив на Пътя към ,\"пътника\" е той постоянно да се обновява, развива и усъвърщенства. Ако това не се случва- Пътят прекъсва пространствено-времевия си континиум и те отхвърля от себе си. Всяко поколение ,\"светлинни хора\" , които пътуват го измерват с преодолени предизвикателства в намирането на божественото начало в себе си. Но Пътят сам по себе си няма начало и край в нашият Космос. Пътуването е въпрос на избор. Но след всяко преодоляно предизвикателство Пътят те поставя на ново изпитание с перманентно тестване на твоето слово, мисъл и действие. Ако си уловил резонанса на вътъка  в тъканта на времето твоята отговорност се превръща в антена на колективната съдба . В този случай ,\"закъснението\"  и  ,\"изпреварването\" на времето често имат един и същ резултат: Пътят за определено време може да не те приеме, както се случва и с морето, понякога да не ни приема. Защото твоето наглед неуловимо действие може да наруши равновесието на политическият ти микрокосмос, което да има непредвидими последици за социалният макрокосмос на другите. Защото ,\"ефектът на пеперудата\" може да породи буря, дори и в другият край на света... Дълбоките осъзнати истини в историческият опит на човека възкръстват, само когато им идва времето за нов живот, съобразно цикличната динамика на екзистенциалното ни битие. Тогава те мащабно се препроектират във всички значими  дейности, включително и в практиките за правене на различни политики. Идеята за осъзнаването на божественото начало в човека, само на пръв поглед изглежда метафизична с трансцедентални измерения. В превод тя означава  приоритетно изграждане на условия и правила за Субектност  в обществото и историята. Един от най-големите дефицити на нашето време в планетарен мащаб е кризата на практиките за възпроизвеждане на широкоскроени Лидери. Изправени сме пред дълбока криза за Субекти и субектностти в обществото и историята. Това има фатални последици върху технологията  за вземане на адекватни за времето ни значими решения. Тъкмо от това има най-голяма потребност светът, в който живеем днес! И тъкмо на този социокултурен и политически фон Светът става все по-сложен, бих казал, дори превзет. Светът е твърде динамичен, много неопределен и непредвидим, много опасен и рисков. Ако ми позволите,  бих искал да ви обърна вниманието само върху няколко случващи се събития. Актуалната евроатлантическа нагласа за отношението към Русия на мен не ми допада. Не споделям и това, което направи Русия по отношение на Крим, но не споделям и начина за упражняване на натиск спрямо Русия. Русия е твърде сериозна геополитическа реалност, за да се упражняват силови подходи към нея за решаване на критични политически проблеми. Препоръчвам Ви тази моя оценка да не се превърне в политическа позиция на ДПС. Защото ще ви обвинят в нелоялност спрямо евроатлантизма... Другият случай стана актуален само от преди няколко дена. Китай обяви, че сменя системата петрол-долар, долар-петрол, в собствената си парична единица: петрол-йоан, йоан-петрол. Ако не се постигне споразумение вероятно към петрола ще се включат и  други категории стоки в международната търговия, въпреки санкциониращите действия на САЩ спрямо Китайският внос с 3% мито. В интернет вече има индикираща информация, че няколко страни са готови да минат на разплащане с йоани, между които са Венецуела, Саудитска Арабия, вероятно и Иран..., Да не говорим за Русия... Тази ситуация я възприемам като създаване на условия за принудително коалиране с търговска и финансова мотивация. Но някой може ли да предвиди докъде може да стигне тази тенденция? Всякакви опити за имперски амбиции, независимо от кой  край на  света се появяват, създават предпоставки за дестабилизация на политическия Логос на Планетата. ДПС вече се превърна в модел за балансираща партия на Балканите. Съблюдаването и продуцирането на  балансираща политика е въпрос на позитивна визия за света и много тежка отговорност. Дълбокият ни мотив за постигането на тази цел е запазването на Мира и гарантирането на Свободата и Демокрацията. Ако перифразирам един голям мислител на нашето време за избора на бъдещето: \"Съдбата или Мечтата\", аз избирам Кармата, защото предполага активното и отговорно включване на личността в процеса проектиране и опредметяване  на динамичното равновесие, като начин за произвеждане на Бъдеще. Кармата и Съдбата не са тъждествени. Съдбата предполага относителна пасивност на личността и предписва предопределеност на Бъдещето. Позитивното направляване на Кармата е целта на Пътя  за постигането на субектност в обществото и историята. Пожелавам Ви много радости в живота, Наслаждавайте му се. Защото животът е дар. Само  тези които се борят за него могат да се наслаждават на вкуса и смисъла на съществуването си. Бъдете живи и здрави!", "date": "2018.04.06", "title": "Актуалната евроатлантическа нагласа към Русия не ми допада (ПЪЛЕН ТЕКСТ)"}
{"url": "http://clubz.bg/66363-galyp_88_podkrepqt_politikata_na_borisov_sprqmo_rusiq", "text": "88% одобряват позицията на правителството по случая \"Скрипал\"  Това показва експресен сондаж на \"Галъп интернешънъл\". Българското правителство реши да не гони руски дипломати за разлика от голяма част от страните от ЕС. 61% смятат, че по такива теми следва да има консенсус  между основните партии, докато 35% предпочитат управляващата пaртия сама да носи полагащата й се отговорност. Традиционно, у нас отношението към Русия е позитивно, а към него се добавя и влиянието на правителствената позиция върху общественото мнение. На този фон 81% не виждат реални доказателства за вината в ситуацията със Скрипал. За 6% от българите доказателствата до този момент са достатъчни. Сондажът показва най-вече първите обществени инстинкти в казус със сравнително малко информация и с противоречиви сведения. Данните фиксират моментната картина в доста динамична среда. При липсата на яснота по случая, мнозинство от 52% смятат, че Западът е виновен за създалото се напрежение, докато 18% сочат Русия. Мнозинство от 54% възприема мнението, че случаят \"Скрипал\" е провокация срещу Русия, а 30% смятат, че действията след случая \"Скрипал\" са необходима мобилизация на Запада срещу нарастващата руска агресия. Останалите се колебаят. Обществото е доловило и любопитната ситуация на единодушие на Борисов и Нинова и разногласие между Борисов и Цветанов. 80% одобряват това, че Нинова поздрави Борисов за позицията му, а 13% се против това, а останалите се колебаят. А когато избират между позициите на Борисов и Цветанов 81% избират позицията на Борисов срещу 5% - тази на Цветанов. 12% избират \"нито един от двамата\", а останалите се колебаят.", "date": "2018.04.06", "title": "\"Галъп\": 88% подкрепят политиката на Борисов спрямо Русия"}
{"url": "http://clubz.bg/66371-zelenite_i_da_bylgariq_iskat_ostavkata_na_ivan_totev", "text": "\"Зелените\" и \"Да, България\" в Пловдив поискаха оставката на кмета Иван Тотев. Причината е, че през отоплителния сезон замърсяването на въздуха с фини прахови частици е било завишено от 4-5 до 35 пъти. Според двете формации пловдивчани са дишали замърсен въздух всеки втори ден. Те смятат че причина за това е некомпетентното управление на Пловдив. Ето какво се казва в позиция на двете формации:", "date": "2018.04.06", "title": "\"Зелените\" и \"Да, България\" искат оставката на Иван Тотев"}
{"url": "http://clubz.bg/66367-deset_ot_botev_plovdiv_biha_levski", "text": "С човек по-малко \"Ботев\" (Пловдив) би \"Левски\" в мач от Първа лига - 1:0 на терена в \"Коматево\". Победният гол реализира юношата на \"сините\" Стивън Петков в 80-ата минута. Той се появи на терена малко преди това като смяна. \"Канарчетата\" играха с 10-има от края на първото полувреме, когато защитникът Димитър Пиргов получи директен червен картон за задържане на Габриел Обертан. \"Левски\" е без победа вече от месец. В четири мача тимът има три загуби и от равенство, а отбелязаните голове са само два. Ако по-късно днес \"Берое\" победи \"Верея\" ще измести \"сините\" от второто място. Делио Роси заложи днес на по-агресивна тактическа постройка, като тимът пращаше повече футболисти в предни позиции - и за преса, и за атака. Но пролича, че не е готов и за такъв стил. Вижда се, че има голям психологически проблем в отбора, липсва желание и хъс за игра. Двата отбора размениха по една греда преди почивката. Жоао Пауло удари страничния стълб с изненадващ шут отдясно, а от добра позиция Обертан разтресе напречния стълб. Играта беше равностойна, а чистите голови ситуации - много малко. В 41-ата минута Пиргов, бивш състезател на \"Левски\", остави своите с един по-малко. След почивката се очакваше, че гостите ще натиснат. Те се опитаха, но имаха само териториално преимущество. Постепенно \"Ботев\" усети безпомощността на опонента си и на свой ред тръгна в атака. По-интересните ситуации бяха пред вратата на \"Левски\", Тодор Неделев и Жоао Пауло отправиха опасни удари. Все пак \"сините\" можеха да вкарат в 75-ата минута, но на метри от голлинията Серджиу Буш прати топката в аут след отлично центриране на Паулиньо. Тогава дойде времето на Стивън Петков. А до края \"Левски\" дори не стигна до голова ситуация. Сега и пред двата тима предстоят полуфинали за Купата. Във вторник \"жълто-черните\" посрещат \"Славия\", докато \"сините\" играят срещу ЦСКА-София в сряда. Делио Роси пое вината за загубата, обяви, че го е срам и се извини на всички левскари. Но добави, че няма намерение да подава оставка. В часовете преди мача пък стотици фенове на \"Ботев\", легенди на клуба и юноши от школата направиха митинг край стадион \"Христо Ботев\". Те настояват да се намери начин строежът на арената, известна като Колежа, да продължи. Пред хората говориха величия от миналото на \"жълто-черния\" клуб.", "date": "2018.04.06", "title": "Десет от \"Ботев\" (Пловдив) биха \"Левски\""}
{"url": "http://clubz.bg/66336-evgenij_dajnov_rusiq_lyje_na_bylgariq_se_gleda_s_prismeh", "text": "Тезите на официална Русия са предимно лъжи в последните години. Така политологът проф. Евгений Дайнов коментира пред \"Фокус\" твърдението на Москва, че отравянето на Сергей Скрипал е провокация на Великобритания. Той допълни, че \"този тип власт, особено ако е руска, винаги има списък хора, които трябва да бъдат неутрализирани по някакъв начин\". Той обясни, че западните демокрации винаги реагират късно на агресивни действия на диктатори. Той определи българската позиция по случая като \"нелепа, тъжна, печална и унизителна\" Той обясни, че западните страни не гонят дипломати, а шпиони, които са действали под прикритието на дипломатическия статут. Според него правителството има слаба и недостойна външна политика. Според него всички политически сили в парламента са дали да се разбере, че не искат България да бъда западна страна. Според него премиерът Бойко Борисов няма нито воля, нито безстрашие. Според него в момента партиите вече се позиционират за периода след Борисов. Той е категоричен, че правителството няма да изкара мандата си.", "date": "2018.04.06", "title": "Евгений Дайнов: Русия лъже, на България се гледа с присмех"}
{"url": "http://clubz.bg/66368-skripal_veche_ne_e_v_kritichno_systoqnie", "text": "Бившият руски двоен агент Сергей Скрипал вече не е в критично състояние. Това съобщиха от болницата в Солсбъри, където той беше настанен веднага след отравянето му преди месец. Той се е повлиял добре от лечението и се възстановява бързо, след беше атакуван с нервнопаралитичен агент, за който се смята, че е руското вещество \"Новичок\". Вчера бе съобщено, че и дъщеря му Юлия също вече е добре. Отравянето предизвика международен дипломатически скандал. Великобритания обвини Русия за извършител на престъплението. Руски дипломати бяха експулсирани от различни страни от ЕС и НАТО. Русия отрича обвиненията, че е замесена в този случай.", "date": "2018.04.06", "title": "Скрипал вече не е в критично състояние"}
{"url": "http://clubz.bg/66369-fejsbuk_prizna_za_zloupotreba_s_lichni_danni", "text": "От \"Фейсбук\" потвърдиха, че до 2,7 милиона потребибтели в ЕС са били засегнати от злоупотребата с лични данни. Потвърждението е дошло в писмо до Европейската комисия, съобщи БТА. Следващата седмица представители на ЕК и на социалната мрежа да продължат диалога по темата. Темата стана актуална покрай случая \"Кеймбридж аналитика\". Разговорите ще засегнат новите правила за личните данни в ЕС, както и теми, свързани с демокрацията. От 25 май в ЕС влизат в сила допълнителни правила, според които при нарушение на изискванията за съхранение на лични данни дружествата може да бъдат глобени с до четири процента от техния световен годишен оборот. При нарушение дружествата ще трябва да уведомяват потребителите до 72 часа. От следващия месец дружествата, обработващи лични данни в ЕС, ще получават изричното съгласие на своите клиенти да събират тези данни, и то с ясно посочена цел.", "date": "2018.04.06", "title": "\"Фейсбук\" призна за злоупотреба с лични данни"}
{"url": "http://clubz.bg/66340-kosovo_razsledva_kak_turciq_si_vze_shestima_turci_ot_tqhna_teritoriq", "text": "Парламентът на Косово създаде специална комисия, която ще разследва как шестима турски граждани бяха арестувани и депортирани в Турция миналата седмица - ход, който активисти определят като нарушение на човешките права. Шестимата бяха натоварени на специално изпратен за целта джет от Турция, а операцията беше проведена на косовска територия в същия ден.  САЩ все така \"обмислят\" дали да предадат Гюлен на Турция Шестимата турски граждани бяха арестувани в Косово по искане на Турция заради предполагаеми връзки с училища, финансирани от движението на ислямския проповедник Фетхуллах Гюлен. Проповедникът, който живее в САЩ от 1999 г. насам, бе посочен от Анкара като организатор на неуспешния опит за преврат през юли 2016 г. Гръцкото МО праща 7000 войници до границата с Турция Миналата седмица косовският премиер Рамуш Харадинай уволни вътрешния си министър и шефа на косовските тайни служби, защото не са го информирали за арестите. Харадинай, който нарече арестите \"грешка\", разпореди отделно разследване. Абдула Хоти, ръководител на депутатите от опозиционната партия \"Демократична лига на Косово\" (ДЛК), който инициира извънредната сесия в 120-местния парламент, заяви, че е \"шокиран\" от арестите на шестимата учители и мениджъри в училища. Анкара обвинява шестимата, че са служители обвързани с мрежа, ръководена от проповедника Гюлен, и са помогнали на други гюленисти да напуснат Турция. Турските власти вече трета година полагат усилия за екстрадиране на хора, свързани с Гюлен и организацията му, от цял ​​свят. Неколкостотин вече са върнати в Турция в резултат на политическо и разузнавателно сътрудничество със страни като Судан, Пакистан и Афганистан. България също е сред държавите, които безпрекословно връщат заподозрени за връзки с Гюлен на Анкара. Турски прокурор: ЦРУ създаде гюленистите по подобие на мормоните и сциентолозите Но Гърция не го прави, след като съдът там неколкократно отказа да върне турски военни, избягали в съседната страна след преврата през 2016 г. и започналите масови арести в полицията, съдебната система, сред учители и интелектуалци. В средата на март Апелативният съд в Гърция отхвърли трето поред искане за екстрадицията на осмината военни, избягали от Турция с хеликоптер след неуспелия опит за преврат. От своя страна турският президент Реджеп Тайип Ердоган обвърза тяхната екстрадиция с евентуалното освобождаване от затвора в Одрин на арестуваните в началото на март двама гръцки граничари. Бъчварова: Как да докажем човек гюленист ли е, терорист ли е В телевизионно интервю на 4 април, Рамуш Харадинай заяви, че е говорил с Вашингтон и Европейския съюз, неговите двама основни икономически и политически поддръжници, за инцидента с арестуваните турски граждани: \"Уведомих ЕС и Вашингтон, че това е грешка и инцидент, и ги помолих да разберат и да помогнат да се реши това\", заяви Харадинай пред частната телевизия \"Дукагини\". Турският президент Реджеп Тайип Ердоган заяви, че Харадинай ще си \"плати\" за уволненията и за изявленията си, че шестимата са депортирани без негово знание и съгласие. Косовският премиер заяви, че това е нарушение на йерархията по вземане на решения. Преди дни, по време на честванията на 550-годишнината от смъртта на албанския национален герой Георгиос Кастриоти, който 25 години се бори срещу османското нашествие, Харадинай отхвърли изявленията на Ердоган. Косовският президент Хашим Тачи заяви миналата седмица, че е \"разочарован от това как съответните институции на Косово не са успели да защитят чуждестранните граждани, работещи в Косово\", добавяйки, че и той е научил за това едва след ареста им. Външното министерство на Косово остро осъди действието, заявявайки, че \"арестът и депортацията на турски граждани с разрешение за постоянно пребиваване са в пряко противоречие с международните норми\". Гръцкото МО праща 7000 войници до границата с Турция Турски прокурор: ЦРУ създаде гюленистите по подобие на мормоните и сциентолозите Бъчварова: Как да докажем човек гюленист ли е, терорист ли е", "date": "2018.04.06", "title": "Косово разследва как Турция си взе шестима турци от тяхна територия"}
{"url": "http://clubz.bg/66322-nikakvi_tanci_na_razpeti_petyk", "text": "Филмът „Хайди“, например, няма място в програмите им, и колкото и на някого да му се види парадоксално това – все пак става дума за приключенията на малко момиченце в Алпите, има обяснение защо е сред забранените: представлявал заплаха за душевния мир на вярващите. Филмите, които не могат да бъдат представяни на Разпети петък, са 756 – все такива, които не отговарят на „сериозния характер“ на деня. „Черният“ списък се актуализира всяка година и в програмите на кината могат да бъдат включени само тези произведения, които са сметнати за подходящи от Министерството на културата или от упълномощена от него инстанция. „Ловци на духове“ или пък „Нощ след тежък ден“ на Бийтълс са само някои от известните заглавия, които са табу. Забраните обаче ни най-малко не се изчерпват с това – в деня на Божието разпятие (който е сред регламентираните от Конституцията т.нар. „тихи“ празнични дни) в Германия не може да се прави нищо шумно – нито танци, нито музика, нито спортни прояви. По театри и опери пък не бива да се показват комедии. Затворени са не само игралните зали и букмейкърските бюра, но и автомивките не бива да се използват. Още нещо, което е забранено в този ден, е местенето от едно жилище в друго. Нарушителите са заплашени от глоби до 1000 евро и ограниченията в общи линии се спазват, но периодически тук или там надигат глас техни противници – с настояванията да се направи компромис, нерядко успешно. Противопоставянето на наложените правила не е епично, но е факт – в Бохум, например, инциативата „Свободна от религия зона“ вече шест години поред си позволява именно на Разпети петък да показва в един от местните киносалони филма „Животът на Брайън“ (сатира на британските комици „Монти Пайтън“ от забранителния списък) в знак на протест срещу намесата в религиозните свободи. За което е наложена и съответната глоба, която организаторите оспорили, стигнали до Конституционния съд в Карлсруе и в крайна сметка извоювали за тази година разрешение по изключение да покажат филма. Както сочат проучванията – 52 процента от германците са на мнението, че забраните за шум и смях на този ден са уместни, макар да не са малко и тези, които ги смятат за отживелица – 38 на сто. „Толкова ли скандално ограничение на личната свобода е това, че ако мога да танцувам на воля в 364 дни в годината, в един-единствен трябва да се съобразя с религиозните убеждения на мнозинството хора в страната?“ - пита риторично по този повод бившата председателка на Евангелистката църква в Германия Маргот Кесман. Факт е обаче, че наложените на Разпети петък ограничения не се приемат безспорно и с всяка следваща година около тях се водят все по-разгорещени дебати.", "date": "2018.04.06", "title": "Никакви танци на Разпети петък"}
{"url": "http://clubz.bg/66328-bezraboticata_v_bylgariq_po_regioni", "text": "През 2017 г. трудовият пазар у нас продължи експанзията си, като обсъжданото през последните години подобрение е все по-ясно видимо и на регионално ниво.  Според последните годишни данни на Агенция по заетостта (АЗ), в страната вече има 30 общини, в които коефициентът на безработица е под 5% (в тъмно синьо на картата), както и 80 общини, в които той е между 5 и 10% (в светло синьо). През 2013 г., в разгара на кризата на трудовите пазари, броят на тези общини е бил съответно 3 и 43. Компактни групи от общини с ниска безработица в Северна България се забелязват около Варна, както и в района на Троян, Габрово и Велико Търново, а на юг – около столицата, Пловдив и Пазарджик, Бургас, Стара Загора и Казанлък Спрямо 2016 г. безработицата се увеличава в едва 4 общини – Брезово (+6 процентни пункта), Бобов дол (+2,8 пр. п.), Лесичово (+0,8 пр. п.) и Трявна (+0,2 пр. п.). Въпреки цялостното подобрение, в страната продължават да правят впечатление компактни клъстери от общини с високи нива на безработица (над 25%). Огромната част от Северозападна България продължава да свети в червено (25-50% безработица), а същото важи и за смесените райони, както и повечето крайдунавски общини. В повечето случаи общините с висока безработица са или прекалено отдалечени от водещите икономически центрове и традиционните потоци на ежедневна трудова миграция, или се характеризират с ниско ниво на образование и квалификация на работната сила. Тази комбинация от неблагоприятни фактори не предполага скорошно решение на проблемите им, дори напротив – пренебрежимо слабият ефект на общия икономически растеж върху местните трудови пазари говори за трайна изолация от протичащите на национално ниво процеси. От данните на АЗ се вижда още, че: Сред безспорно положителните данни на АЗ продължават да се виждат и някои дълготрайно негативни тенденции. Първичният пазар в редица области на страната продължава да изпитва трудности в създаването на такъв брой работни места, който да доведе до по-бърз и осезаем спад на безработицата. В допълнение, данните на АЗ за профила на безработните лица през 2017 г. показва, че: На фона на тези показатели, оценките, че предлаганият в икономиката труд не отговаря на нуждите на работодателите, не изглеждат изненадващи. В отговор на този проблем през последните няколко месеца правителството предприе промени в посока облекчаване на наемането на чуждестранни работници – важна стъпка в подкрепа на продължаващата експанзия на трудовия пазар. Проблемите с характера и качеството на провежданите активни политики на пазара на труда обаче остава, като и през 2018 г. държавата заложи на субсидирана заетост, а не на преквалификацията и обучението на безработните. В допълнение, ефектът от рекордното покачване на минималното заплащане върху най-бедните региони тепърва ще бъде оценяван, а дебатът за механизма, по който да се определя то, изглежда замря.", "date": "2018.04.06", "title": "Безработицата в България по региони"}
{"url": "http://clubz.bg/66323-grenlandskite_kitove_peqt_djaz", "text": "Огромните гренландски китове, които могат да живеят 200 години, като се хранят с миниатюрни морски организми, имат и друго забележително качество. Подводните им песни са с уникални импровизации и приличат на \"джаз\", съобщи БТА, цитирайки световните информационни агенции. Учени от Вашингтонския университет и Норвежкия полярен институт \"подслушваха\" песните на популация от 300 гренландски кита във водите между Гренландия и Норвегия от 2010 г. до 2014 г. с подводен микрофон. Те събраха най-голямата колекция от такива записи, която разкри разнороден и непрекъснато променящ се вокален репертоар. Учените идентифицираха 184 различни песни, които явно са репродуктивна демонстрация на мъжкарите.  Специалистите не са могли да свържат специфичните песни с конкретни мъжки китове, но като се има предвид колко различни са мелодиите, те мислят, че всеки пее различна песен, като я променя през следващия сезон. За разлика от гренландските китове, почти всички гърбати китове пеят версии на същата песен всяка зима. Досега биолозите бяха чували само откъси от песни на гренландските китове в други арктически райони. Записите на изпълненията на гърбати китове са повече, защото и броят на животните е по-голям, а и те достигат в по-южни води.  Песните на гренландските китове започват от много висока нота, след това модулират тона и понякога издават едновременно два съвсем различни звука.  Гренландските китове достигат 30 м дължина. Те използват песните, за да навигират, да общуват, да намират плячка и партньорка. Звукът се движи добре под вода и достига много по-далече от светлината.", "date": "2018.04.06", "title": "Гренландските китове пеят джаз"}
{"url": "http://clubz.bg/66324-reporteri_bez_granici_posochva_koi_sa_etichnite_medii", "text": "Медийната организация \"Репортери без граници\" (РБГ) поде инициатива за борба с дезинформацията, с която да се посочва кои медии спазват критерии за честност и етичност, които ще се дефинират с международни разисквания, предаде Франс прес, цитирана от БТА. Тази \"Инициатива за надеждност на информацията\" се обсъжда от месеци като реакция на разпространяването на лъжливи новини в социалните мрежи. Тя представлява система, която се основава на саморегулирането на медиите, обясни в изявление РБГ. Проектът е подкрепен от агенция Франс прес, Европейския съюз за радио и телевизия, който обединява обществените европейски медии, и Световната мрежа на главните редактори, която е с 2300 члена. Целта е да се определят референтни норми, чието спазване ще позволи на медиите да получат нещо като щампа за надеждност. Според РБГ това ще позволи да се привлече вниманието върху медиите, които работят надеждно. Социалните мрежи като Фейсбук и Туитър и търсачките в интернет биха могли да решат да дадат предимство в своите алгоритми на утвърдените от тази инициатива медии пред други източници на новини. Рекламодателите също биха могли да дадат предимство на тези медии в рекламните си кампании. РБГ предлага нормите на инициативата да са референтни и за медийните регулатори, както и за отпускането на държавни субсидии за медиите. Според РБГ тези норми - или стандарти за качество, ще измерват прозрачността на медиите от гледна точка на акционери или финансиране, редакционната им независимост, ползването на журналистически методи и спазването на етичните правила. Те ще се дефинират с консултации под егидата на Европейския комитет по стандартизация. Очаква се консултациите да завършат в края на 2019 г. Те ще са отворени за участие на медии, сдружения и синдикати на журналисти, инстанции за саморегулация, дигитални платформи, рекламодатели и представители на потребителски асоциации.", "date": "2018.04.06", "title": "\"Репортери без граници\" посочва кои са етичните медии"}
{"url": "http://clubz.bg/66337-zakon_sreshtu_navalnici", "text": "Тази седмица Държавната дума на Русия прие на първо четене промени в Закона за воинските задължения и военната служба. След месец ще мине срокът за внасяне на допълнения и след това проектът най-вероятно ще бъде приет и изпратен за одобрение в горната камара – Съвета на федерациите, а от там – и за подпис при президента Путин. Основната промяна е, че младежите в наборна възраст се задължават „сами да се явят във военния комисариат за получаване на повиквателна не по-късно от ден след началото на поредната кампания за военна повинност“. Неизпълнението на това задължение автоматично ще се приема за отклонение от военна служба, което се преследва от Наказателния кодекс и предвижда до две години лишаване от свобода. Никой в Русия не се съмнява, че този проект ще се превърне в закон. В мотивите към законопроекта е записано, че към 1 януари 2017 г. в Русия има 170 хиляди младежи, отклонили се от военна служба – т.е. които не са били намерени, за да им бъде връчена повиквателна срещу подпис. Законопроектът предвижда също военните комисариати да изпратят материали в полицията за повдигане на 170 хиляди наказателни дела. От съдилищата се очаква да произнесат 170 хиляди осъдителни присъди. Нито в комисариатите, нито в полицията, нито в съда има толкова хора, които да посрещнат това цунами от дела, коментират независими руски медии. Няма никакъв смисъл да се приема закон, чието пълно изпълнение е малко вероятно. Какъв е смисълът да се създава 170-хилядна армия от „спящи“ престъпници? Въпросите постави коментаторът в „Новая газета“ Ирек Муртазин. Според него законопроектът е отговор на нарасналото участие на младите в протести. В последните месеци властите затегнаха режима и превърнаха все повече акции на недоволство в нерегламентирани протести. Основните участници в тези демонстрации са именно младежи в донаборна възраст. След всеки нерегламентиран протест десетки младежи се озовават в полицейските управления. Много често властите опитват да изфабрикуват обвинения – за неизпълнение на заповеди, за нападения над полицаи и т.н. Сега вече процедурата значително се „опростява“ и вместо да търсят начини как да арестуват за по-дълго протестиращите, набързо ще им „лепват“ по две години за бягство от военна служба, коментира още Муртазин. Това не е първият случай за подобни мерки. В края на октомври миналата година Министерството на вътрешните работи на Руската федерация предложи да затегне отговорността на родителите и учителите на деца, които участват в неразрешени масови акции, т.е. протести. Повод за предложението бе увеличеният брой на непълнолетни, които се включват в демонстрациите.", "date": "2018.04.06", "title": "Закон срещу \"навалници\""}
{"url": "http://clubz.bg/66353-yuliq_krysteva_liceto_v_dosieto_ne_prilicha_na_men", "text": "Експертите действително смятат, че досието на Юлия Кръстева е автентично, но не и особено обременяващо. То не съдържа, според тях, недвусмислени доказателства за доброволна агентурна дейност на известната интелектуалка. Въпреки това досието е важен документ за лудницата на 20 век, пише \"Ди Цайт\".  За пръв път през живота си Кръстева се вижда представена в лоша светлина. Кой се интересува от нейните многобройни награди и почести, когато става дума за шпионаж? Историята е твърде понятна и се разпространява със светкавична бързина. И тази история е следната: една млада, красива и бедна българка пристига през 1965 г. в Париж. И скоро левият интелектуален елит на френската столица е в нозете й. По-късно тя въодушевява и либерален Ню Йорк. А в действителност същата тази бляскава интелектуалка е била само дребна шпионка от България?! В нашия телефонен разговор, продължават по-нататък авторите на публикацията, Кръстева казва нещо съвсем различно от онова, което казва „Сабина“ според досието: Същевременно тя съзнава, че тоталното отричане не помага. Досието изглежда „автентично“ и в нейните очи, но тя категорично се съмнява в истинността на съдържанието му. Кръстева не е сигурна, четем по-нататък в публикацията,  дали ще може да продължи необезпокоявано досегашното си ежедневие и работа - или ще трябва да се заеме сериозно с отправените й обвинения. Едно не може да приеме: Кръстева не е съгласна с оневиняващата я позиция, че през 70-те, както преди това и в София, тя действително е разговаряла с българските другари, но без да подозира, че тези разговори ще прераснат в досие от тайните служби. Тя продължава да държи на собствената си версия, посочва \"Ди Цайт\".  Кръстева, четем по-нататък, не може да си обясни наличието на своето досие по друг начин, освен като изфабрикувано от неговите автори. Още в края на 60-те тя била вече известна фигура в Париж. Всички я познавали. Поддържала тесни връзки с иконите на френския структурализъм, с Дерида и Фуко. Още през 1970 Ролан Барт публично хвалел теорията й за интертекстуалността. Нямало нищо вярно в твърденията за срещи в някакво си „скривалище“ или в кафене \"Клозери дьо Лила\". Тя твърди, че не познава агента Лука Драганов, до когото е изпратила картичка от Брюксел: Още една измислица: в досието пише, че по време на Пражката пролет тя заела страната на БКП. Глупости, заявява Кръстева. Навремето заемала позицията на ревизионист, не била срещу Пражката пролет, а срещу линията на Съветския съюз, посочва Кръстева в интервюто за \"Ди Цайт\".  „Пълно с грешки!\", възмущава се Кръстева, но особено се ядосва, че тъкмо „Ню Йорк Таймс\" в статията си по случая се въздържа от всякаква оценка за истинността на обвиненията. Юлия Кръстева преминава в контранастъпление, заключават авторите на публикацията в \"Ди Цайт\". ", "date": "2018.04.06", "title": "Юлия Кръстева: Лицето в досието не прилича на мен"}
{"url": "http://clubz.bg/66356-zaharieva_zapadyt_veche_ne_vqrva_che_rusiq_shte_vyrne_krim_na_ukrajna", "text": "Дори на европейско ниво все по-рядко се споменава окупацията на Крим, заяви външната министърка Екатерина Захариева пред Георги Коритаров в \"Свободна зона\" по телевизия \"Европа\". Коритаров пита дали това означава, че, както е казал Бойко Борисов при предишно гостуване в предаването, \"Западът преглътна Крим\". Таско Ерменков: Пиша за Крим вечерно време, по къси гащи Захариева повтори тезата си, че санкциите \"не са срещу Русия, те са срещу действията на Русия\" и че са нашата \"червена линия\" срещу недопустимите неща - незаконното анексиране на територии. И добави, че икономическите отношения между ЕС и Москва дори и след санкциите не показват спад в оборота.  Ще бъде ли бойкотирана срещата на върха ЕС-Западни Балкани Тя коментира и шанса срещата на върха в София по темата Западни Балкани да се провали заради Косово, отбелязано като възможност от белградския вестник \"Политика\": Но подчерта, че в никакъв случай няма да се изключи Косово от срещата. И добави, че екипът й работи усилено за това да присъстват всички държави, които в момента се колебаят 0 Испания, Румъния, Кипър и други. Захариева коментира и репликата на нейния руски колега Сергей Лавров, който заяви наскоро в телефонен разговор след срещата между сръбския президент Вучич и Путин, че България може да свали руски военни самолети, пратени на помощ на Сърбия.   Външният министър: В Румъния има \"солидно присъствие\" на руски шпиони В България \"най-вероятно има\" \"насищане с руски шпиони\", потвърди Захариева, коментирайки подобно твърдение на своя румънски колега Теодор Мелешкану.   Какво обаче е нужна, за да експулсираме поне един от \"насищането\", попита водещият. Ще бъде ли бойкотирана срещата на върха ЕС-Западни Балкани Външният министър: В Румъния има \"солидно присъствие\" на руски шпиони", "date": "2018.04.06", "title": "Захариева: Западът вече не вярва, че Русия ще върне Крим на Украйна"}
{"url": "http://clubz.bg/66330-horata_s_dohodi_mejdu_1000_i_2000_lv_plashtat_naj_mnogo_danyci", "text": "Хората с доходи между 1000 и 2000 лв. са с най-сериозен дял в плащането на данъци - 21.6%. Това показват данни, публикувани от   1% от задължените лица (с месечен доход над 3000 лв.) плащат 19% от данъка върху доходите на физическите лица през 2016 г., докато близо 2/3 от задължените лица (с месечен доход под 600 лв.) плащат по-малко от 1/4 от данъците. Нещо повече – сравнението между 2012 и 2016 г. показва, че именно делът на нискодоходните групи в платените данъци намалява, докато този на останалите групи се увеличава. С други думи не само че тези с по-високи доходи плащат общо повече данъци, ами и с течение на времето техният дял в платените данъци се увеличава. Доходната група с месечни доходи в интервала 250-600 лв. е интересна както от гледна точка на това, че е най-многобройна – включва около 1,1 млн. души, така и от гледна точка на платените данъци. Докато делът ѝ от общите задължени лица през 2016 г. е същият, какъвто е бил през 2012 г., то делът на платените данъци намалява от 24,7% на 20,3% Като цяло дебатът за \"справедливи данъци\" се фокусира върху данъчни ставки, понеже те са лесното, но изключително вредно решение. Този дебат размива по-важния въпрос, който е как да се повишат доходите, така че плащането на данъци, осигуровки и държавни/общински такси да не намалява чувствително разполагаемия доход на домакинствата. На първо място това става чрез полагане на труд, т.е. увеличаване на коефициента на заетост в страната. Не по-маловажен е и видът на труда, т.е. необходимо е и повишаване на квалификацията на работещите (и безработните) с цел получаване на по-високо заплащане, работа на пълен работен ден и без периоди на прекъсване. Именно това трябва да е стремежът – повишаване на доходите чрез работа, а не чрез преференциално третиране от държавата на една група от населението за сметка на друга и създаване на негативни стимули за укриване на доходи", "date": "2018.04.06", "title": "Хората с доходи между 1000 и 2000 лв. плащат най-много данъци"}
{"url": "http://clubz.bg/66357-magicheski_gol_pomogna_na_arsenal_sreshtu_moskovskiq_cska", "text": "Фаворитите за спечелване на турнира Лига Европа \"Арсенал\" и \"Атлетико\" (Мадрид) взеха добър аванс в първите четвъртфинали.  \"Артилеристите\" биха ЦСКА (Москва) с 4:1 на своя стадион в Северен Лондон. Резултатът бе фиксиран още през първото полувреме. Аарън Рамзи откри в 9-ата минута. В 15-ата следеният от Арсен Венгер руски национал Александър Головин вкара хубав гол от пряк свободен удар и изравни. Домакините обаче бързо си върнаха аванса. Още в 22-ата Месут Йозил бе съборен в наказателното поле и Александър Лаказет реализира от дузпа. Ако този мач бъде запомнен с нещо, това ще е голът на Рамзи за 3:1 в 28-ата. Уелсецът получи извеждащ пас от Йозил и от въздуха триково игра с топката със страничната част на ходилото, като ефектно прехвърли вратаря Игор Акинфеев. Получи се хем красиво, хем донесе резултат. 4:1 направи Лаказет в 35-ата. След почивката \"Апсенал\" изтърва много положения, Рамзи удари греда, а Акинфеев спаси доста удари. \"Атлетико\" би с 2:0 \"Спортинг\" (Лисабон) на новия си стадион в Мадрид. Коке откри още в първата атака в срещата, а Антоан Гризман удвои в 40-ата. И двата отбора пропуснаха  отлични възможности за още попадения. \"Лайпциг\" победи \"Олимпик\" (Марсилия) с 1:0 у дома. Единственото попадение реализира Тимо Вернер в 45-ата. Най-зрелищно бе \"Олимпико\" в Рим, където \"Лацио\" и \"Ред Бул\" (Залцбург) направиха 4:2.  Лулич откри за италианския тим в 8-ата минута. В 30-ата Бериша изравни. Малко след почивката Пароло отново изведе \"Лацио\" напред, преди да паднат три гола само за пет минути. Първо Минамино изравни в 71-ата, но \"орлите\" нанесоха двоен удар в 74-ата и 76-ата, когато Фелипе Андерсон и Имобиле поразиха мрежата на австрийския тим. Реваншите са другата седмица.", "date": "2018.04.06", "title": "Магически гол помогна на \"Арсенал\" срещу московския ЦСКА"}
{"url": "http://clubz.bg/66355-tozi_kojto_balansira_nqma_sobstven_kurs", "text": "Позицията на българското правителство по случая \"Скрипал\" беше продадена безболезнено на хората в страната – \"снишаваме се\", избягваме \"ескалация\", \"ще си говорим и с едните, и с другите\", \"избягваме нова Студена война\". Тази позиция обаче може да има трайни, негативни последици за страната. Накратко – тя руши доверието на основните ни партньори от ЕС и НАТО, и ни превръща в удобна мишена за провокации от страна на Русия. С неясното си поведение ние се самоизолираме в Европа и създаваме впечатление, че се стремим към непълноценен, половинчат статут в евроатлантическите организации.  Великобритания – ключова страна от ЕС и НАТО - счита, че е жертва на руска провокация. Тя споделя безпрецедентно количество разузнавателна информация с партньорите си и очаква от тях подкрепа чрез съвместни дипломатически действия. ЕС и НАТО - и над 20 страни членки, между които всички основни партньори - считат, че дадената информация е достатъчна за експулсиране на руски дипломати. Това се прави като сигнал към света, че подобно поведение няма да се толерира в ЕС. България – заедно с периферно малцинство от държави - решава да не експулсира руски дипломати.  Причините, които правителството на Борисов изтъква за решението си, се свеждат до \"липса на достатъчно доказателства\". Това е руската теза по случая \"Скрипал\". Австрия, която също не експулсира руски дипломат, споделя напълно позицията на Великобритания и не оспорва представените доказателства. Тя изтъква, че ще се въздържи от експулсиране, защото е неутрална държава (не е членка на НАТО) и Виена е седалище на ОССЕ, което може да се използва като платформа за преговори с Русия. Т.е. България не само не се солидаризира с останалите основни свои партньори, но и възприема руската гледна точка към скандала едно към едно.  Вместо да експулсира дипломати, България привиква своя посланик в Москва за консултации. Той обаче ще бъде върнат след Великден обратно, защото трябвало да открие изложба в руската столица. С този аргумент българската позиция придобива и леко абсурден характер.  През цялото време София твърди, че решението ѝ следва от факта на ротационното председателство на Съвета на ЕС. Това просто не е вярно. Като председател имаме ангажимент да работим за постигането на обща европейска позиция по въпроса. Заставайки на страната на периферно малцинство, всъщност ние пречим на постигането на консенсус. Вредите от тази позиция са ясни – спад на доверие у партньорите и засилени подозрения, че страната може да играе ролята на Троянски кон на Русия. Дали този спад на доверие ще е трайна тенденция зависи и от поведението ни оттук нататък. Но не може да се спори, че с решението си не сме подобрили имиджа си на Запад – напротив, влошихме го. В тази ситуация, когато очакваме да ни приемат в еврозоната, Шенген, банков съюз и т.н., позицията ни по \"Скрипал\" очевидно не работи за нас. На фона на тези реални щети се изтъкват евентуални бъдещи ползи от два вида. Първо, твърди се, че България по този начин би могла да посредничи между ЕС и Русия. Самото понятие \"посредник\" обаче говори, че се самоизключваме от ЕС. Нещо повече, как бихме могли да сме \"посредник\", когато защитаваме руската теза за липсата на \"достатъчно доказателства\"? България помогна на ЕС в преговорите с Ердоган, защото бяхме на същите позиции като партньорите си. В отношенията с Русия по казуса \"Скрипал\" ще сме безполезни, ако не вредни за ЕС, защото съдържателно сме в другия отбор. Второ, твърди се, че не трябва да гоним руски дипломати, защото искаме да реализираме съвместни енергийни проекти. Това са обаче различни неща – ако тези проекти са съобразени с правилата и са взаимноизгодни, те могат да се реализират със или без \"Скрипал\". Проблемът е, че е спорна тяхната рентабилност. Те със сигурност ще донесат ползи за определени местни лобита, но е вероятно да се окажат неизгодни за страната. Особено проблематичен е АЕЦ \"Белене\", за който дори БАН – срещу два милиона от правителството - не успя да произведе убедителен доклад, че централата някога ще е на печалба. А и да не забравяме, че такива мащабни руски проекти най-вероятно ще упражняват дългосрочно, сериозно (корупционно) влияние върху българските правителства. Тази външнополитическа каша е всъщност плод на вътрешнополитически сметки. От една страна Борисов не иска да загуби потенциални русофилски гласове, чиято мобилизация го изплаши по повод на Истанбулската конвенция. От друга страна той свикна да \"балансира\" и взе да го прави дори по въпроси, по които не може и не бива да се балансира. Тъй като БСП се измести силно в антиевропейска, проруска посока, Борисов ги последва, за да остане в \"центъра\" на политическата сцена. Така обаче той поставя под въпрос нещо досега устойчиво в ГЕРБ – следването на ясна проевропейска линия. Промяната уплаши Цветан Цветанов, който правилно осъзна, че с нея ГЕРБ няма да спечели нови гласове, но със сигурност ще загуби симпатизанти. Като цяло казусът \"Скрипал\" показа вътрешните ограничения на политиката на \"балансиране\", водена от Борисов. Този, който балансира, всъщност няма собствен курс, а се влияе силно от позицията на другите. Затова към момента външната политика на България изглежда така, все едно е дело на Волен Сидеров. Балансьорът рискува да стигне само до средата на избрания маршрут обаче. А в повечето случаи това е равносилно на \"доникъде\".", "date": "2018.04.06", "title": "Този, който балансира, няма собствен курс"}
{"url": "http://clubz.bg/66351-germaniq_nqma_da_ekstradira_puchdemon_po_obvinenieto_za_bunt", "text": "Германски съд отказа да екстрадира в Испания бившия каталунски премиер Карлес Пучдемон по обвинение в бунт заради ролята му в кампанията за независимост на областта, предаде Ройтерс. Съдът реши да го освободи под гаранция. Магистратите обявиха, че е възможно той да бъде екстрадиран по по-лекото обвинение – това за злоупотреба с държавни средства. Пучдемон бе арестуван на 25 март по искане н Испания при влизането му в Германия от съседна Дания. Съдебното решение означава, че Пучдемон, който избяга от Испания преди 5 месеца в Белгия, не може да бъде съден в родината си за бунт, ако бъде екстрадиран въз основа на по-лекото обвинение, каза говорителката на германския съд. Полицията в Германия арестува Карлес Пучдемон Сепаратисткият лидер избяга, след като испанският премиер Мариано Рахой уволни него и правителството му заради едностранното обявяване на независимост от парламента на Каталуня. Испания отхвърля решението на германския съд, заяви правителствен говорител  Мадрид. Испанският Върховен съд задейства отово европейските заповеди за арест на Пудемон и още четирима каталунски политици, избягали заедно с него в края на октомври 2017 г. Нито централното испанско правителство, нито Върховния съд в Мадрид са отговорили на въпроса на Ройтерс дали германският съд правилно  постановил, че Пучдемон не може да бъде съден в родината си за бунт. Германската прокуратура иска Пучдемон да бъде върнат в Испания Немските магистрати заявиха, ч обвинението за бунт, повдигнато от Мадрид, не е криминално деяние в Германия. Според магистратите не е налице и елемент на насилие, което би оправдало обвинение в национално предателство. Обвинението в бунт може да донесе до 25 години затвор в Испания. Германският съд определи гаранция от 75 000 евро. Пучдемон може да остане в Германия, докато продължават процедурите по екстрадирането, и да се явява всяка седмица в полицията, допълни Франке Холмер. Пучдемон урежда превода на парите за гаранцията към Германия, съобщи по телефона за Ройтерс германският му адвокат Волфганг Шомбург. Карлес Пудемон бе задържан в Германия, когато влезе там от Дания при завръщането си от Финландия в Белгия. Същевременно трима министри от кабинета на Пучдемон се предадоха на федералната полиция в Брюксел. Тони Комин, Меричел Серет и Люис Пуч избягаха заедно с него през октомври 2017 г. Тримата са били информирани за издадената европейската заповед за тяхното арестуване и са били задържани на това основание. След като ги е изслушал в продължение на 5 часа, съдията е решил да ги освободи под гаранция, тъй като е преценил, че няма опасност да избягат. Те обаче нямат право да напускат Белгия, длъжни са да имат постоянен адрес там и трябва два пъти седмично да се явяват в полицията. Германската прокуратура иска Пучдемон да бъде върнат в Испания", "date": "2018.04.06", "title": "Германия няма да екстрадира Пучдемон по обвинението за бунт"}
{"url": "http://clubz.bg/66352-gardiyn_zapadyt_ne_biva_da_izostavq_balkanite_v_pregrydkata_na_rusiq", "text": "Комисията за паметници и наименуване на улици и площади в Белград скоро ще се произнесе по предложението за издигане на статуя на Слободан Милошевич, покойния президент на Сърбия, който доведе Югославия до разпад и я въвлече страната си в поредица от катастрофални войни през 90-те години на XX век, предава \"Фокус\".  Това предложение, направено от младежкото крило на Социалистическата партия на Милошевич (която сега е част правителството в Белград), ни разказва много за състоянието на политиката в Сърбия и по-широкия регион на Балканите. На Запад Милошевич - който почина през 2006 г. по време на съдебен процес за престъпления срещу човечеството в Хага - е военен престъпник; за мнозина сърби той е човекът, който стана причина за понижаването на жизнения стандарт, изолирането на Сърбия и загубата й на територии, някога населени предимно със сърби. Почитането му изглежда няма смисъл. Но само на пръв поглед, защото за значителна част от сърбите той е положителен символ на отхвърлянето на Запада и на защита на националните интереси на Сърбия. Познавах Милошевич по-добре от повечето чужденци - срещах го много, много пъти по време на преговори за прекратяване на войната в Босна и Хергеговина и за предотвратяване на събитията в Косово - и няма съмнение, че той имаше чар и харизма. Но би било трудно за всеки обективен анализатор да каже, че постигнатите от него резултати за страната и региона заслужават безсмъртието му в бронз. Вече ясно има очертана грешна линия, която минава от Белград до Сараево към Скопие, а всъщност и до Будапеща и Варшава. Новото разделение е между онези, които вярват, че най-добрата им надежда за мир и просперитет е да се присъединят към международните организации като Европейския съюз и НАТО, основаващи се на правила, и тези, които основават надеждите си на стремежа към тесен национален интерес и романтично тълкуване на миналото. Тази втора група се подготвя за безкрайните изисквания, които ЕС поставя към кандидатстващите за присъединяване към Общността държави, и предпочита еластичността на московския модел - правителства, оглавявани от силни мъже, подкрепени от по-силни мъже, където корупцията е разумно дискретна и хората се държат зашеметени от капковото напояване с шовинизъм. Москва: Ако пратим самолети в Косово, да не би България да ги свали Разбираемо, Москва има интерес да популяризира интересите на тази втора група. Русия не пази тайна за това, че ще направи необходимо, за да гарантира, че православните християнски страни от бивша Югославия няма да се присъединят към НАТО, а ще останат вбити като клин между Гърция и нейните съюзници от НАТО на север. Това стои зад предполагаемия опит за убийство на бившия президент и премиер на Черна гора Мило Джуканович, за да не му се позволи да включи своята малка страна в НАТО през 2016 г .; зад еднакво суровите опити да се попречи на Зоран Заев да вземе властта от проруските националисти в Македония през 2017 г .; както и зад безкрайното ухажване на Милорад Додик, президента на Република Сръбска, който изглежда прекарва повече време в Москва, пиейки чай с Путин, отколкото в Баня Лука, където е правителството му. Дори в Белият дом, който едва ли е огнище на антируски предразсъдъци, заявиха на 14 март: Наследството на Милошевич за Москва не се крие в катастрофалното и дискредитирано ръководство на страната му, а в неговия възприеман статут на някой, който се изправи срещу Запада (въпреки че онези, които го познаваха, разбираха, че малко балкански политици са проамерикански и антируски настроени като Милошевич). Ето защо една статуя в сърцето на Белград ще бъде трън в очите на сърбите, които искат да видят страната си в ЕС, и място за поклон на привържениците на Москва. Не е изненада, че водещият защитник на издигането на статуята е настоящият външен министър на Сърбия и бивш говорител на Милошевич, Ивица Дачич, русофил от управляващия сръбския кабинет, и мъж, който руският му колега сметна за достоен при скорошно посещение в Белград да бъде удостоен с почетния Орден на приятелството. Отговорът на Дачич бе подновен ангажимент Сърбия никога да не се присъедини към западните санкции срещу Русия или да се стреми към членство в НАТО. За разлика от този топъл, сърдечен и неугасващ „романс“ между Русия и Сърбия, за Запада се говори рядко. Ще бъде ли бойкотирана срещата на върха ЕС-Западни Балкани Членството в ЕС е постоянна химера, която ще реши проблемите на икономиката на страните-кандидатки - нисък растеж, висока безработица и емиграция на младите хора. Непрекъснатите изисквания на Брюксел към кандидатите за провеждане на болезнени и трудни политически и икономически реформи в замяна на „бисквитка“ печели малко приятели. Освен това ЕС не изглежда да има никакъв план за региона, очевидно изоставяйки го на топлата прегръдка на Русия. Това е тест за усещането за европейска идентичност на региона. Независимо от трудностите, външните либерални сили са способни да постигнат напредък. Заев към Русия: Македония има подкрепата на народа си за НАТО В Македония харизматичният Заев получава все по-голяма подкрепа за своето прогресивно, антинационалистическо послание за помирение с Гърция, членство в НАТО и ЕС и равенство за всички граждани. И в партията на Ивица Дачич Саша Антич насърчава визията за млада, прогресивна Сърбия, която се радва на възможно най-близки отношения със Запада, визия, която му спечели приятели сред британските парламентаристи при посещението му в Лондон миналия месец. Човек не може да не се зачуди как тези сили биха се справили, ако страни като Великобритания и САЩ бяха по-малко заети с вътрешни проблеми и можеха да намерят време и ресурси, за да им предложат подкрепа. Когато бях в Белград през 90-те години на миналия век, ние помогнахме да запазим пламъка на демокрацията жив през най-тъмните моменти на региона, именно защото ние се ангажирахме с необходимите ресурси. Вашингтон и Лондон правят грешка да изоставят тази част от Европа и да излагат на опасност по-рано направените инвестиции и постигнатите резултати. Ще бъде странно, ако един човек, който представлява всичко, срещу което сме работили, да бъде обезсмъртен в бронзова статуя в центъра на столица на държава, която се стреми да стане част от Запад. Ще бъде ли бойкотирана срещата на върха ЕС-Западни Балкани Заев към Русия: Македония има подкрепата на народа си за НАТО", "date": "2018.04.06", "title": "\"Гардиън\": Западът не бива да изоставя Балканите в прегръдката на Русия"}
{"url": "http://clubz.bg/66373-martin_kamburov_s_200_gola_vyv_futbolniq_ni_elit", "text": "Мартин Камбуров записа впечатляващо постижение на най-високото ниво в българския футбол. Ветеранът вече има 200 гола и една вторият в цялата история, минал тази кота след Петък Жеков, който с 253 попадения е топреализатор №1. Камбуров, който е роден на 13 октомври 1980 г. в Свиленград, влезе в клуба (в който са само двама) в дербито на Стара Загора срещу \"Верея\" - 3:0. Един от големите в историята на \"Локомотив\" (Пловдив) откри резултата в 18-ата минута (гол №199), а в 86-ата бе точен за 3:0. Той получи фланелка с номер 200 на гърба. Между попаденията му се разписа Борислав Цонев в 42-ата. Десет от \"Ботев\" (Пловдив) биха \"Левски\" Така \"Берое\" измести \"Левски\" от третото място - точките са 51 срещу 50. По-рано днес \"сините\" паднаха безславно от \"Ботев\" (Пловдив) с 0:1. Мартин Камбуров е петкратен голмайстор на „А“ група. В България е играл за отборите на „Локомотив“ (Пловдив), „Ботев“ (Пловдив), „Свиленград“, ЦСКА, „Локомотив“ (София) и „Спартак“ (Плевен). Обличал е екипите също на „Ал Ахли“ (Дубай), „Астерас“ (Триполис, Гърция) и „Далиен Шиде“ (Китай). В своята кариера Камбуров е отбелязал общо към 250 попадения. Има 16 мача и 1 гол за националния тим на България.", "date": "2018.04.06", "title": "Мартин Камбуров с 200 гола във футболния ни елит"}
{"url": "http://clubz.bg/66372-ludogorec_obyrna_cska_sofiq_v_lud_mach_s_5_gola_i_cherven_karton_snimki", "text": "\"Лудогорец\" победи ЦСКА-София с 3:2 в Разград и дръпна с 6 точки пред \"червените\" в битката за титлата на Първа лига. ЦСКА водеше с 1:0 и 2:1, но домакините изковаха успеха в последните пет минути с обрат в напрегната битка, белязана с червен картон за Жеферсон от гостите и изгонване на Димитър Димитров-Херо от скамейката. С 10 души \"червените\" имаха ананс от 2:1 пет минути преди края, когато Клаудиу Кешеру и Якуб Шверчок забиха два гола. В сряда ЦСКА-София излиза срещу \"Левски\" в първи полуфинал за Купата на България. И ще бъде без Фернандо Каранга и Станислав Манолев - за натрупани жълти картони. Както и без Джеферсон заради изгонването. Неясна е и съдбата на Кирил Десподов, който получи контузия. \"Орлите\" и \"червените\" направиха страхотен мач - трети пореден този сезон между тях, в който отново пролича, че са най-добрите в България. Битката за титлата далеч не е предрешена. Двубоят вървеше равностойно. В 11-ата минута Върджил Мисиджан удари греда с хубав диагонален удар. В тези минути обаче ЦСКА-София не позволяваше на по-опитния си съперник да играе играта си. \"Червените\" бяха отлично подредени и преливаха добре в двете фази. В 45-ата минута Кирил Десподов откри резултата с прекрасно изпълнение на пряк свободен удар под напречната греда - 1:0. След почивката за няколко минути положението на гостите стана критично. Десподов бе заменен заради контузия. В 51-ата влезлият като смяна Якуб Шверчок изравни, като се възползва от грешка в защитата на “червените”. Натискът на \"зелените\" се засили е в 55-ата Клаудиу Кешеру удари греда от фаул. Малко след това Жеферсон изблъска Светослав Дяков и получи втори жълт картон, след като бе видял първия малко по-рано - при свободния удар на Кешеру. Съдията Станислав Тодоров обаче спести поне предупреждение на Дяков, който имаше активна роля в кратката свада край тъчлинията, посягайки на \"червен\". Мачът се изнерви и придоби типичното за двубоите между двата тима лице - с нарушения, провокации и изблици. А до този момент вървеше спокойно. Фернандо Каранга получи “дежурния” си картон - той пък изблъска Игор Пластун. И ще пропусне следващите два мача на отбора си, първият от който е срещу \"Левски\" в сряда. В 61-ата бразилецът можеше да бъде и изгонен, но съдията предпочете да му спести отстраняване заради грубо нарушение срещу Сисиньо. Димитър Димитров-Херо остро протестира и заслужено бе пратен на трибуните. А Стамен Белчев не чака дълго и замени Каранга с Хеан Бланко. Играчите му пък проявиха характер. В 71-ата те изплетоха хубава атака, при която Едвин Джеси проби и поднесе топката на Рубен Пинто, който върна аванса на ЦСКА - 2:1. И ЦСКА-София предвкусваше втори пореден успех в Разград по сходен сценарий. Миналата есен тимът спечели с 2:1 с 10 души след обрат. Сега обаче не стана така, макар че столичният отбор стоеше равностойно. Две центрирания и лошо покритие в тила на ЦСКА решиха всичко. В 85-ата минута Кешеру изравни след кратко разбъркване, а в 88-ата Шверчок с глава направи 3:2. Типичен \"лудогорски\" финал. А ЦСКА-София допусна едва втора загуба през сезона и първа от 22 юли 2017 г.  ", "date": "2018.04.06", "title": "\"Лудогорец\" обърна ЦСКА-София в луд мач с 5 гола и червен картон (СНИМКИ)"}
{"url": "http://clubz.bg/66345-obidata_%E2%80%93_noviqt_politicheski_trend", "text": "В света, в който фалшивите новини непрестанно се опитват да изграждат паралелна реалност чрез изкривяване на действителността, чрез тролове и подмяна на истината, неусетно и без да срещне особена съпротива, езиковата агресия излезе от ролята на аутсайдер, на нещо извън нормата, доби самочувствие и усещането е, че се върви ускорено към нейната „нормализация“. Процесът на вулгаризация на политическия език в България тече от години, но през 2017-а сякаш се стигна до някаква връхна точка. И след като повече от 10 години Волен Сидеров, който някога обиждаше колегите си депутати и цялата политическа класа на прасета (по-точно на „грухтящи прасета в безчувствени топки лой“ – при откриването на заседанието на Народното събрание през 2005 г.), беше скандал, сега този тип говорене е всекидневие. И като още едно солидно доказателство за преобръщането на смислите – Сидеров днес е кротък, езиково въздържан даже, очевидно като знак, че трудно може да направи впечатление сред всекидневното изобилие от обиди и нелицеприятни квалификации. Вулгаризацията може да се определи като опростенчество, опростителство, опошляване, банализиране, казва тълковният речник. Тя означава унищожаването на диалога, неспособност да се борави с аргументи, ограничен речник, примитивни езикови конструкции. Всичко това създава среда за разцвета на обидите почти както влагата действа благоприятно на спорите на мухъла. Политиците обиждат, защото все по-разпространеният партиен човек и депутат е комбинация от бедна мисъл, ограничен речников запас, огромна словоохотливост и високо самомнение. (Той е спокоен, че докато е послушен, партията бди над него.) Това е често срещано обяснение. Материалът е такъв, какъвто е подбран или грижливо партийно отгледан и формиран в благодатната среда на изчезваща толерантност и приемане на другите. А самата реплика на Бойко Борисов го преследва през годините и трайно се е настанила в масовото съзнание, въпреки че премиерът ни оттогава е родил стотици хитови фрази. През 2009 г. на среща с българи в Чикаго пресният лидер на ГЕРБ споделя, че „материалът, дето се явява на избори или от който можем да избираме като кадри, никак не е голям“. Тази на пръв поглед безобидна констатация по-късно се доукрасява и с определението „лош“ към материал и е цитирана – обидено – многократно и по различни поводи. Самият Борисов добре осъзнава, че репликата, хиперболизирана с течение на времето, е заживяла свой самостоятелен живот. Затова и силно се нервира на нейното припомняне. Усеща, че тя го прави уязвим. Да, българите сериозно се обидиха тогава. Дори и това въобще това да не е била целта на лидера на ГЕРБ. Имало е след това много други случаи, в които той се е правил на народопсихолог и е изказвал доста по-малко приятни наблюдения за „националната душа“ (не точно с тези думи), но ефектът на „материала“ не е постигнат. Обяснението – българинът е силно докачлив по отношение на качествата и успехите си. Така и дълго остана да се помни едно наблюдение на някогашния лидер на някогашното НДСВ и премиер Симеон Сакскобургготски, че трябва да си сменим чипа. През миналата година „големият удар“ беше на все-така-депутата от БСП Иво Христов, който обяви пред симпатизанти в Раднево: Христов се разгневи, че поводът за изказването на Мария Захарова, говорителката на руското МВнР, е бил „омаскаряването на Паметника на Съветската армия, като на този паметник са били изписани антисемитски лозунги“. А думите ѝ са изтълкувани неправилно. По-късно след вълната от негативни реакции той реши да обясни – неособено убедително и без особен успех, че „дебил“ е медицинско понятие. Немного след това класикът (или по-точно рецидивистът) на непремереното говорене Вежди Рашидов също не пропусна да се запише с ново наблюдение за особеностите на националния дух. В интервю за БНТ депутатът от ГЕРБ горчиво отбеляза, че България изнася потенциала си в чужбина, а остава това, което „не става за чеп за зеле“. И Иво Христов, и Вежди Рашидов под натиска на разрастващото се неодобрение се извиниха за думите си, макар и без никаква вътрешна убеденост, че са сгрешили. Обидните им квалификации обаче дълго ще се помнят, цитират, перифразират и модифицират. А обидата, като в приказката за мечката и лошата дума, си остава у българина, не минава. Изказванията и на двамата са изпълнения на ексцентрични солови играчи. (Макар че те до голяма степен се превръщат в изразители на мнението на свои по-обиграни, по-хитри или по-въздържани колеги депутати за разделението на „ние“ и „те“, политиците и масата.) Практиката показва, че обидата тип „накърняване на националната чест и достойнство“ трудно се преглъща. (Ако е с източник извън страната, положението става още по-тежко. Справка – чехът Давид Черни и неблагоразумието му да изобрази в инсталация България през 2009 г. като WC тип клекало. Това автоматично го вкара на челно място в списъка на враговете на народа.) Вторият тип обида, която през 2017 г. придоби размерите на епидемия, е словесното обругаване, етикетиране и нападане на опонента. Тя се превръща в неприятен политически тренд. Ситуацията е показателна – усещането, което се създава, е, че едва ли не всеки обижда всеки и всеки съди всеки. Само като илюстрация – двамата лидери на ГЕРБ и БСП в момента взаимно се съдят, Борисов Нинова за „Крадецът вика: Дръжте крадеца“, а Нинова е обидена на Борисов и на ГЕРБ за прозвището „Г-жа Лъжа“ и че е била член на СДС. Освен това тя обяви вече, че завежда дело срещу Десислава Атанасова от ГЕРБ. Елена Йончева съди Борисов, Валери Симеонов съди Елена Йончева... Списъкът е много дълъг. (Само в скоби, разбира се, трябва да се отбележи, че Борисов и Нинова трябва да внимават с взаимните си заведени дела. Съвсем близката история помни как сегашният премиер осъди Волен Сидеров и той скоро след това му стана коалиционен партньор... Да не се получи нова поговорка: „Който съди другиго, после в коалиция влиза с него“.) Заплахата за съд между политиците днес почти е заместила поздрава „Добър ден“. (А имаше време, когато големите двигатели на завеждане на съдебни дела бяха Волен Сидеров, Яне Янев и Николай Бареков.) Извън шегата обаче пленарната зала е свидетел на всекидневната липса на парламентаризъм и все по-ниско сваленото ниво на дискусиите и обсъжданията. Обидите са вече приет тон на общуване. Дотолкова, че етикети като „фашист“ или „комунист“ не правят никакво впечатление и не изискват реакция. А езикът на омразата често е подминаван с вяла съпротива. Обидите са неизменна част от политическото общуване, но в нормална ситуация те са някъде в периферията и предизвикват реакция. Една завоалирана, перфидна обида на Румен Петков към Татяна Дончева, че „тишината в спалнята ражда безумие“, беше коментирана и през годините стана знак за недобър тон в отношението към жените. Друг по-пресен пример е с вече бившата депутатка Магдалена Ташева от „Атака“, която нарече сирийските бежанци „сган“ и „канибали“. Тя беше остро осъдена от различни посоки, днес говоренето против бежанци, мигранти и т.н. е банализирано, което го прави опасно. Ето и няколко характеристики на ситуацията на криза в политическото говорене, в която триумфират обидите и нападките. Ad hominem (от лат. – „към/срещу човека“ или „към/срещу личността“. Още argumentum ad hominem – аргумент към човека или лична нападка). Така се нарича аргумент в логиката, реториката и критичното мислене, който е насочен към личността на опонента, а не към неговите доводи. Примерите са всекидневни, но председателят на парламентарната група на ГЕРБ Цветан Цветанов, на когото, изглежда, е зачислен като цел за атака президентът Румен Радев, направи показнó – без пряка грубост, но с насаждане на мнение. На коментар на Радев, че в ГЕРБ има лобизъм по отношение на купуването на нови изтребители, Цветанов сякаш между другото обясни своето мнение по моралните казуси: „За мен политик, който иска да дава морални оценки и да бъде съдник на процесите, той трябва да изповядва на първо място семейните ценности. Това мога да го отправя като питане към президента Радев. Не е ли така? Може ли да даваш морални оценки, при положение че... мисля, че по-добре е да спра“, каза той „между другото“ на пресконференция в Шумен. Двете партии са напълно вживени в ролите си и като по сценарий си разменят предвидими обвинения, често полуистини и персонални неласкави характеристики. Драматургията е семпла, но повтаряща се – БСП дава пресконференция във вторник с атаки и призиви, от ГЕРБ малко по-късно контраатакуват. В тази пиеса задочните диалози най-често са женски. „Остриетата“ на ГЕРБ са Десислава Атанасова и доскоро, преди да стане парламентарен председател, Цвета Караянчева, в парламента подкрепени и от Снежана Дукова. В БСП лидерката Корнелия Нинова сама най-добре си върши работата. Далеч по-сковани и лишени от въображение, когато трябва да я заместват, са соцдеятели като Валери Жаблянов или Крум Зарков. Тези словесни сблъсъци обаче не носят нищо конструктивно и са уморителни и досадни упражнения по взаимно нападане с често уличен или интриганти език, с говорене с тежък махленски привкус. Вече почти не минава и ден в политическия живот без размяната на тежки обвинения и кръвни обиди: „ Над всички в тази често безвкусна игра е двойката Борисов–Нинова. От предишни времена двамата все се разбират „като мъже“. Премиерът с удоволствие „вдига топката“ на лидерката на БСП. И колкото и да е потънал в международни дела, грижи по европредседателството, Балканите и въобще в разрешаване на геополитически проблеми, той никога не пропуска да отговори на опонентката си. Лидерката на БСП пък упорито е решила, че за да има успех, трябва да се превърне в женско копие на Борисов, като последователно го имитира – „разчупено“ говорене, фамилиарничене, пустословие, поддържане ниво на „кръчмарска препирня“. Депутат от ГЕРБ даже описа емоциите на опозиционната лидерка като плод на „някаква нейна тежка фиксация“ към премиера „и на невъзможността ѝ да живее без него“. Това наблюдение обаче е в сила и в обратната посока – и двамата са си нужни. Играта е ясна. Едните се доказват като опозиция, другите, че въпреки опасния си и вреден противник управляват – подразбира се – успешно. И двете страни, ругаят и нерядко разпространяват фалшиви новини – като го правят все за благото на България. Ето и два сюжета, които нямат нужда от допълнителен коментар. Наркотрафиканти в парламента Някак между другото Бойко Борисов обяви, че в парламента има хора, замесени в наркотрафик и купуване на гласове. Борисов каза това в отговор на питане как ще отговори на Нинова, че е страхливец, както и че е знаел за това, че здравният министър е сключвал договори, с които е облагодетелствал своите близки. Реакцията на БСП и Нинова беше мигновена и те захапаха стръвта: От соцпартията поискаха и прокуратурата да провери какво стои зад думите на Борисов… Бойко Борисов на конгреса на ГЕРБ: „Оградата по границата била паднала при наводненията. Ами преди нямаше ограда! Ние я направихме. Ама прескачали я. Той и Левски ще я прескочи, ако беше жив!“ Корнелия Нинова: „В нашата история има събития и имена, които през всички години са олицетворявали националния ни идеал и гордост. Едно такова име е Васил Левски. (...) Българският министър-председател обаче сравни Левски с нелегалните мигранти. (...) Остро осъждаме това изказване и настояваме Бойко Борисов да се извини на народа ни. Скъпи българи, над всяка партия, над всеки политик стоят святи за България личности. Във времето на разделение, в което живеем, останаха твърде малко неща, които ни събират. Нека се обединим и не позволяваме на никого да поругава националните ни герои.“ Популисткото говорене, скъсяването на дистанцията, народняшкият стил и речевите атаки към политическите опоненти се налагат от премиера Бойко Борисов от години. Подемът на „Обединените патриоти“ до трета политическа сила и до коалиционен партньор в правителството, от който зависи стабилността на управлението, обаче изведе на преден план начин на говорене, в който доминират езикът на омразата, крайното отрицание на другите, различните, и създаде среда на нетърпимост, на нетолерантност, зададе тон на взаимна грубиянщина и нападки. Носителите на езиковата агресия, които в предишни парламенти въпреки усилията си стигаха най-много до ролята на „златен пръст“, сега излязоха от маргинализацията и станаха управляващи, започнаха да налагат тон, който се превръща в норма. И въпреки че Волен Сидеров е решил да лъска имиджа си на „Извини-се-бе“, това нищо не променя. За разлика от него Валери Симеонов и преди, и сега е словесно нападателен, като тонът му се е втвърдил в съзвучие с вицепремиерския пост. Наскоро той беше осъден на първа инстанция от Бургаския районен съд за антиромската му реч като народен представител от трибуната на Народното събрание на 17 декември 2014 г. Ето и откъс от скандалното изказване: „Защо хората, които по времето на социализма преди 25 години работеха, пращаха децата си на училище, даваха своя принос в създаването на обществени блага, сега са се превърнали в нагли, самонадеяни и озверели човекоподобни, изискващи право на заплати, без да полагат труд, изискващи помощи по болест, без да са болни, детски за деца, които играят с прасетата на улицата, и майчински помощи за жени с инстинкти на улични кучки?“ Проблемът с присъдата на Симеонов за реч на омразата обаче е, че това е изключение, а тенденцията е различна – настъплението на грубиянското говорене като израз на езиково, интелектуално и политическо безсилие. Истинската драма в непрестанното замеряне с обиди и елементаризирането на  общуването е, че то създава цялостно усещане за обезценяването на думите. Което по-общо означава загуба на смисъл.", "date": "2018.04.06", "title": "Обидата – новият политически тренд"}
