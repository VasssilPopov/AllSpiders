{"url": "https://clubz.bg/87568-vremenno_e_sprqno_metroto_zaradi_padnal_na_relsite_chovek", "text": "Временно е спряно движението на метрото в участъка от спирките „Стадион Васил Левски“ до „Сливница“ заради инцидент с паднал човек на релсите. Това съобщиха за агенция „Фокус“ от пресцентъра на Столична община. Човекът е откаран в болница. Полицаите оглеждат мястото на инцидента. В този участък са пуснати автобуси, които да превозват пътниците. ", "date": "2019.09.08", "title": "Временно е спряно метрото заради паднал на релсите човек"}
{"url": "https://clubz.bg/87559-franciq_obyrka_himna_na_albaniq_i_se_izvini_na_armeniq_video", "text": "Организаторите на европейската квалификация Франция - Албания (4:1) сътвориха не един, а два гафа преди двубоя на \"Стад дьо Франс\" снощи. Първо те объркаха химна на албанците с този на Андора. Настана смут, феновете започнаха да освиркват и показват неприлични жестове. Играчите се оглеждаха недоумяващи, а треньорът Едоардо Рея запротестира. Първи го успокои селекционерът на световните шампиони Дидие Дешан и увери, че ще има корекция. Церемонията бе прекъсната за няколко минути. В крайна сметка зазвуча правилния в случая химн. Тогава дикторът на стадиона имаше решителна намеса. Той се извини на арменските фенове и призова своите да уважават арменския химн. Все пак бързо се коригира и изрече най-накрая \"Албания\" и \"албанските\". А на терена \"петлите\" не се посрамиха и разбиха опонента си с 4:1. Гостите намалиха от дузпа в добавеното време. В другите мачове от група Н Исландия би Молдова с 3:0, а Турция едва успя да се справи с Андора с попадение в 89-ата минута. Франция, Турция и Исландия имат по 12 точки, Албания е с 6. Вчера България беше разгромена с 0:4 от Англия и остава на последното място. Много интересна е битката за второто място, още повече след като Косово обърна Чехия с 2:1 в Прищина. Патрик Шик откри в 16-ата минута, но радостта на гостите трая кратко - Видат Мурики изравни в 20-ата. В 67-ата Войвода осигури ценни три точки за косоварите. Англия е начело с 9 т. и мач по-малко, нататък са Косово - 8, Чехия - 6, Черна гора и България с по две. В най-интересния мач на вечерта Португалия не допусна грешка като гост на Сърбия - 4:2, за първата си победа в квалификациите. Уилям Карвальо осигури преднина на иберийците в 42-ата, а в 58-ата Гонсало Гедеш удвои. Никола Милинкович-Савич върна интригата в 68-ата, но Кристано Роналдо се намеси в 80-ата - 3:1. \"Плавите\" не искаха да се предават и Александър Митрович беше точен за 2:3 в 85-ата. Малко след това обаче Бернардо Силва фиксира крайния резултат.", "date": "2019.09.08", "title": "Франция обърка химна на Албания. И се извини на Армения (ВИДЕО)"}
{"url": "https://clubz.bg/87564-borislav_ignatov_ne_se_otkazvam_prodyljavam_s_oshte_po_golqma_reshimost", "text": "Кандидатът за кмет на София от \"Демократична България\" арх. Борислав Игнатов не се отказва и ще води битката за столицата \"с още по-голяма решимост\", обяви той в официално изявление във фейсбук. Днес е денят Повод за реакцията му са несъвместими с журналистическата етика снимки на приятелката му, разпространени преди дни от ПИК. Унизителната постъпка доведе и до медийно обединение.", "date": "2019.09.08", "title": "Борислав Игнатов: Не се отказвам, продължавам с още по-голяма решимост"}
{"url": "https://clubz.bg/87497-novite_klimatichni_epidemii", "text": "В най-ранния си стадий бъбречната недостатъчност се развива тихо в тялото, без симптоми. Постепенно обаче състоянието на заболелия се влошава, особено ако не се вземат мерки навреме, бъбреците функционират все по-трудно, докато в един момент не откажат - следват диализа и трансплантация, и много често - смърт. В началото на 90-те години на миналия век здравните власти отчитат бум на заболелите от хронична бъбречна недостатъчност в Централна Америка, разказва Vox.. Епидемията засяга основно селскостопански работници, които берат захарна тръстика на брега на Тихия океан в Ел Салвадор и Коста Рика - това е едно от най-горещите места в целия регион. Към днешна дата над 20 хил. души са умрели, а още хиляди са стигнали до диализа. Днес изследователите градят хипотези какво е предизвикало епидемията, известна като \"Мезоамериканската нефропатия\". И главният заподозрян е глобалното затопляне. Това е основната хипотеза, която обяснява тази епидемия. Има и подобен бум на болестта в Индия и Югоизточна Азия, където също се измерват изключително високи температури. Болните се смятат за климатични жертви. Роберто Лучини, преподавател по обществено здраве и околна среда в Маунт Синай, който изучава феномена смята, че това е първата епидемия, която е пряко обвързана с климатичните промени.  Скорошна статия в   говори за новата ера на здравни кризи, свързани с климата - познати болести засягат големи общности от хора или се появяват нови заболявания. Така че хроничната бъбречна болест вероятно ще е само една от многото, които се са обвързани с промените в климата. Според нови изследвания тя вече засяга и топлите американски щати Калифорния и Флорида като страдат хората, които работят навън, в южната част на САЩ. Основната идея: Когато хората са изложени по-дълго на много силна топлина, те се потят повече. Ако не се рехидратират по-усилено или нямат достъп до чиста питейна вода, бъбреците, които трябва да филтрират мръсотията и регулират течностите в тялото, са подложени на стрес, започват да пресъхват. С времето това води до камъни в бъбреците и хронично увреждане. Много неща могат да стресират правилното функциониране на бъбреците. Най-честите причинители са други хронични болести като диабет или високото кръвно налягане.  Когато обаче започва епидемията в Централна Америка учените са озадачени - работниците нямат нито една от тези предпоставки за развитието на заболяването.  Първоначалното проучване показва, че много от засегнатите работят на открито, основно на тръстиковите полета, при изключително високи температури.Епидемията е по места, в които има едни от най-резките температурни скокове от 40-те години на миналия век насам. Появяват се (и все още ги има) хипотези, че и други фактори - химикали от пестициди например - са причината за ръста на заболяването.  Група от изследователи на климата откриват, че епидемиите от развиване на хронична бъбречна недостатъчност  е по-вероятно да избухнат в места, в които има рязък скок на температурите, по-дълги и по-чести топлинни вълни и намаляване на количеството на валежите. Климатичните промени. Истината, която започнахме да приемаме... В едно епидемиологично място в провинцията Гуанакасте в Коста Рика на брега на Тихия океан се оказва например, че има скок от 10 пъти в случаите на болестта при мъжете и четири пъти скок при жените - от 70-те години на минали век. Климатичните промени играят роля за епидемиите, дали става въпрос за доминираща роля или рисков фактор, учените не са сигурни все още, но смятат, че има връзка между топлинния стрес, дехидратацията на бъбреците и топлинните вълни в тези региони.", "date": "2019.09.08", "title": "Новите климатични епидемии"}
{"url": "https://clubz.bg/87566-devet_godini_po_kysno_ferari_otnovo_specheli_u_doma", "text": "Седмица след като постигна първа победа за сезона във Формула 1, \"Ферари\" най-сетне спечели и на домашната си писта \"Монца\" - за първи път от 2010 г. насам. А както и на \"Спа\", най-високо на подиума се качи Шарл Льоклер. Младият пилот записа впечатляващ успех - той потегли от първа позиция, още на старта удържа атаки на Люис Хамилтън, направи го майсторски и след това, а в края удържа и Валтери Ботас.  \"Ферари\" записа първа победа през сезона във Формула 1 Финландецът остана втори, световният шампион - трети, след като допусна грешка при поредния си опит да изпревари Льоклер. Заради поредна неубедителна изява съотборникът на Льоклер в тима на \"Скудерията\" - Себастиян Фетел, беше затворен с една обиколка и не записа точки. Лидер в генералното класиране при пилотите остава Хамилтън, а най-близкият му преследвач Ботас е на 63 точки. Оформя се битка за третото място между Макс Верстапен, Льоклер и Фетел.  Следващото състезание от календара е Гран При на Сингапур на 22 септември.", "date": "2019.09.08", "title": "Девет години по-късно \"Ферари\" отново спечели у дома"}
{"url": "https://clubz.bg/87477-radostta_da_jiveesh", "text": "След векове изследователска работа сме се добрали единствено до извода, че съзнанието няма специфично местообитание, форма, вид, цвят или друго някакво осезаемо качество, каквото можем да припишем например на сърцето и белите дробове, или пък както можем да опишем основните принципи на кръвообращението и областите, които контролират съществени жизнени функции като метаболизма. Колко по-лесно би било да заявим, че съзнанието – толкова потискащо неопределимо явление – изобщо не съществува, или да махнем с ръка и да го запратим във въображаемия свят на призраците, гоблините и феите. В действителност никой не би се осмелил да отрече съществуването му. Ние мислим, чувстваме, усещаме, че ни наболява гърбът и краката ни изтръпват. Можем да определим кога сме изморени, напрегнати, щастливи или тъжни. Неспособността да локализираш и да дефинираш един феномен съвсем не означава, че той е нереален. Единственият извод е, че все още не разполагаме с достатъчно информация, за да предложим работещ модел. Ще използвам проста аналогия – можем да сравним научното схващане за съзнанието със своето собствено отношение към нещо толкова обикновено като електричеството. За да светнеш лампата или да пуснеш телевизора, не се искат кой знае какви познания относно електрическата верига или електромагнитните полета. Ако крушката не работи – сменяте я. Ако телевизорът не тръгне, проверявате кабелната или сателитната връзка. Може да ви се наложи да смените изгорялата крушка, да пристегнете кабела, свързващ телевизора със сателита, дори да подмените изгоряла лампичка. В най-лошия случай се налага да прибегнете до услугите на техник. Но това, което определя всичките ви действия, е едно основно разбиране – има ток. Подобна ситуация наблюдаваме при функционирането на съзнанието. Съвременната наука е успяла да идентифицира много от клетъчните структури и процеси, способстващи интелектуалната, емоционалната и сетивната активност, които свързваме със съзнанието. Но все още е далеч откритието какво действително представлява то. Всъщност колкото по-задълбочено учените изучават менталната активност, толкова по-близо стигат до будисткото схващане за съзнанието като постоянно разгръщащо се събитие, а не конкретна същина. Ранните преводи на будистки текстове описват съзнанието като конкретна „вещ\" или „нещо\", битуващо отвъд границите на тогавашното научно познание. Тези неточни преводи обаче се основават на наложилата се в западната наука презумпция, че всичко преживяно трябва да има физическо съответствие. По-новите интерпретации на класическите текстове представят концепция за съзнанието, доста по-близка до схващането на съвременната наука – като неспирен поток от събития, нещо случващо се, основано на взаимодействието между трайните „психически навици\" и непредвидимите елементи на непосредствения опит. Будистките и западните учени споделят мнението, че именно съзнанието отличава живите или разумни създания от другите организми като тревата или дърветата и още повече от онези неща, които така или иначе считаме за неживи – скали, обелки от бонбони, циментови блокчета. Съзнанието всъщност е най-същественият определящ аспект на създанията, притежаващи качеството „съзнателност\". Дори земният червей притежава съзнание. Разбира се, не тъй сложно като човешкото, но пък може би в простотата се крие някаква добродетел. Не съм чувал червей да е стоял буден цяла нощ, потънал в тревожни мисли какво се случва на фондовата борса. Будистите и повечето съвременни учени са единомишленици по още един пункт – че съзнанието е най-съществената отлика на живата природа. То е в известен смисъл „кукловодът\", а тялото и останалите форми на общуване, съставляващи аспекта „реч\", са само марионетки. Можете да изпробвате тази идея върху себе си. Почешете се по носа. Какво разпознава подраскването? Дали тялото усеща само по себе си? То ли насочва вдигащата се ръка и подрасква собствения си нос? Или пък да вземем например жаждата. Ако ви се пие, именно съзнанието регистрира жаждата, кара ви да си поискате чаша вода, насочва дланта ви да вземете чашата и да я поднесете към устата си и накрая ви нарежда да преглътнете. Пак съзнанието регистрира удоволствието от задоволената физиологична потребност. Въпреки че е невидимо, съзнанието присъства навсякъде и действа неуморно. То е в дъното на способността ни да различаваме сградите от дърветата, дъжда от снега, ясното небе от облачното. Ала понеже съзнанието е толкова основополагащо условие за нашето съществуване, повечето от нас го приемат за даденост. Не си правим труда да се запитаме откъде произтичат мислите „гладен съм\", „искам да си вървя\", „искам да поседна\". Не си задаваме въпроса: „Къде е съзнанието – вътре в тялото или някъде отвъд него?\". Къде е началото му, къде битува и къде е краят му? Има ли форма и цвят? Дали изобщо съществува? Или пък не е нищо повече от безсистемна активност на нервни клетки, добили с течение на времето силата на навик? Но ако искаме да сложим край на безбройните болезнени преживявания, страдания и неудачи, които ни връхлитат в ежедневието, ще трябва да вникнем в значимостта на факта, че притежаваме съзнание, да направим усилие да се вгледаме в него и да разберем основните му черти. Това всъщност е много просто. Отначало изглежда трудно, защото сме свикнали да наблюдаваме само външния свят, на пръв поглед пълен с интересни обекти и изживявания. Да се вгледаме в собственото си съзнание е все едно да се опитаме да видим тила си без огледало. Сега ви предлагам един лесен тест, за да ви демонстрирам колко проблематично е да гледаме на съзнанието с арсенала на обичайните познавателни механизми. Не се безпокойте. Няма да получите двойка на този тест и нямате нужда от молив за попълване на листовки. Ето го и теста: следващия път, когато седнете да обядвате или да вечеряте, просто се запитайте: „Кое е онова, което мисли, че тази храна е вкусна или пък блудкава? Кое е онова, което разпознава храненето?\". Отговорът изглежда очевиден: „Моят мозък\". Но когато наистина помислим за мозъка от перспективата на съвременната наука, откриваме, че обяснението далеч не е толкова просто.", "date": "2019.09.08", "title": "Радостта да живееш"}
{"url": "https://clubz.bg/87563-pytishtata_iz_bylgariq_blokirani_ot_trafik_i_katastrofi", "text": "Магистралите и другите основни пътни артерии в България са блокирани от трафик и катастрофи в последния ден от празниците. Очаква се движението да е тежко до края на деня. Автобус се заби в камион на АМ \"Хемус\" на около 23 км от София. При сблъсъка са пострадали шофьорът и още седмина пътници, предаде бТВ. На място отидоха линейки. Ранените са настанени в столични клиники. Пътен инцидент блокира за часове и АМ \"Тракия\" - на 154-ия километър в посока Бургас. И тук има пострадала жена. 12-годишно момче загина на подбалканския път в района на град Николаево. Другите трима в колата са откарани в болница в Казанлък.  Натоварено е движението по АМ \"Струма\" и контролно-пропускателните пунктове. На Кулата има километрична опашка. Камионите са спрени от движение от 16 до 20 часа. Опашки са се образували също на пътя Гоце Делчев - Симитли, на прохода \"Предел\" и по целия главен път Е-79.", "date": "2019.09.08", "title": "Пътищата из България блокирани от трафик и катастрофи"}
{"url": "https://clubz.bg/87494-iskam_si_trotinetkata_ili_za_naj_noviq_vrag_na_pytq", "text": "Слизайте от тротинетките и яхвайте колите докато измислим регламент. В столичната пътна полиция се осъзнаха, че новите возила са незаконни и заплашиха с глоби оттук насетне. Аз пък имам един въпрос: не можеше ли преходно да се легализира ползването на една, без да преувеличавам - уникална алтернатива за автономно придвижване, каквато са електрическите тротинетки? Уникално функционална и уникално безопасна. Регламент трябва да има. За екелктрическите нови возила, щом има за автомобили и велосипеди. КАТ ще глобява, ако карате тротинетка по пътното платно в София Но кога ще има? И защо чак сега се започва работа по регламента? И защо е тази внезапна пълна забрана? Никой не казва, а журналистите не питат. Електрически тротинетки са масово явление от година поне. Електрически мотопеди и велосипеди се движат по пътищата ни от над 10 години. От дълбок сън ли се събуждаме? Липсвало типово одобрение, не може така. Адекватното е да се посочи какви инциденти настъпват, дали са свързани с някакви конструктивни недостатъци на тротинетките, как и дали въобще типовото одобрение ще ги намали. Или ще се окаже, че типовото одобрение няма отношение към инцидентите с тротинетки, които са доста скъпи и надеждни машини. Отстояваме не духа, а буквата на закона. Въпросът е защо и на всекиму е ясно, че причината не е в педантично отстояване на правилата от страна на Пътна полиция. Не и при цялата „вакханалия“ по пътищата и десетките разпоредби, които си остават само на хартия, а съществуват от десетилетия. Реглрамент трябва да има, но нима забраняваме всяка иновация докато се появи регламент за нея? Много хора не обичат да шофират в София и по всевъзможни причини, включително екологични, не желаят да ходят на работа с кола. Може да обитате с градски траспорт, велосипед, с обикновена тротинетка, пеш, но уверявам ви – нищо друго не дава реална алтернатива на автомобила. От центъра до периферията на София се стига за 25-30 минути! Връщат с полиция отвлечени електрически тротинетки Без цялото това напрежение – дали ще минеш със следващата фаза на светофара, в коя лента да застанеш, ще има ли къде да паркираш, колко изгори колата тоя месец. Не се обливаш в пот, както с велосипеда. Не трепериш дали ще я откраднат, ако я заключиш на улицата. Тротинетката е с размерите на ръчен багаж и може да я приберете вкъщи с такси или градски траспорт, да я качите в офиса и където и да било. Можете да ползвате такси или граски транспорт. Оказа се, че много от нас не страдат от комплекса, че на хора в положение подобава да идат на работа с възможно най- скъп или поне обемен автомобил. Дори и да притежават подходящото МПС. Електрическата тротинетка е „манна небесна“ и истински заместител на колата. Имаме нова заплаха на пътя и вече има „доста инциденти“, според столичната полиция. В най-добрия случай, „доста“ е относително понятие. А без числа и сравнени, тази дума прави изказването чисто оценъчно и дори спекулативно. Поне уточниха, че били предимно леки. Разбира се, че новите превозни средства създават нов вид. Но това не означава нито повече, нито по-тежки инциденти, а в случая - напротив. Масовата електрическата тротинетка е превозно средство с тежест около 12 килограма или колкото твърде лек велосипед, но е далеч по-дребна. Третокласник може да я надбяга с велосипед, а млад мъж – със собствените си крака. Водачът й е изправен върху платформа на 15-тина сантиметра над земята и може моментално да слезе от нея с едно стъпване встрани. На велосипед ще се носите на повече от метър над платното. Оставям на въображението ви какво представлява аварийно слизане от велосипед. Нека всеки си отговори на въпроса, от какво би избрал да падне или с какво би избрал да се сблъска при равни други условия - велосипед или тротинетка? Но защо да я сравняваме с велосипед. Тротинетката е по-скоро заместител на автомобила, а той убива хиляди всяка година. За всеки непредубеден е очевидно, че освен по-функционален, новия транспорт е и по-безопасен. Иронията е, че бе заклеймен именно в името на безопасността. Част от хората изпитват неприязън към тротинеткаджиите. Няма как вражеското разделяне според начина на придвижване да не се стовари с пълна сила върху този несъществуващ доскоро дразнител. А нали никой не очаква безрасъдното поведение на пътя да остане монопол на традиционните превозни средства. Да добавим снизходителното отношение на хората, според които да ходиш на работа в София с пикап е престижно, а с тротинетка - гейско. Няма да е нито по-облекчаващо, нито по-безопасно за когото и да било, ако вместо тротинетки, водачите им съвсем регламентирано ходят с двутонни возила на работа. Затова отново ще повторя въпроса си – ще измислим ли бързо и адекватно решение, или ще се принудим да се върнем към автомобилите? \"София прибърза с тротинетките. Животът и здравето на хората са застрашени\" Не ми дава мира въпросът защо е тази тотална забрана и намиране на подходящото законово основание. Моля да простите параноята ми, но в обремененото ми от прехода съзнание изниква теорията, че някой пак не си е платил каквото трябва и на когото трябва. Заканата за глоби идва 13 дни след старта на услугата за електрически тротинетки под наем. На това му се казва фатална заплаха за бизнеса. Въпреки цялата мудност и консервативност на това министерство, ми е трудно да повярвам, че са проспали тази очевидна нова вълна по улиците. Столична община успешно обра лаврите от нововъведението. До такава степен, че множество софиянци приемат бяло-зелените тротинетки за общински! Колко адекватна и напредничава мярка срещу на наболелия проблем с чистотата на въздуха и трафика? Въпреки, че всъщност става въпрос за налагането на монопол, но това настрана. А сега, едва две седмици по-късно, от Пътна полиция скочиха като ощипана мома. Извинете още веднъж, но ако от Lime си позволят да бъдат неудовлетворени от работата на полицията по откриването на откраднатите им тротинетки и в същото време очакват от МВР да си затвори очите за нерегламентираните футуристични возила, то в моето съзнание изниква уравнение без неизвестни. Връщат с полиция отвлечени електрически тротинетки \"София прибърза с тротинетките. Животът и здравето на хората са застрашени\"", "date": "2019.09.08", "title": "Искам си тротинетката. Или за най-новия враг на пътя"}
{"url": "https://clubz.bg/87565-vss_treti_opit_metodi_lalov_da_ne_byde_pusnat_v_politikata", "text": "В понеделник съдийската колегия на ВСС се събира за безпрецедентния трети път (или поне би трябвало да се събере), за да гласува най-обикновена оставка. Това е оставката на обикновения съдия и бивш председател на Софийския районен съд Методи Лалов. От депозирането й Лозан Панов опитва на два пъти да събере (през лятната ваканция - на 15 и 30 август) поне кворум от 8 души от колегията, но това не става. ВСС дори излезе с кратко съобщение, че имало 10 отпускари. Отпускарите във ВСС пак провалиха освобождаването на Методи Лалов От председател на най-големия съд в страната - СРС, Методи Лалов изведнъж се превърна в проблемен магистрат - срещу него тръгнаха дисциплинарни проверки, намеси се и прокуратурата. Това стана, след като той оглави протест на над 200 съдии и служители на СРС под прозорците на Висшия съдебен съвет срещу политиката на Съвета. Макар това да стана при предишния състав, членовете се смениха преди 2 г., но новите кадровици продължиха последователното \"разлюбване\" на Лалов. След като престана да е председател, той подаде на 1 август т.г. оставка и като съдия с красноречивото първо изречение: Имаше ясна заявка, че той се впуска в политиката.  Решено: архитект Борислав Игнатов и Методи Лалов - начело за София Например прокурорската колегия под строй се събра през лятната ваканция да възстанови Пламен Георгиев като прокурор, след като подаде оставка пред НС от поста председател на КПКОНПИ и за него това стана за няколко минути. Иначе не е тайна, че Методи Лалов ще се включи в редиците на ДБ за предстоящите местни избори. Разбира се, докато е магистрат, това не може да стане.  Решено: архитект Борислав Игнатов и Методи Лалов - начело за София", "date": "2019.09.08", "title": "ВСС: трети опит Методи Лалов да (не) бъде пуснат в политиката"}
{"url": "https://clubz.bg/87557-maksim_eshkenazi_v_amerika_e_sramno_da_umresh_bogat_znachi_ne_si_napravil_neshto_za_obshtestvoto", "text": "- Има ги. Ще свирим във Враца, Габрово и Разград… - Ами напишете го, повторете го много пъти и ще ги има отново. Тази година разделихме концертите стратегически на западна, централна и източна България. Враца, Габрово и Разград са три града, в които има деен културен живот, към който смятаме, че ще допринесем с нещо ново. Подготвили сме страхотни програми. Ако има повече желание от публиката, надяваме се да ги повторим някой ден в София. Аз също си спомням с мили чувства за концертите пред Народния театър… - Това е може би един от най-емоционалните концерти в живота ми – да си помислиш, че зад гърба ти няма никой, а като се обърнеш, всички да са там. И досега ми пишат хора как момичето нямало чадър, а момчето ѝ дало, запознали са се, оженили се и сега имат деца. Това е много скъп момент. - „Ешкеназисимо“… (смях). Знаете ли как ми хрумна цялото нещо? Седях си в едно бунгалце край океана и си мислех как да го наречем това, какво ще е, фестивал ли, концерти на открито ли и някак си се сетих за двете „F“ на цигулката, акустичните отвори, и си помислих: „Фортисимо Фест“. „Фортисимо“, защото ще бъде на открито, ще свирим гръмки, силни и щастливи неща. - Музика от Панчо Владигеров, Петко Стайнов… Аз, както и всички български музиканти, които сме в чужбина, имаме задължението да разпространяваме българска музика по света. Не само от патриотични чувства, а защото музиката е много хубава. Професионалисти от най-високо ниво са създали нашата класика и е хубаво да я разпространяваме, защото американската, руската и немската класика са разнесени доста от техните диригенти, а и техните дължави силно са подпомогнали този процес. Днес Китай се опитва да направи същото със своята музика, но в България нямаме такъв финансов потенциал, затова пък разполагаме с огромен талант и талантливи музиканти, които са навсякъде по света. - Не е само заради това. Ние пътуваме от град на град, защото не може да имаш концерти всяка седмица на едно и също място, ще омръзнеш на хората. Дали днес си във Флорида, утре в Калифорния, във Финландия, България, Япония, Южна Корея – пътуваш на различни места, при друга клиентела. - Този път специално малко ще посвирим на улицата в тези градове преди концертите – както едно време като деца в Музикалното училище сме хващали цигулките и сме свирили дуети на „Витошка“. Даже с братовчед ми Мартин Пантелеев, който беше музикален директор на Софийската филхармония, сме свирили по улиците, като сме били 10-11 клас – ей така, да изкараме някой лев. - Не че не се притеснявам, напротив – но според мен тези концерти са много важни. Дали аз се притеснявам или не ме вълнуват като музикант, е маловажно за целите на програмите „Фортисимо“. Това са програми, социално необходими на София, и те все повече се разрастват из цяла България, което много ме радва. Вече има много търсене. Сега, по време на концертите от турнето във Враца и в Разград, ще имаме опера. Започваме с филмова музика, минаваме през оперна и завършваме с класически хитове. Обръщаме този път всичко наопаки – едно време карахме в последователност класическа, филмова, фолклор, а сега почваме с филмова. - При нас няма нормално, всеки концерт е експеримент. Единственият критерий са зрителите – дано се появят хора във Враца, Разград и Габрово. Това са безплатни концерти, които „Америка за България“ финансира, за да може да достигнат до колкото се може повече хора. Защото каквато и да е цената на един билет, веднага слага едно класово разделяне между тези, които искат и могат, и онези, които искат да дойдат, но не могат да си го позволят. - В Софийска филхармония идват солисти от цял свят. Качеството на концертите се е вдигнало с около 5000% най-малко. - Преувеличавам малко, но Найден Тодоров изглежда има много усет и разбиране и с всичките си контакти е променил изцяло тертипа на солистите, които Филхармонията кани. В момента се канят най-елитните и най-добрите солисти на Земята. И аз мога да го кажа, защото следя програмите на всички културни центрове, те не са много по Земята, така че не е много трудно. В момента Софийска филхармония и „Фортисимо фест“ са ако не на най-високото световно ниво, то много близко до него. Искам да отбележа, че Христо Павлов, който е главният диригент и директор на „Симфониета“-Враца прави някакви магии. Аз във Враца никога преди това не бях дирижирал, но в последния сезон правя, каквото правя, и все се появявам във Враца. Всички добри диригенти в България гостуват на оркестъра на Враца, солисти идват от Европа. И това моментално качва нивото на музикантите, аз наблюдавам как с всяка година се променя оркестърът. А това е сравнително малък град. - Пълно е. Абсолютно всеки път, когато съм дирижирал, залата е пълна с хора, които седят по стълбите. Те имат и нова зала, която е със страхотна акустика. Очаквам, като тръгнем от един западнал югоизточен център на Европа, да вървим само напред…", "date": "2019.09.08", "title": "Максим Ешкенази: В Америка е срамно да умреш богат - значи не си направил нещо за обществото"}
{"url": "https://clubz.bg/87560-trymp_otmeni_tajni_pregovori_s_talibanite", "text": "Президентът на САЩ Доналд Тръмп отмени насрочени за днес разговори с талибаните и афганистанския президент Ашраф Гани, предадоха агенциите. В публикация в Туитър Тръмп съобщи, че за днес в резиденцията Кемп Дейвид са били планирани тайни срещи поотделно с важни командири на талибаните и Гани, но те няма да се състоят, а мирните преговори с талибаните се преустановяват.  Причината е нападение на талибаните в четвъртък в Кабул, при което загинаха 12 души, включително американски военнослужещ. Поне 65 убити при атака на талибаните в Афганистан В четвъртък при атентат с кола бомба срещу охранителен пост в района на щабквартирата в Кабул на мисията на НАТО \"Решителна подкрепа\" загинаха 12 души, включително двама военнослужещи от алианса - един американски и един румънски. Нападението беше извършено в момент, в който САЩ и талибаните се надяваха да са близо до финализирането на мирно споразумение, съобщава БТА.", "date": "2019.09.08", "title": "Тръмп отмени тайни преговори с талибаните"}
{"url": "https://clubz.bg/87556-za_pyrvi_pyt_desetoklasnicite_se_qvqvat_na_testove", "text": "Просветното министерство публикува новите въпроси за учениците, които трябва да се явят на изпитите в десети клас. За първи път 16-годишните ще се явяват на тестове, а оценките от тях ще се окажат валидни за кандидатстването на деца от обединените училища, тоест до десети клас, в гимназии. Учениците, които завършват десети клас, ще държат изпити по български език и литуратура, по математика, по чужд език и по дигитални компенетности. Просветното министерство е преценило, че от общо 23 въпроса 16 са свързани с отговори на тест, а има и един, който е свързан с писане на текст, който обаче не е свързан с литературно прозиведение, а по-скоро с написване на заявление, за да се явиш на изпит за повишаване на оценката, или CV. Посочени са и всички автори, изучавани в девети и десети клас, върху които може да има въпроси, като в този период се изучава само българска литература. В конспекта се включват Паисий, \"Изворът на Белоногата\", Ботев, \"Левски\" на Вазов, \"Бай Ганьо се върна от Европа\" , Яворов, Дебелянов и \"Гераците\" на Елин Пелин. В списъка са и \"Зимни вечери\" на Смирненски, \"Индже\" на Йовков, \"Ти помниш ли морето и машините\" на Вапцаров\". Оценките на учениците ще се вземат под внимание само за децата от обединените училища, които кандидатстват за продължаване на образованието си в 11 и 12 клас.", "date": "2019.09.08", "title": "За първи път десетокласниците се явяват на тестове"}
{"url": "https://clubz.bg/87561-putin_ne_e_vajen_broqt_na_kandidatite_a_kachestvata_im", "text": "Не е важен броят на кандидатите, участващи в избори, а как ще работят те, щом бъдат избрани. Това заяви президентът на Русия Владимир Путин, след като гласува днес на изборите за градски парламент на Москва, предаде ТАСС. Запитан познава ли лично кандидата, за когото е гласувал, Путин отговори: Държавният глава изрази надежда, че в днешните избори участват достойни кандидати. Журналисти попитаха не би ли желал кандидатите да са повече и по-разнообразни. Президентът по традиция гласува в една и съща секция, в сградата на Руската академия на науките, отбелязва ТАСС. Изборите за градски парламент на Москва протичат в 45 едномандатни окръга, в три от които има възможност за експериментално електронно гласуване. Секциите в столицата, където са регистрирани близо 7,3 милиона избиратели, ще работят от 08.00 до 20.00 ч. местно и българско време.  Системата за електронно гласуване в Москва се повреди заради претоварване на оборудването за криптиране на бюлетините, но след час заработи отново, съобщи за ТАСС Артьом Костирко от службата за информационни технологии в градската управа. Избори на различни нива, общо над 5000, започнаха днес във всичките 85 региона от федерацията. Шестнайсет от тях избират с пряко гласуване губернатори, ще бъдат избрани 13 местни парламента, в 22 административни центъра се гласува за нов състав на градската управа, а в три регионални столици има вот за кметове. Освен това четири едномандатни окръга ще изпратят допълнително свои представители във федералния парламент.  Над 550 учени обвиниха Кремъл в репресии срещу протестиращите Руските избиратели започнаха тази сутрин гласуването за регионални представители след бурна кампания и след една от най-мащабните репресивни операции на съдебните власти срещу демонстранти от близо десетилетие, предаде Франс прес. Местните и регионални избори се състоят ден след историческата размяна на 70 задържани между Русия и Украйна - събитие, приветствано единодушно като първа крачка към решаване на конфликта, който противопоставя двете страни от 2014 г. Според анализаторите резултатите от вота ще бъдат следени внимателно предвид парламентарните избори през 2021 г. и ще съдействат за оформяне на политическото бъдеще на Русия, докато президентът Владимир Путин навлиза в третото си десетилетие на власт. Всички погледи днес са насочени към столицата, където изборните бюра отвориха врати в 8 часа. В центъра на града и в предградията московчани са посрещани от полицаи в бели униформи, балони в цветовете на руското знаме, колички за сладолед, чай, каша и кренвирши. Това лято почти всекидневно имаше протести срещу недопускането на кандидати на опозицията на изборите за московския градски парламент. Младата адвокатка Любов Собол, която оглави протестното движение, след като беше изключена от кампанията, гласува близо до дома си в южен район на Москва, съпроводена от много журналисти. При демонстрациите през лятото, повечето от които - неразрешени, бяха арестувани близо 2700 души, нещо, което не се е случвало от протестната вълна през 2011-2012 г., предшествала завръщането на Путин в президентството след мандат като премиер. Властите задържаха за кратко на практика всички опозиционни кандидати, които искаха да се явят на изборите за столичен парламент. Няколко демонстранти получиха сериозни присъди, стигащи да четири години затвор. Мъж беше осъден на пет години затвор заради пост в Туитър, в който призова да бъдат атакувани децата на полицаи. Властите  в Москва разрешиха митинг за 100 000 души В Москва близо 7,2 милиона избиратели са поканени да изберат 45 депутати в градската Дума. В столичния парламент доминира управляващата партия \" Единна Русия\" и той никога не се е противопоставял на политиките на прокремълския кмет Сергей Собянин. Нито един кандидат обаче не се явява официално като представител на партията, чиято популярност спадна до историческо дъно. Четиридесет и три годишният опозиционер Алексей Навални призова московчани да \"гласуват интелигентно\", като подкрепят хората, които са в най-добра позиция да победят кандидатите, свързани с властта. Повечето от тях са комунисти. В цяла Русия днес се гласува на над 5000 местни и регионални власти. Руснаците ще изберат 16 регионални губернатори и местни парламенти в 13 региона, включително в анексирания през 2014 г. от Русия украински полуостров Крим. Извън Москва кампанията за избиране на губернатор на Санкт Петербург е сред най-оспорваните, като Кремъл подкрепя силно непопулярния досегашен губернатор Александър Беглов. Вчера Москва се опита да се покаже в най-добрата си светлина, организирайки многобройни тържества с фойерверки по случая своя 872-ри рожден ден в опит да заличи спомена за събитията от лятото, съобщава БТА. Властите  в Москва разрешиха митинг за 100 000 души", "date": "2019.09.08", "title": "Путин: Не е важен броят на кандидатите, а качествата им"}
{"url": "https://clubz.bg/87558-okolo_polovin_milion_dushi_v_kanada%C2%A0ostanaha_bez_elektrichestvo", "text": "Около половин милион души в Канада останаха без електричество заради урагана Дориан, предаде Асошиейтед прес. Стихията връхлетя Канада снощи на 24 км южно от Халифакс, Нова Скотия, град с около 400 000 души население. Последната информация на Националния център по ураганите на САЩ от 23 часа снощи американско време беше, че посттропическият циклон е на 97 км южно от Магдаленските острови с максимални постоянни ветрове от 145 км/ч. Метеоролозите очакват Дориан да предизвика опасен щормови прилив в някои части на залива Сейнт Лорънс, Югозападен Нюфаундленд и Източна Нова Скотия. Той се движи в посока север-североизток със скорост 42 км/ч.", "date": "2019.09.08", "title": "Около половин милион души в Канада останаха без електричество"}
{"url": "https://clubz.bg/87472-evgenij_kuzmanov_bydeshteto_ni_e_v_opasnost_i_trqbva_da_govorim_za_tova", "text": "Аз първо се чудя как я написах! Книгата си има свой собствен живот! Една година съм я писал! Нищо друго не ме интересуваше! И ми вървеше! Пишех лесно. Пишех, заспивах, сънувах – само това! Една година! Писането на „Чайките“ промени мисленето ми! Знаех, че мога да си правя каквото си искам! Пълна свобода в текста и в идеите. Знаех, че мога да смесвам фантастика с реалност. И това да бъде убедително. Нищо друго не ме интересуваше. Аз създавах друга реалност. И много хора са ме питали – това по истински случай ли е? А аз имам един единствен разказ, който е по действителен случай. Всичко останало, което съм написал, е фикция! Помолих един приятел да ме вземе на кораба, на който плаваше тогава. Той ми казва: „Там е затвор! Нямаш представа какво е! Няма да издържиш! Ще полудееш!“ – И не ме взе. После, като прочете романа, каза: „При тебе е по – страшно!...“ А аз дори не знаех как точно изглежда кораба вътре! Но писания текст е нещо друго. Хората видяха кораба. Разпознаха го. Той беше мястото, в което живеят. Припознаха се в моряците. Защото те бяха много различни! Всеки, който чете романа, може да се припознае в някой от тях. Диктатурата ни заобикаляше отвсякъде. Днес, след 40 години,  започва да става същото. Аз наблюдавам много внимателно събитията. Русия и Турция са преди нас. Там диктатурата действа с пълна сила. Но ги догонваме. „Чайки далеч от брега“ е роман за посредствеността. Капитана от романа – Тапата! Елементарен човек! Толкова е прост, че чак е смешен! И си създава ритуали, които да подчертават неговата посредственост. Днес около нас е пълно с Тапи! Какви хора стават политици! И им бутат властта в ръцете! Каквото кажат – всичко е грешка! Едно вярно нещо не казват! Грешка след грешка!  Защото не могат. Трийсет години крият истината от младите! В учебниците пишат глупости! Неистини! Чак сега ще напишат какво е комунизма. Колко поколения изпуснахме! \n\tЗатова филма, който направихме, е толкова важен. За тези неща трябва да се говори, не да се мълчи. Защото това е голямата тема, която не ни дава мира през всичките тези години. Филмът „Далеч от брега“ говори за това. Когато тръгнах да нося романа „Чайки далеч от брега“ в редакцията на издателството „Народна младеж“, жена ми каза: „Недей, ще те арестуват!“. Обаче аз нямах страх. Бях наивник. Всички хора на изкуството са наивни! Ние вярваме в доброто. А тя се страхуваше. Жените са по – умни от нас. Като напишех десетина страници, тя ги четеше. И й беше ясно, че с този роман ще имам проблеми. Шеф на издателството беше Давид Овадия. И редактор – Весела Люцканова. Тя прочете романа, хареса го и каза: Евгени, това за да мине, трябва да го съкратиш. Ти си млад, неизвестен… Какъв ти млад! Аз бях 40 – годишен! И аз съкратих тогава миналото на героите. Петдесет и осем страници отпаднаха. В последното издание ги върнах обратно. Всички в „Народна младеж“ застанаха зад романа. Преди да я пуснат, Давид Овадия казал: Пускайте я и се гответе за отбрана. Чаках три години да излезе книгата, но излезе. През 1983 -та. \n\tКато излезе романа, хората се редяха на опашки в книжарниците. Но от Държавна Сигурност започнаха да я прибират. Не само от книжарниците – от библиотеките я събираха. Знам за случая в Балчик. Отишли при библиотекарката двама от Варна, от Държавна сигурност, поискали книгата, но тя им дала само единия екземпляр. Другите два са били в читатели и останали. Книгата струваше лев и 11 стотинки! И нито една отрицателна рецензия! Ама и положителна нямаше! И спряха да ме издават. Новите книги ми ги връщаха. Викам им – Кажете ми, ако имам забрана, поне да не се разкарвам по редакциите. А те – Как може! Няма такова нещо! Но за книгите ми хартия нямаше. В края на 90-те години антикварите в София направиха една анкета. И се оказа, че най – търсената книга за последните 20 години е „Чайки далеч от брега“. Практически беше невъзможно да бъде намерена. Имах един приятел – антиквар. Бях го помолил, ако му донесат екземпляр, да ми го запази. За десет години една книга успя да ми намери. Та така с Тапата! А на финала той остава ненаказан. Защото няма такъв случай диктаторът да бъде осъден! Чаушеску е изключение. В романа и във филма има една песен: Като излезе романа, директора на издателството Йордан Милев ме пита: Кой написа този текст? \n\t–    Аз го написах, му казвам. \n\t–    Не е хубав! Това му беше упрека. Вероятно, не харесваше романа, знаеше, че ще има проблеми с него. Но това четиристишие казва много. Тапата е невъзможен без своите слуги. Защото те са по – жестоки от господаря си. Човекът в днешно време няма свободен избор! Това е истинската тема, която трябва да вълнува всички интелектуалци, всички инакомислещи хора в България през всичките тия години! Всички движения, големите социални размествания в обществото през годините са се получавали под влияние на интелектуалците! На никой друг! Не на философите, само интелектуалците са оная тънка прослойка във всяка нация, които реагират на ограничаването на свободата. Гео Милев, Страшимиров, Иван Хаджийски, Георги Марков по – късно… Това се казва – да реагираш на опасност! За нацията. Това е диктатурата. Особено при тези нови условия. Само интелектуалците могат да поведат хората. Защото хибридната война е реалност! И петата колона в България е реалност. Ако обществото няма усещането, че бъдещето му е в смъртна опасност, значи това общество е неизлечимо болно. И няма бъдеще.    ", "date": "2019.09.08", "title": "Евгений Кузманов: Бъдещето ни е в опасност! И трябва да говорим за това"}
{"url": "https://clubz.bg/87562-pametnikyt_na_syvetskata_armiq_izchisten_sled_porednite_nadpisi_snimki", "text": "Паметникът на Съветската армия е изчистен, след поредното надраскване, видя Клуб Z. По-рано днес хора, най-вероятно свързани с БСП, заличиха надписите и символите. Сред ентусиастите имаше рокери от столичния рокерски клуб, свързан с приближените на Владимир Путин \"Нощни вълци\". Предполага се, че надраскването има отношение към 9 септември, който тази година е в понеделник. Надписите бяха направени със спрей и забелязани в събота. Това не е първият случай, в който спорният паметник в центъра на София става обект на \"народно творчество\".  ", "date": "2019.09.08", "title": "Паметникът на Съветската армия - изчистен след поредните надписи (СНИМКИ)"}
{"url": "https://clubz.bg/87555-tozi_pyt_maj_neshto_shte_se_sluchi_v_bylgariq", "text": "Рядко българското общество е постигало такова единодушие във възмущението си, каквото „Пик” предизвика с публикуването на снимки със сексуално съдържание с приятелката на кандидата за кмет на София от ДБ. Издателят на „Пик” беше единственият, който се опита да оправдае публикацията в характерния си арогантен тон. Извън нападките му в различни посоки - без всякаква връзка с темата - „двата кита” на защитната му пледоария бяха: снимките са истински и никой не може да го спре да казва истината; а той трябвало да се издържа сам и това му давало правото да пуска всичко, което привлича читатели. Днес е денят Какви доказателства има, че снимките са истински, е отделен въпрос. Но по логиката, че е достатъчно нещо да е така, за да го пуснеш, скоро можем да видим и кандидат за кмет, сниман в клозета. Най-меко казано - в „Пик” са лишени от чувствителност към културната граница между частно и публично, между тяло и общество, върху която се крепи човешкото достойнство. Общото в стотиците коментари за деянието е, че се „прекрачват граници, които досега не са били преминавани”, и „които не могат никога да бъдат прекрачвани”. А когато, за да се издържаш сам (отделен е въпросът дали и това е вярно) трябва да прекрачваш тези граници, ти въобще не се издържаш сам, а с кражба на чуждото достойнство. В случая пряката жертва на кражбата са кандидатът за кмет и неговата приятелка. Можем да си представим каква ще е травмата за нея и щетите в общуването ѝ с хората оттук нататък. Твърдението пък, че той е публична фигура и затова показването на личния живот на жената, с която живее, представлява обществен интерес,  е празнословие. Би било така, само ако снимките, за които дори „Пик” уточнява, че са от времето от преди двамата да се съберат, го уличаваха в престъпление и злоупотреба или в неспособност да изпълнява дейността, за която кандидатства. И понеже няма нищо такова, публикуването им е човешко издевателство с цел политически компромат. АЕЖ поиска публично разграничаване от \"ПИК журналистиката\" Впрочем, непреките жертви на кражбата на чуждо достойнство също са две: предизборната кампания и журналистическата професия. Фактът, че снимките излизат по време на кампанията за местните избори, от само себе си ги прави част от нейния репертоар. И сега, независимо кой ще спечели надпреварата, вотът е предварително компрометиран или поне морално омаловажен. Политиците имат усет за това. И когато твърдо защитиха кандидата на ДБ от компромата на „Пик”, те защитаваха и самите себе си. По отношение на журналистиката пораженията са още по-ясни – ако тази публикация ѝ принадлежи, значи такава професия не съществува, защото всичко може да излезе от нейно име. Значи, че етичните ѝ стандарти са отпаднали, а те съвпадат с професионалните. Етичен кодекс на журналистиката и Професионален кодекс на журналистиката са един и същи кодекс. Силно деморализиращо е усещането, че никой нищо не може да направи - не само на „Пик”, а на всекиго, решил да се представя за журналист, докато върши нещо друго с друга цел. Медийното законодателство не дава особени възможности, тъй като следва нормите в старите демокрации, където такива дискредиращи професията превъплъщения са слабо познати. Когато „Пик” кандидатстваше за регистрация на телевизия пред СЕМ, нямаше какво друго да направя, за да възразя, освен да си подам оставката като председател на органа. Символен жест, останал, както се вижда, без последствия. Нинова: Забраних ПИК на \"Позитано\". Призовавам другите да сторят същото  С последния компромат обаче сякаш прагът на поносимостта е надхвърлен. Много и различни медии се обединяват под надслов „Днес е денят” - с апел етикетът „журналистика” да се свали от „Пик”. И политиците са призовани да се включат, като прекратят всякаква комуникация с медии, чието поведение не им дава право да се наричат така. Иначе солидарността им с пострадалия от компромата кандидат-кмет ще изглежда лицемерна. Всъщност, ако не за друго, днес е денят да се разбере, доколко на силно замърсената публична среда в България са ѝ останали съпротивителни сили да се погрижи за собствената си хигиена. Така че да има граница между тези, които прекрачват границите, и останалите публични гласове. АЕЖ поиска публично разграничаване от \"ПИК журналистиката\" Нинова: Забраних ПИК на \"Позитано\". Призовавам другите да сторят същото ", "date": "2019.09.08", "title": "Този път май нещо ще се случи в България"}
{"url": "https://clubz.bg/87469-nevyzmojniqt_plan_na_makron_za_pregovori_mejdu_sasht_i_iran", "text": "По всичко изглежда, че френският президент Еманюел Макрон е сериозен в намерението си за посредничество между САЩ и Иран. Сега неговите усилия са насочени към облекчаване на санкциите, за което разчита и на американския си колега Доналд Тръмп. Това пролича в Биариц, където американският президент не изключи възможността някои държави да получат частично разрешение да ги заобиколят, което да им позволи да внасят ирански петрол, без обаче да посочи как това може да се случи. По всичко изглежда, че това също ще бъде обсъдено на преговорите с очакваната тази седмица в Париж иранска икономическа делегация. Обявената им тема е как да се използва компенсаторния финансов инструмент на ЕС при търговски операции с Иран, както и конкретизация на предварителните договорености, постигнати с външния министър Зариф по време на визитата му в Биариц и френската столица миналата седмица.  Голямото желание на Макрон да посредничи между Щатите и  Иран пролича и от телефонния му разговор с иранския президент Хасан Рохани – според френската страна седми поред за няколко седмици. Разговорът им не се ограничил с икономическите въпроси, съответно възможността от снемане напрежението в Залива и намиране на пролука в санкционния режим, наложен от Вашингтон. Засегнати били и някои от близките на френския президент и на повечето западни страни теми за климатичните рискове, включително и за териториите в рамките на иранската сфера на влияние, както и продължаващата иранска намеса Сирия и Ирак чрез отряда „Ал-Кудс“ и ескалиращите отношения между Израел и проиранската Хизбула след разменените в последно време удари между тях. Дебатирана била и ситуацията в Ирак и Сирия. По темата „Йемен“ била обсъдена подготовката за евентуална предварителна среща между представители на саудитските власти и на хусите за намиране на път към политическо решаване на кризата в тази страна. Новото тук е недвусмислената подкрепа, демонстрирана от Техеран за хусите, илюстрирана от визитата на делегация на Сана в Техран и решението за изпращане на ирански посланик в Йемен. Освен това, делегацията на хусите се е срещнала в Техеран с посланиците на европейската „тройка“ – Франция, Германия и Великобритания – плюс посланика на Италия. Според заместник-външния министър на Иран Али Асгар Хаджи в кулоарите на тази среща във формата Е-4, британският посланик Роберт Макгайър бил заявил: „Накарахте ни да признаем действителното положение на нещата“. Всички тези дипломатически усилия правят възможно апример американският президент да изненада света с решението си да прекрати и отмени икономическите и политическите санкции, наложени на Иран след изтеглянето на САЩ от „“ядрената сделка”“ на 8 юли 2018 г., при това да се похвали, че това е дипломатически успех за Америка. Подобен поврат не би бил толкова изненадващ поради желанието и на двете страни рано или късно да се стигне до споразумение между тях. Истина е, че САЩ и Иран търсят начин да сключат такава нова сделка, която да им гарантира икономически, политически и стратегически предимства, които няма да бъдат за сметка на другата страна, а по-скоро ще ощетят останалите държави, пострадали от вторичните санкции върху търговията с Иран.  Дори и да допуснем, че двете страни са се убедили, че един въоръжен конфликт би бил прекалено рисков, Иран не би могъл да разчита, че  наложените от администрацията на Тръмп ще бъдат премахнати изцяло. Това е така, защото дори евентуално завръщане към “ядрената сделка” не може да отмени санкциите, наложени като реакция срещу подкрепата за тероризма и нарушаването на правата на човека от иранския режим. А Тръмп наложи антииранските санкции именно с тези мотиви, макар че самият санкционен инструмент бе задействан от Министерството на финансите, в частност забраняващ търговията със стомана, желязо и алуминий, които се използват за ядрената програма на режима. Дори последните по време санкции върху петролоносача „Адриан Дориа“, бяха мотивирани с подкрепа за „Революционните гвардейци“, обявени за терористична организация. Този принцип ще се прилага и в случай, че президентът Тръмп реши частично да освободи от санкционния режим търговията с петрол, защото тогава тя ще попадне под ударите на санкциите срещу подкрепата на терористични ирански групировка в региона. С тези уговорки е възможно да се допусне, че американският президент може да направи подобна отстъпка, която обаче няма да предизвика особени възторзи от страна на Техеран. Главният залог на режима сега е да изчака практически решения от страна на европейската „тройка“ за прилагането на горепосочения механизъм за заобикалянето на санкциите. Това би позволило на Техеран да преустанови процеса на излизане от “ядрената сделка”, предполагащ пореден трети етап от излизането от ограниченията по договора. Според иранския режим, евентуално сближаване на позициите между Техеран и Вашингтон би изисквало продължителни преговори, които да гарантират, че американският президент и Конгресът ще бъдат мотивирани да действат съвместно за отмяната на санкциите. Едва тогава ще може да се отвори нова страница в двустранните отношения и да се стигне до възстановяване на дипломатическите представителства в двете страни. Подобна стъпка се счмята за желателна в Техеран, защото тя ще позволи на страната да запази своята позиция и роля в Западна Азия и особено в Близкия изток, където понастоящем се конфронтира с Вашингтон и арабските столици. Израелският премиер, който е разговарял продължително с френския президент, го е убеждавал, че не трябва да се стига до преговори с враждебния на европейците режим на аятоласите и че подобна стъпка само ще засили провокациите от страна на Техеран и подкрепата му за тероризма. Той предупредил своя колега за опасността от програмата на Техеран за развитието на балистични ракети и ядрено оръжие. Според сведения на израелското разузнаване, Иран снабдява шиитските милиции, включително Хизбула в Ливан, „Ислямски джихад“ и Хамас в Газа, хусите в Йемен, както и влиятелните шиитски милиции в Ирак, със съвременни видове оръжие, включващи и балистична ракети. През последните дни сме свидетели на повишаване напрежението между Израел и въпросните милиции. Лидерът на Хизбула Хасан Насралла заплаши, че е взел решение да удари Израел. Подобни закани отправя и командирът на бригадата „Ал-Кудс“ Касем Сулеймани, след като Израел осъществи поредица от четири дронови бомбардировки на иранските оръжейни складове в Сирия. От своя страна Израел съсредоточава военен потенциал по границата си с Ливан за отблъсване на обещаната атака на Хизбула и за нанасяне на ответен удар, който според Нетаняху ще бъде фатален за Ливан. Всичко това показва, че регионът навлиза в нова фаза на конфронтация. Освен това Израел не е единствената държава, която се противопоставя на посредничеството на Макрон. На негова страна са и ястребите в Белия дом, представлявани от съветника по националната сигурност Джон Болтън и външния министър Майкъл Помпео.", "date": "2019.09.08", "title": "Невъзможният план на Макрон за преговори между САЩ и Иран"}
{"url": "https://clubz.bg/87526-katolik_pod_znamenata_na_idil_jivot_po_vreme_na_obsada", "text": "Марави е красив град, с високи, сгушени една до друга къщи и богато украсени джамии. Разположен на южния филипински остров Минданао, той е мюсюлмански бастион в една преобладаващо католическа страна.  Ислямът е дошъл тук още през 13 век, когато пристига заедно с търговците от Близкия изток и Малайския архипелаг. Християнството  се опитва да стъпи на острова почти 3 века по-късно, когато испанците колонизират страната. Марави обаче остава мюсюлмански център, въпреки че двете религии съжителстват без особени конфликти.  Изтеглянето на войските на САЩ от Сирия зависи от победата над \"ИДИЛ\"  Нещата започват да се променят през 2016 година. Тогава двама братя от местно племе Моуте се завръщат от теологично обучение в Близкия изток и започват да проповядват войнствена версия на исляма и събират група от над 200 последователи. Не минава много време преди фундаменталистите да започнат да атакуват местни правителствени сгради и полицейски участъци.  Година по-късно ударите се засилват, джихадистите стават все повече, а помощта от бойци, дошли от Индонезия и Малайзия, прави ситуацията за местните власти все по-трудна. В края на май на 2017 г. в града започва да оперира \"Абу Саяф\" или \"Носителите на меча\". Радикална групировка, съюзник на Ислямска държава и бъдещ временен владетел на региона.  Конфликтът става ежедневие и на най-непредвидимите места. Отец Хито е християнския свещеник, изпратен в града преди 23 години като мисионер, чиято задача била да разпространява ценностите на католицизма в района. От 23 май на 2017 година обаче той е заложник на \"Абу Саяф\" в джамията \"Бато\".  Времето за вечеря събира странни компании. Дългата дървена маса в основата на сградата е събрала отеца, няколко други християни като него и 15-на джихадисти от другата страна. Всички се хранят заедно, говорят си и битовите им задължения не се различават особено от предконфликтото време. В един момент се чува стрелба, всички скачат, а Хито хваща един АК - 47, който лежи в краката му и го хвърля през масата към един от джихадистите, който го хваща и заема позиция на входа на джамията. Стрелбата преминава и всички отново се настаняват на масата.  Този сюрреалистичен живот вече е ежедневие за католика. Четири месеца той е заложник и живее със своите поробители. Не може да каже, че ги харесва, но описва държанието си с тях като обикновена \"човешка близост\".  Хито си спомня деня на обсадата - по средата на деня, телефонът му започва да звъни настойчиво и го буди от леката дрямка. Едни и същи съобщения, едни и същи послания от неговите приятели католици и мюсюлмани - \"Махай се от Марави!\".  Вместо да го направи обаче, Хито си спомня, че си казал: \"Доверявам всичко в божиите ръце\". В късния следобяд градът вече е завладян от джихадистите, прозорците са затворени, светлините изключени. Бойците издигат черните знамена на Ислямска държава над болницата. Полицейският участък е практически изгорял.  Малко по-късно радикалите вече са пред портите на катедралата. Хито отваря вратата и вижда над 100 насочени към него дула. Принуден е да се качи в микробус, който обикаля града цяла нощ, а задържаният слуша проповедите на ислямистите. Отец Хито попада в джамията \"Бато\" - командния център на джихадистите. Въпреки че са установили контрол над града, филипинските военни продължават битките, появяват се и доброволни отряди, които не спират да водят улични битки със завоевателите. \"Абу Саяф\" имат нужда от всичките си налични активи, а отец Хито и няколкото негови живи спътници християни са именно такива.  Заложниците са изправени пред избор - или сътрудничите на бойците или ще бъдете подложени на т.нар. \"дисциплинарни действия\". Хито знае какво означава това - мъчения, бой и смърт. Така той решава да да се примири. Готви, чисти и дори - признава той - прави бомби за самоубийствените атентати на групата.  Вярата му в Бога го кара да смята, че Той все пак ще му помогне, ще го измъкне и ще му прости. Тази вяра обаче е подложена на жестоки изпитания. С напредването на бойните действия, с помощта на американското и австралийското разузнаване, филипинската армия извършва тежки и безмилостни бомбардировки над града.  Хито преживява над 100 въздушни удара през цялото си време в плен. Той признава, че е имало моменти, в които не е имал сили да се оповава на Бога.  \"Ако съм съгрешил, заслужавам наказания, но това беше твърде, твърде много!\" Молбите на Хито са все пак чути късно вечерта на 16 септември - 4 месеца след като попада в плен. Филипинската армия е все по-близо до джамията, свещеникът дори чува гласовете на войниците зад стените. Той решава, че това е единственият му шанс. Измъква се от задния вход на джамията и започва да бяга. Две улици по-надолу са посрещнати от група мъже с насочени оръжия - армията. Отец Хито е спасен и отива на сигурно място. Месец по-късно филипинският министър на отбраната обявява освобождаването на града, а братята от племето Мауте - Омар и Абдула, както и лидерът на \"Абу Саяф\" са убити, останалите бойци разбити и разпръснати. 5-месечната обсада отнема живота на над 1000 човека, над 100 000 души са разселни принудително, живеят в лагери или при роднини. Мащабът на разрушението е равен на този в Ракка, Алепо или Мосул. Всяка сграда е повредена. Днес, отец Хито вече не живее в Марауи.  \"Твърде е опасно\", убеден е той. Въпреки това понякога се връща, за да проповядва в местната гимназия, която е превърната в център на католическата общност. Тук той е знаменитост, а студентите му се събират на групи и искат да се снимат с него. Той е вдъхновяващ и им разказва дори най-смущаващите моменти, които е преживял по време на обсадата. Забавен е и младежите го обичат. Въпреки изживения ужас, въпреки вътрешното опустошение, отецът още вярва, че религиите могат да намерят общ път и да спрат кръвопролитията. ", "date": "2019.09.08", "title": "Католик под знамената на ИДИЛ: живот по време на обсада"}
{"url": "https://clubz.bg/87554-19_godishna_debyutantka_triumfira_na_us_open", "text": "19-годишната канадка Бианка Андрееску е новата изненадваща шампионка на Откритото първенство на САЩ по тенис при дамите. Дебютантката в Ню Йорк сътвори история, като същевременно не позволи на Серина Уилямс да влезе в историята с още едно постижение - 6:3, 7:5. Американката отново се размина с 24-та титла от Гранд слам, тя за втора поредна година загуби финала на US Open. Така продължава да е с един триумф по-малко от Маргарет Корт, но все пак е рекордьорка в Откритата ера. Андрееску получи чек за 3,85 милиона долара и се изкачи на рекордното за нея 5-о място в световната ранглиста. Победата й можеше да е доста по-убедителна, тя водеше с 5:1 във втория сет, но Уилямс направи обрат. Все пак при 5:6 тя допусна пробив и канадката вдигна победоносно ръце. Любопитно е, че Серина Уилямс губи четвърти пореден финал в турнир от Големия шлем. Андрееску е първата канадка с Мейджър титла. И първата дебютантка, която сяда на трона в Ню Йорк.", "date": "2019.09.08", "title": "19-годишна дебютантка триумфира на US Open"}
