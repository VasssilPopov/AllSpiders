{"url": "https://clubz.bg/82430-uilqm_bar_zashtiti_trymp_i_pred_senata_na_sasht", "text": "Министърът на правосъдието и главен прокурор на САЩ Уилям Бар защити в комисията по юридически въпроси на Сената решението си да обяви, че президентът Доналд Тръмп не е възпрепятствал правосъдието в разследването за руска намеса в американските президентски избори. Той разкритикува специалния прокурор Робърт Мълър, че не е стигнал до свой извод по този въпрос, предадоха световните агенции, цитирани от БТА. Бар заяви, че при това положение се е почувствал задължен да вземе отношение със своята преценка, че Тръмп не е извършил никакво престъпление, предаде Асошиейтед прес. \n\tГлавният прокурор на САЩ се оплака, че в доклада на Мълър не е било изпълнено изискването ясно да се обозначат поверителните пасажи, което е създало седмици работа на правосъдното министерство в редактирането на частите от доклада, които не са били предназначени за публично достояние. Според правосъдния министър на САЩ специалният прокурор не е трябвало да разследва действия, по които не е възнамерявал да даде становище дали следва да се предявят обвинения. Преди ден в. Вашингтон пост\" разкри, че Мълър се е оплакал от начина, по който Бар е представил изводите от доклада му. Твърдението е, че резюмето от 4 страници, представено от главния прокурор,   на изводите от разследването. Според публикацията писмото на Мълър е писано в края на месец март, след като на 24 март Бар разпространи резюме, в което се казваше, че Мълър не е открил доказателства за сговор между предизборния екип на Доналд Тръмп и Русия. Пред Сената днес, където бе повикан по настояване на Демократическата партия, Бар отбеляза, че Мълър е водил разследването си без никакви пречки -от когото и да било в рамките на Министерството на правосъдието.", "date": "2019.05.01", "title": "Уилям Бар защити Тръмп и пред Сената на САЩ"}
{"url": "https://clubz.bg/82423-%E2%80%9Eramshtajn%E2%80%9D_pokazva_novoto_si_video_vyrhu_berlinska_stena_video", "text": "Стотици фенове на немската рокгрупа „Рамщайн” се събраха в центъра на Берлин, за да видят премиерата на видеото към новия им сингъл „Радио”. Въпреки препоръката да носят със себе си радиа, никой от присъстващите не държеше апарат в ръцете си, предава „Дойче веле”. Вторият сингъл от новия им албум, озаглавен „Deutschland”, дебютира на 26 април по местна радиостанция. Клипът към него бе прожектиран върху стена на жилищна сграда – идея, в която много техни почитатели видяха завръщане на групата към берлинските ѝ корени след почти 30-годишна история. През 2019 г. се навършват 30 години от падането на Берлинската стена, затова и новото парче припомня времената, когато забранената музика достига в социалистическите държави най-вече по радио. В Ютюб „Радио” е на 17-о място в списъка с клипове от категорията „Набиращи популярност”, но неясно защо коментарите към него са деактивирани. Видеото е в черно-бялата гама и показва музикантите на „Рамщайн” в изоставена електроцентрала. В това феновете откриха препратка към друга добре позната немска група – „Крафтверк”, чието име в превод означава електрическа централа. През 1997 г. „Рамщайн” направи кавър на сингъла на „Крафтверк” „Das Model”. Като продължение на тематиката от предишния им сингъл „Deutschland”, „Радио” препраща към тъмните години на неотдавнашната немска история – радиоапаратите са представени като божество, на което монахиня се кланя, превърнати са в сексуален обект и в дете, което трябва да се вози в количка и да се кърми. Но армията нахлува в домовете и иззема това най-ценно притежание на участниците в клипа. Премиерата на новия албум на „Рамщайн” е на  . След това групата тръгва на европейско турне с 30 концерта в 24 държави. Билетите за всички 10 концерти в Германия свършиха за броени часове, а системата за онлайн продажби на няколко пъти се срина заради големия интерес. Той бе възроден след близо десетгодишното мълчание на групата, завърнала се със сингъла „Deutschland”. Заради видеото към него „Рамщайн” получи критика от политици, организации и граждани, че използват сцени от концентрационен лагер за маркетинг цели.    ", "date": "2019.05.01", "title": "„Рамщайн” показва новото си видео върху берлинска стена (ВИДЕО)"}
{"url": "https://clubz.bg/82424-apartamentgejt_v_ukrajna_sys_syprugata_na_noviq_prezident_zelenski", "text": "Съпругата на новоизбрания украински президент Володимир Зеленски - Елена, е купила луксозен пентхаус в Крим на половин цена от олигарха Александър Буряк. Това показват данни от имуществената декларация на избрания за държавен глава комик, цитирани от рускоезичното издание на агенция Сделката с апартамента в луксозния комплекс \"Император\" в Ялта на Кримския полуостров показва, че семейството на Зеленски се е облагодетелствало от сделка с член на същия този заможен елит, пише агенцията. Според публикацията нито самият Зеленски, нито Буряк - продавачът на апартамента според документите, са коментирали сделката до момента.  Елена Зеленска (40 г.) е сценарист в студиото \"Квартал 95\", което създава сериала \"Слуга на народа\", в който съпругът ѝ играе президента на Украйна. Дамата е купила имота за 163 893 долара през април 2013 г.. Това се случва в годината преди незаконното анексиране на Крим от Русия. Според \"Ройтерс\" това става ясно от декларацията за доходи и имущество, попълнена от съпруга ѝ и бъдещ вече избран президент на страната Зеленски. Цената на кв. м е 1263 долара. Преди това жилището е било обявено за продан при цена от 790 668 долара, което е четири пъти по-скъпо - 5195 долара на кв.м, показват изчисленията на \"Ройтерс\".  Не е ясно защо Елена Зеленска е купила жилището на толкова ниска цена, коментира още агенцията.  \"Ройтерс\"открива за коментар олигарха Игор Коломский, който според местните медии е свързан със Зеленски. По думите му Буряк е продал апартамента евтино на съпругата на бъдещия президент, защото банката му е изпитвала ликвидни трудности и му били необходими пари в наличност.  Александър Буряк е бивш депутат от украинския парламент. Заедно с брат си Сергей, двамата са държали контролния пакет от акциите в \"Брокбизнесбанк\" до средата на 2013 г., след което са ги продали. Националната банка на Украйна обявява трезора в несъстоятелност само няколко месеца по-късно - в началото на 2014 г. ", "date": "2019.05.01", "title": "\"Апартаментгейт\" в Украйна - със съпругата на новия президент Зеленски"}
{"url": "https://clubz.bg/82427-da_izkachim_pytekata_na_boqn_petrov_na_18_maj", "text": "Така звучи призивът-покана за изкачване на Копитото по пътеката на алпиниста Боян Петков, когото загубихме преди близо година в Хималаите. Срещата е на 18 май в полите на Витоша  - от кв. \"Княжево\", бар Шишарка - в 8 ч.  Инициативата е обявена като състезание - \"независимо от това дали се състезавате със себе си или с другите участници\", казват организаторите от  В сайта на инициативата има форма за регистрация, в която вече са потвърдили участие над 230 души. Състезателите могат да бъдат 1000.  Всеки стартирал от Княжево и финиширал на Копито ще получи медал със специален дизайн за съответния връх и сертификат, а за победителите и подгласниците им ще има и премия, обясняват още организаторите. ", "date": "2019.05.01", "title": "Да изкачим пътеката на Боян Петров на 18 май"}
{"url": "https://clubz.bg/82429-mladite_chlenki_na_es_sreshtu_dvojni_standarti_i_danychni_ubejishta", "text": "Страните, станали част от ЕС от 2004 г. насам, оттук нататък за \"говорят в един глас\" на заседанията на Европейския съвет. Това пожела премиерът на Полша Матеуш Моравецки, който бе домакин на срещата \"Заедно за Европа\" на държавните ръководители на останалите т.нар. \"млади\" членки на Съюза. Това са още България, Унгария, Литва, Малта, Румъния, Хърватия, Чехия, Естония, Кипър, Латвия, Словакия и Словения.  Борисов във Варшава: Ключовата дума за ЕС е сигурност Моравецки открои общи цели като борбата срещу данъчните убежища и срещу несъбраните приходи от ДДС. Последният казус бе наречен  Цената му обаче е 150 милиарда евро по-малко годишно в ЕС, твърди полският премиер.  Моравецки е категоричен, че общо 13-те страни, чиито ръководители бяха днес в столицата Варшава,  .   В края на срещата беше приет документ, наречен Варшавска декларация, която съдържа визия за по-нататъшно развитие на ЕС. Документът обръща внимание на необходимостта да се вземе предвид мнението на всички страни членки на общността в процеса на вземане на решения, подчертава значението на нормализирането на функционирането на Шенгенската зона и нейното разширяване, като се използва потенциалът на общия пазар и укрепване на кибернетичната сигурност. Участниците във варшавската среща предлагат като приоритет да се разглежда интеграцията на страните от Западните Балкани като стратегическа цел на ЕС и взаимодействието с НАТО и Източното партньорство.", "date": "2019.05.01", "title": "\"Младите\" членки на ЕС - срещу двойни стандарти и данъчни убежища"}
{"url": "https://clubz.bg/82428-petyr_hubchev_ako_trygna_vsichko_da_komentiram", "text": "Петър Хубчев за първи път говори пред медиите, след като преди Великденските празници бе тиражирано, че напуска националния отбор и най-вероятно ще стане треньор на \"Левски\".  Бившият защитник обаче не каза нищо конкретно и отново - както и през март, не даде ясен отговор за намеренията си. Петър Хубчев напуска националния отбор? След освобождаването на Георги Дерменджиев, изпълнителният директор на \"Левски\" Павел Колев каза, че не знае дали Хубчев си тръгва от БФС, но ако го стори, може да се счита за кандидат за треньор на \"сините\" от новия сезон. Досега не били водени преговори с него. Херо и Хубчев са варианти за \"Левски\", Дерменджиев бил грешка (ВИДЕО) Хубчев участва на турнира \"Небесни ментори\", организиран в памет на починали бивши големи футболисти и съдии - от техните наследници. Ритаха звезди на родния футбол и популярни личности. Надпреварата премина в базата на БФС и националния отбор в \"Бояна\". Херо и Хубчев са варианти за \"Левски\", Дерменджиев бил грешка (ВИДЕО)", "date": "2019.05.01", "title": "Петър Хубчев: Ако тръгна всичко да коментирам..."}
{"url": "https://clubz.bg/82421-golemi_promeni_vyv_facebook_eto_kakvo_predstoi", "text": "Основни промени на дизайна и функциите на Facebook обеща основателят на социалната мрежа Марк Зукърбърг по време на F8 събитието в Сан Хосе, Калифорния, съобщи TechCrunch. След поредица от скандали с изтичане на информация и злоупотреби с данни през последните 2 години, доверието в най-популярната социалната мрежа падна до рекордно ниски нива. При липса на истинска конкуренция на пазара обаче това доведе не толкова до загуба на потребители, колкото до постоянен натиск за промени. Зукърбърг раздавал личните ни данни на Microsoft, Amazon и други Точно това обещава Зукърбърг. Новата версия на платформата с кодовото име FB5 ще промени почти всеки аспект на социалната мрежа. Това бе мотото на представените промени. И макар да звучи сякаш Зукърбърг открива това чак сега, той все пак призна: И заяви, че няма да стане веднага, но това ще се промени. Най-видимата част от промените ще бъде чисто визуална - по-лек десктоп сайт, по-лека апликация за мобилни устройства. И, голяма изненада -  Не е ясно каква ще е новата цветова гама и дали ще бъде само една. Facebook води кампания срещу критиците в британския \"Телеграф\" Зукърбърг обещава по-бързо зареждане, по-приятна визия и дори напълно ново лого. Основен фокус на петата версия на Facebook ще бъдат групите - те ще имат свой нов, отделен таб, на по-централно място и много нови функции. Групите ще бъдат по-лесни за намиране, по-лесно ще е участието в тях, ще получаваме персонализиран поток от всички свои групи, отделно от основния News Feed.  Както бе загатнато още в началото на годината, Facebook ще има отделна апликация за запознанства - Facebook Dating, която засега се тества в 5 държави, но скоро ще бъда достъпна в още 14. Освен романтичните запознанства, ще има и нова функция за обикновените - Meet New Friends, или срещни нови приятели, която ще ни предлага не просто познати на познати, но и хора, с които нямаме никаква връзка през социалната мрежа, но с които може би имаме нещо общо - според изчисленията на алгоритмите на социалната мрежа. Всички тези нови опции ще се ползват само по наше решение и ще са изключени по подразбиране. Marketplace ще получи сериозни подобрения - в САЩ например ще могат да се пращат продукти не само в щата, а и в цялата страна. Ще има повече опции за безопасно плащане през апликацията.  Как да си включим \"тъмен\" Facebook Messenger? Табът за събития, или Events, също ще бъде преработен с цел по-лесна координация с приятели, по-лесно разучаване на случващото се в нашия град, по-лесно намиране на местата, които ние харесваме. Освен промени по основната система, Зукърбърг обеща и подобрения в другите апликации и социални мрежи под негов контрол. Чат-програмата Messenger вече ще поддържа криптиране от край до край по подразбиране. Платформата ще бъде интегрирана с другата популярна чат-програма - WhatsApp. Съдържанието вече ще може да се споделя по-ефимерно през социалната мрежа - тоест да изчезва всякаква следа от него, след като е получено.  Facebook разработва приложение за тийнейджъри Сигурното плащане в WhatsApp, тествано в момента в Индия, ще бъде пуснато и в други държави до края на годината. Постовете в Instagram вече няма задължително да трябва да почват с видео или снимка, ще може да се споделят просто текст, стикери или рисунки, благодарение на нова опция в камерата. Освен това ще има нова функция за криене на броя лайкове на пост в Instagram, така че да се вижда само от автора на поста. Facebook води кампания срещу критиците в британския \"Телеграф\" Как да си включим \"тъмен\" Facebook Messenger? Facebook разработва приложение за тийнейджъри", "date": "2019.05.01", "title": "Големи промени във Facebook - ето какво предстои "}
{"url": "https://clubz.bg/82425-zaradi_risunka_na_kutiq_s_cigari_globi_za_dvama_abiturienti", "text": "За първи път столичният инспекторат състави два акта на ученици, драскали по стена на сграда. Зданието се намира в непосредствена близост до 91 Немска езикова гимназия „Проф. К. Гълъбов” в София, съобщи пред агенция БГНЕС Иво Пенев, който е началник на сектора, занимаващ се с контрола на рекламната дейност в града. Заловените са ученици от 12 клас на гимназията, които решили по този начин да отбележат дипломирането си, изобразявайки кутия с цигари. Нарушителите вече са пълнолетни и ще понесат отговорност за деянието си. Той добави, че нарушителите вече са заличили надрасканото като са пребоядисали цялата стена, с надеждата да им се размине глобата. По думите на Пенев от началото на годината Столичният инспекторат провежда кампания срещу вандалските прояви на рисуване и писане по училища и детски градини. За последните месеци са заличени драсканиците от фасадите на 9-та Френска гимназия, 133 СУ „А.С.Пушкин”, СМГ „П.Хилендарски”, 6 ОУ „Граф Игнатиев”, 126 ОУ „П.Ю. Тодоров” и 142 ОУ „В.Ханчев”. Кампанията на инспектората продължава.", "date": "2019.05.01", "title": "Заради рисунка на \"кутия с цигари\" - глоби за двама абитуриенти"}
{"url": "https://clubz.bg/82415-otkriha_prodyljenie_na_portokal_s_chasovnikov_mehanizym", "text": "Неизвестен досега ръкопис на продължение на „Портокал с часовников механизъм” на Антъни Бърджес бе открит в архивите на писателя. „A Clockwork Condition” (\"Състоянието на часовниковия механизъм\") е около 200 страници, събира размишленията на Бърджес за човешкото състояние и доразвива темите, поставени в романа му от 1962 г., съобщава Би Би Си. „Портокал…“ проследява опита на държавата да „превъзпита” престъпен тийнейджър. А незавършеното продължение на най-известния роман на Бърджес е описан като „една част философски размишления, една част автобиография”. В ръкописа писателят е изложил и мнението си за екранизацията на книгата му от Стенли Кубрик. През 1971 г. режисьорът заснема филма „Портокал с часовников механизъм” с Малкълм Макдауъл в ролята на Алекс Деларж. Неговата садистична банда се занимава с грабежи, убийства, изнасилвания и мъчения в света на една тоталитарна държава. Филмът е изтеглен от киносалоните във Великобритания от самия Кубрик. Откриха изгубен сценарий на Кубрик Едва след смъртта на режисьора през 1999-а филмът отново тръгва по екраните. В Америка „Портокал…“ постига голям успех в боксофиса и дори е номиниран за „Оскар” през 1972 г. (статуетката печели „Френска връзка”). Ръкописът за „A Clockwork Condition” никога не е публикуван, намерен е сред документите в дома на Бърджес край Рим. След като имотът е продаден през 1993 г., архивите на писателя са преместени в Манчестър и описани от международната фондация „Антъни Бърджес”, която се грижи за наследството му. Там може да се срещне и обяснение на необичайното заглавие на книгата на живота му. А продължението разширява контекста на „Портокал с часовников механизъм”, затвърждава мнението му за престъпление, наказание и упадъчното влияние на визуалната култура, обобщава проф. Андрю Бизуел, професор по английски в университета „Метрополитън” в Манчестър. Той смята, че Бърджес умишлено изоставя ръкописа си, защото осъзнава, че „е писател, а не философ”. Бърджес все пак публикува автобиографичен роман, който се занимава със същите теми – „The Clockwork Testament, or Enderby’s End”, който излиза през 1974 г.", "date": "2019.05.01", "title": "Откриха продължение на \"Портокал с часовников механизъм\""}
{"url": "https://clubz.bg/82417-sofarma_startira_pyrva_healthtech_programa_u_nas", "text": "Високите технологии отдавна са част от медицината, но сега навлизат по нов начин - не просто във формата на скъпи инструменти в болниците, а като системи за активна грижа, профилактика и превенция.  Тази концепция стои зад първата healthtech иновационна програма в България - инициативата SOinventure, осъществена в партньорство между фонда за рисков капитал Eleven и българския фармацевтичен лидер \"Софарма Трейдинг\". \"Софарма Трейдинг\" купи изцяло сръбския фармацевтичен дистрибутор Lekovit SOinventure ще разработи платформа за работа със стартиращи компании, които имат готови решения в сферата на здравните технологии. Вътрешен акселератор в рамките на \"Софарма Трейдинг\" ще окуражава работата по предварително определени предизвикателства. Три са основните приоритети и предизвикателства пред програмата - грижа за възрастните поколения, аптеката на бъдещето и преминаване от реактивна към проактивна грижа за здравето с помощта на дигиталните технологии. Три българки учени с награди от 5000 евро за смели проекти в медицината, химията и математиката До пет компании ще станат активни участници в Soinventure. Те ще получат обучение от експерти и менторски сесии от студиото за дизайн мислене Creative Shower, като така могат да подобрят продукта си и бързо да достигнат до крайната фаза - интеграция с бизнеса и изнасянето му на пазара. Всичко това ще се случва във водещия хъб и екосистема за технологични компании и таланти Campus X. Кандидатстването за програмата е до 30 май. Повече информация може да се намери на  Три българки учени с награди от 5000 евро за смели проекти в медицината, химията и математиката", "date": "2019.05.01", "title": "\"Софарма\" стартира първа healthtech програма у нас"}
{"url": "https://clubz.bg/82426-iker_kasiqs_poluchi_infarkt_na_trenirovka", "text": "Вратарят на \"Порто\" Икер Касияс (37 г.) е получил инфаркт на миокарда по време на тренировка и е опериран по спешност в болница, съобщава португалското радио RTP. Бившият страж на \"Реал\" (Мадрид) и на националния отбор на Испания се намира в стабилно състояние, в момента няма опасност за живота му, информират медии на Иберийския полуостров. Касияс се е готвел за мач през уикенда от първенството заедно със своите съотборници. Прилошало му е и откаран в болница. Той ще остане там в следващите дни. За момента никой не се наема да каже дали кариерата му ще продължи. Сигурно е, че няма да слага ръкавиците до края на сезона. Икер Касияс направи дебют за мъжкия отбор на родния си \"Реал\" само на 16 г. през 1999-а. Той беше на \"Сантяго Бернабеу\" в следващите 16 лета, като бе част от няколко много силни формации на \"белите\". Три пъти е спечелил Шампионската лига (2000 г., 2002 г. и 2014 г.). Пет пъти е шампион на Испания и двукратен носител на Кралската и Световната клубна купа. През 2010 г. първи вдигна световната купа като капитан на Испания след 1:0 на финала срещу Холандия на Мондиала в Южна Африка. Беше на вратата на Ла Роха и по време на победните Европейски първенства през 2008-а и 2012 г. Записаните мачове за родината му са 167. Икер премина в \"Порто\" през 2015 г. През миналата година стана шампион с \"драконите\". \"Реал\" (Мадрид) разпространи съобщение, в които вдъхва кураж на бившия си капитан и му пожелава бързо възстановяване. Голяма част от футболния свят също изразява подкрепа за един от най-добрите вратари на нашето време.", "date": "2019.05.01", "title": "Икер Касияс получи инфаркт на тренировка"}
{"url": "https://clubz.bg/82419-bsp_za_1_maj_zvezdi_na_es_syrp_chuk_i_muzikata_s_koqto_padashe_ot_vlast", "text": "Много червени, по-малко български, тук-там европейски знамена, но редом до флагове на Българската комунистическа партия и на Руската федерация, символи със сърп и чук и фланелки с лика на Тодор Живков и всякакви комунистрически лидери - с тези атрибути се движеха из центъра на София членовете и симпатизантите на БСП, които участваха в традиционното за партията шествие-манифестация по случай 1 май - ден на труда. Тази година заради предстоящия вот за евродепутати на 26 май редовната проява на социалистите бе използвана и като откриване на предизборната им кампания.  По традиция - хиляди членове и симпатизанти на левицата от цялата страна се събраха пред храм \"Св. Александър Невски\" в София, откъдето тръгна шествието. Този път маршрутът не водеше към Борисовата градина, а към пространството до Министерския съвет, президентството и бившия Патриен дом. Лидерката на БСП Корнелия Нинова, водачката на партията за евровота Елена Йончева и още видни социалисти понесоха пред манифестиращото множество транспарант \"Искаме европейски доходи\". Други лозунги гласяха „Справедливост и достойнство СЕГА!“, „Искаме да останем в България“, „Не щем вежливост, а справедливост“ и \"За някои апартаменти, за други аплодисменти\".  Наред със Социалистическия интернационал, националния химн и дори този на Европа - парадоксално - в музикалното оформление на шествието звучаха две емблематични песни - но емблематични за падането на Берлинската стена (построена от комунистическото управление на ГДР), за края на Студената война, за рухването на СССР. Едното парче е \"The Wall/Стената\" на британците от \"Пинк Флойд\", а другото - \"Wind of change/Вятър на промяната\" на германците от \"Скорпиънс\".  И двеве рок класики са сред неформалните химни на падането именно на комунистическата власт в България. А до момента БСП не се е отказала от наследството на БКП, а е нейна наследница. Парчето на \"Скорпиънс\", излязло през януари 1991 г., пък звучеше денонощно по време на парламентарните избори през есента на 1991 г. в България, когато СДС побеждава БСП и в последствие на власт идва първото демократично правителство на България - това на Филип Димитров.  Шествието преля естествено в политически речи на специално подготвена сцена, на която се качи лидерката Нинова, водачката Йончева, някои от кандидат-евродепутатите. Не говори президенът на ПЕС Сергей Станишев.  Риториката беше познатата досега - за провал на управлението на ГЕРБ, за \"Апартаментгейт\", за нуждата от промяна на европейските избори, които да доведат до пресрочни избори в България.  Нинова този път говори за Европа - в опит да убеди социалистите и гражданите, че европейските избори са важни и още по-важно е да бъдат спечелени от левицата. Лидерката на БСП говори и как управляващите подменяти историята, ще опитат да направят същото и с изборните резултати. Освен БСП, 1 май бе почетен и от синцикатите в страната, като лидерът на КНСБ призова за промяна. Президентът Румен Радев също позсрави трудещите се хора по случай Международния ден на труда (макар той да не се празнува в голяма част от т.нар. Западен свят - б.р.)  ", "date": "2019.05.01", "title": "БСП за 1 май - звезди на ЕС, сърп, чук и музиката, с която падаше от власт"}
{"url": "https://clubz.bg/82416-tyjna_vest_otide_si_dinko_dermendjiev", "text": "Легендата на \"Ботев\" (Пловдив) и на родния футбол Динко Дерменджиев - Чико, е починал в болница в нощта срещу сряда, съобщи бТВ. 77-годишният футболист страдаше от здравословни проблеми, а от около седмица бе в тежко състояние и приет в болница. Лекарите от МБАЛ „Свети Георги“ в Пловдив правиха всичко възможно за възстановяването на Чико.  Динко Цветков Дерменджиев - Чико е роден на 2 юни 1941 година в Пловдив. Юноша е на ФК \"Марица\", а през 1959 г. преминава в \"Ботев\" (Пловдив). Чико играе за \"Канарите\" в продължение на 19 сезона - до 1978 г. Дерменджиев участва в 447 мача в \"А\" футболната ни група. Има и вкарани 194 гола. За евротурнирите има 10 мача и 3 гола.  Дерменджиев бе и част от националния отбор на България, с който има 56 срещи и 19 гола. Футболистът участва в три Световни първенства -  в Чили през 1962 г., в Англия 4 години по-късно и в Мексико през 1970 г. За феновете на \"Ботев\" (Пловдив) Чико е футболист №1 на клуба за ХХ век - шампион през 1967 г. и носител на купата на страната през 1962 г. с \"Ботев\", вицешампион през 1963 г. Обявяван за \"Футболист на Пловдив\" за 1966, 1967 и 1976 година. След като приключва спортната си кариера Чико става треньор - най-дълго време в различни периоди на любимия си \"жълто-черен\" клуб от града под тепетата. От \"Ботев\" (Пловдив) написаха по повод тъжната вест:  Една от настоящите звезди на клуба Тодор Неделев също почете паметта на Чико в профила си във фейсбук.    Поклон пред Динко Дерменджиев дойде и от \"Левски\".  \n\t Екипът на Клуб Z изказва съболезнованията си към близките на Динко Дерменджиев.   ", "date": "2019.05.01", "title": "Тъжна вест: отиде си Динко Дерменджиев"}
{"url": "https://clubz.bg/82418-borisov_vyv_varshava_klyuchovata_duma_za_es_e_sigurnost", "text": "Това е заявил премиерът Бойко Борисов в речта си по време на срещата във Варшава \"Заедно за Европа\", цитиран от правителствения пресцентър. Сбирката е по повод 15 години от голямото разширяване на съюза и присъединяването и на Полша към него и е организирана от премиера на страната Матеуш Моравецки. Участват държавните ръководители на страните от ЕС, приети в последните 15 години за пълноправни членове на съюза.  По думите на Борисов България изпълнява отлично задачата по опазването на европейската граница и счита за особено важно укрепването на контрола по всички граници на общоевропейско ниво. Той обаче заяви, че страната ни ще продължава да отстоява позицията си за солидарно разпределение на тежестта -  . Борисов защити Шенген и обяви за пореден път, че присъединяването на България остава ключов приоритет.  “, заяви още пред участниците в срещата министър-председателят. По думите на Борисов още Европа няма да бъде завършен проект, ако страните от Западните Балкани не бъдат приобщени към ЕС. Борисов говори още за необходимостта от запазването на кохезионната и общата селскостопанска политика, нуждата от изграждане на Цифровия пазар и развитието на иновациите и високите технологии. Подчерта и ", "date": "2019.05.01", "title": "Борисов във Варшава: Ключовата дума за ЕС е сигурност"}
{"url": "https://clubz.bg/82420-pyrva_prisyda_50_sedmici_zatvor_za_djulian_asanj_v_angliq", "text": "Основателят на \"Уикилийкс\" Джулиан Асанж бе осъден днес на 50 седмици затвор във Великобритания за нарушаване на условията по освобождаването му под гаранция, предаде Асошиейтед прес. Съдия Дебора Тейлър каза, че Асанж заслужава почти максимална присъда заради тежестта на извършеното от него престъпление. Нарушението датира от 2012 г. Според британското законодателство максималната присъда за това, за което бе признат за виновен Асанж, е една година затвор.  Съдията отхвърли молбата на австралиеца да прояви снизходителност към него, тъй като е прекарал близо седем години в посолството на Еквадор в Лондон. Основателят на \"Уикилийкс\" изслуша произнасянето на присъдата със скръстени ръце и без да покаже емоции. Не така реагираха негови поддръжници, които скандираха \"Срам\" по адрес на съдия Тейлър. Еквадор обвини Асанж, че е използвал посолството да шпионира Асанж потърси убежище в еквадорското посолство в Лондон през 2012 г., за да избегне екстрадиция в Швеция заради разследване за изнасилване и сексуално насилие. Адвокатите на основателя на \"Уикилийкс\" твърдяха, че той е нарушил условията по гаранцията, защото е бил \"отчаян човек\", страхуващ се да не бъде екстрадиран в САЩ. Утре Асанж ще се изправи отново пред британски съд, този път по искането на САЩ за екстрадиция по обвинения в хакерство. В обвинителния акт се твърди, че 47-годишният австралиец е помогнал на американския военнослужещ Челси Манинг да \"разбие\" през март 2010 г. паролата на американски правителствен компютър с класифицирана информация.  \n\tАсандж може да бъде осъден на до пет години затвор в САЩ. Лейбъристите - твърдо против екстрадицията на Асанж в САЩ До съдебните процеси срещу Асанж се стигна, след като Еквадор оттегли защитата си от австралиеца, което направи възможен ареста му от силите на реда в Лондон.    Лейбъристите - твърдо против екстрадицията на Асанж в САЩ", "date": "2019.05.01", "title": "Първа присъда: 50 седмици затвор за Джулиан Асанж в Англия"}
{"url": "https://clubz.bg/82408-1_maj_vseki_deseti_bylgarin_raboti_tejyk_fizicheski_trud", "text": "Всеки десети българин упражнява тежък физически труд, а 28% са заети в професии, свързани с умерено физическо натоварване. Отново около 28% от работещите в страната стоят прави по време на работния си ден. Това показват данните на Евростат за условията на труд в България. 34 на сто от гражданите се трудят в седнало положение, става ясно още от статистиката, съобщи бТВ.  Мнозинството от трудещите се в България оценяват средата на работа като задоволителна. 20 на сто от българите са крайно недоволни от условията, в които работят. Точно толкова са и хората, които дават оценка \"отлична\". Над 1,5 млн. българи са живели в бедност през 2018 г. Според данните на Националния статистически институт заетите в България са 3,2 млн. души. Най-много граждани работят в сферата на преработвателната промишленост - около 700 000. Следват наетите в сферата на търговията - 390 000 души. Държавата и общините са сред най-големите работодатели - в администрацията се трудят 117 000 граждани, а в държавното управление - 111 000. Голям е броят и на заетите в образованието и здравеопазването - съответно  167 и 142 хил. души. Работещите в сферата на строителството са над 120 000.  За разлика от преработвателната промишленост, която е с най-голям дял на заетост, добивната промишленост е на дъното с около 22 000 работници. ", "date": "2019.05.01", "title": "1 май: всеки десети българин работи тежък физически труд"}
{"url": "https://clubz.bg/82388-nastyplenieto_na_kitajskoto_vreme_ii_chast", "text": "През 2013 г. генералният секретар на Китайската комунистическа партия (ККП) Си Цзинпин обяви създаването на „Един пояс, един път“ – мащабен проект, чрез който се обещават мащабни инвестиции в инфраструктурата. Той е представян като възродения Път на коприната – древния търговски коридор, който е свързвал цивилизациите от Югоизточна Азия (Китай) през Източна Африка, Западна Азия и до Европа (Рим и Византия). Настъплението на Китайското време (I част) Проектът включва изграждането както на сухоземни пътища и железопътни линии, така и на морски маршрути между държави от Азия, Африка и Европа, като целта на Китай е тези коридори да достигнат Атлантическия океан – да обхванат Евразия по дължината ѝ. Според оценки на списание „Тайм“ от 2017 г. „Един пояс, един път“ покрива 65 процента от световното население, три четвърти от глобалните източници на енергия и 40 на сто от световния БВП. Китай въобще не се шегува. Икономическият коридор, който ще свързва най-източния град на Китай – Кашгар, с Пакистан, струва 46 милиарда долара. Само за държави от Субсахарска Африка Пекин е инвecтиpaл над 200 милиарда долара за последните 10 години. Видимите изгоди за Китай от изграждането на подобна система са много – така намаляват физическите и регулаторните бариери пред търговията между различните държави. Чрез „Един пояс, един път“ се строят също и инфраструктурни обекти вътре в Китай и така държавата може да изпълнява дори още по-засилен контрол над малцинствени групи, като уйгурите например, които отказват да се интегрират напълно в социалистическата страна. Vodafone откри тайни функции в оборудване на Huawei Една от основните критики към Пекин е неяснотата върху целите на програмата. От една страна, говори се за финансирането на строежа на множество магистрали, жп линии, енергийни мрежи и пристанища, които могат да засилят икономическите връзки между страните. Също така обаче в много от инвестиционните договори изрично е записано, че при съдебен спор ще се прилага китайското право и че обектите ще бъдат строени от китайски работници под ръководството на китайски експерти. Пекин е обвиняван, че упражнява вид „неоколониализъм“. Той се изразява в коварния метод „дипломация на неизплатения дълг“ (debt-trap diplomacy). За подходящ пример служи случаят с пристанището на Шри Ланка – Хамбантота, което е част от „Един пояс, един път“. Швейцария се присъедини към \"Един пояс, един път\" През януари 2008 г. започва строежът на пристанището, като държавна китайска банка предлага 85 процента от общата сума – 360 милиона долара. През 2017 г. новото правителство на Шри Ланка подписва договор, с който отдава на лизинг пристанището на Китай за 99 години, тъй като не е в състояние повече да обслужва дълга. След споразумението Пекин отпуска 1,4 милиарда долара на Шри Ланка, за да заплати заема. Същият модел на „заробващи“ заеми е прилаган в държави от Азия, Африка, Европа и Южна Америка. По-бедните държави се поддават на омайващите обещания за щедри инвестиции в инфраструктурата, защото Китай често няма строги изисквания за отпускането на заеми. За сравнение, за да получат заеми от Международния валутен фонд или Световната банка, страните трябва да изпълнят минимални условия за финансова стабилност, оценка на околната среда и други. Подобни обвинения, както и редица други въпросителни около поведението на Пекин (например агресивната външна политика в Южнокитайско море и интензивното въоръжаване на страната) в пакет със забавянето на растежа в края на 2018 г., убедиха много от държавите, които бяха сключили двустранни споразумения с Пекин по инициативи на „Един пояс, един път“, да се откажат от тях или да извършват разследване за извършване на корупционни схеми покрай проектите. Сред тях има и по-бедни държави като Малайзия, Кения, Уганда и други. Според проучване на „Блумбърг“ от 2018 г. през последните 10 години Китай e инвестирал най-малко 318 млрд. долара в активи в Европа. Средствата в Източна и Южна Европа са предимно в инфраструктурни проекти, а в Западна Европа – във високите технологии. Отношението към Китай маркира разделителна линия между големите и малките държави в ЕС. Германия и Франция настояват за механизъм за контрол на инвестициите в ЕС, докато правителствата в Гърция и Кипър се противопоставят на подобна мярка, тъй като тя щяла да попречи на способността на страните им да привличат чуждестранен капитал. След финансовата криза от 2008 г. Китай се превърна в кредитор за някои от по-големите длъжници в Европейския съюз като Португалия, Гърция и Италия. Които, случайно или не, лежат на основния морски маршрут на „Един пояс, един път“. Тези три държави бяха принудени да приватизират някои от държавните си активи, което създаде частична зависимост на икономиките им към китайските инвестиции. Други китайски инвестиции в енергийния сектор на Португалия са насочени към компании, сред които е и „Галп енергия“. Пекин също е закупил акции на националната транспортна компания „Транспорте Аереос Портюгис“, застрахователната „Фиделидад“, болници и медии. Китайски фонд в Макао се сдоби с 30 процента от Глобалната медийна група (Global Media Group), която е собственик на множество португалски вестници. Китай направи неуспешен опит за закупуване на пристанището в Лисабон. Апетитът на Пекин бързо се прехвърли върху голямото пристанище Синиш и португалското правителство е оповестило готовност за провеждане на дискусии за евентуалната му продажба. По думите на португалския външен министър пристанището „се намира на съединителната линия между Средиземно море и Северна Европа и ще подпомогне много инициативата „Един пояс, един път“. Други примери включват Китайската държавна електроснабдителна мрежа, която инвестира в ИПТО – голям гръцки трансмисионен оператор. През 2018 г. Европейската комисия отправи препоръка да се внимава с чуждестранните инвестиции в сферите на инфраструктурата и технологиите, но държави, сред които и Гърция, обявиха, че няма да се вслушат в препоръката.   Азиатските инвеститори закупиха компании като производителя на гуми „Пирели“ или на инструменти „Кифа“. Тук също се инвестира в енергийни източници, като фирмите „Ени“, „Енел“ или италианската национална електрическа компания „Каса депосити е престити“ (Китайската държавна електроснабдителна мрежа се сдоби с 35 процента от капитала ѝ). „Хуавей“ закупи мобилния оператор „Уинд“ и си сътрудничи с „Телеком Италия“ в иновациите. Китайски инвеститори разполагат с дялове в компании като „Фиат Крайслер“, „Ферети“ (компания, която продава яхти), „Телеком Италия“ и световноизвестната модна компания „Ферагамо“. Китайски бизнесмени също са придобили стотици малки и средни бизнеси в Италия. За заместник-министър на икономическото развитие в Италия бе избран базираният в Шанхай бивш професор по финанси Мишел Герачи. Той приветства инвестициите на Китай от дълги години и е намеквал пред медии, че Италия може да се превърне в „китайския приятел в Средиземноморието“. Си Цзинпин бе на посещение в Италия във втората половина на март тази година, след което средиземноморската държава официално стана първата представителка на Г-7, която да се присъедини към „Един пояс, един път“. В опит да приспи загрижеността от разрастването на влиянието на Пекин, лидерът на Китай представи договора като възраждане на древните търговски обичаи между Рим и династията Хан от II в. пр. Хр. Според подписаните договори Китайската компания за комуникации и строителства ще може да управлява най-голямото пристанище в Италия – Генуа, както и слабо развития порт в Триест. Именно пристанището в Триест притеснява САЩ и ЕС, тъй като Пекин може да инвестира в инфраструктурата му и да го превърне в изходна точка за въздействието на Китай в Централна Европа (намира се близо до границата със Словения). Според вицепремиера и лидер на движение „Пет звезди“ Луиджи ди Майо споразумението с Китай в бъдеще може да донесе 20 милиарда евро на италианската икономика. Също като Португалия и Гърция Италия не подкрепи общите препоръки на ООН и ЕС от 2016 и 2017 г., осъждащи репресиите в Китай. „Форум 16+1“ – Форумът по същество представлява още един инструмент за влияние на Китай в държавите членки на ЕС, но този път става въпрос за страни от Източна и Централна Европа (сред тях е и България). Той е до голяма степен продължение на програмата „Един пояс, един път“. Въпреки това случаите, в които се вадят инвестиционни предложения, следват идентична политика – на масата се слагат транспортни и енергийни проекти, които покриват до 85 процента от общите разходи, добавени са дълги погасителни периоди и изгодни лихви. Министърът на икономиката Емил Караниколов обяви, че през 2017 година Българската банка за развитие е подписала с китайски институции кредитни споразумения за над 100 милиона евро. Обсъждат се и други значими проекти, като Пекин следи ситуацията около АЕЦ „Белене“. Що се отнася до „Форум 16+1“, по-скъпите инвестиции на Китай се съсредоточават в по-богатите представителки на Източна Европа Унгария и Полша. Будапеща вече подписа споразумение с китайска банка на стойност 1,7 милиарда долара за изграждането на железопътна линия. Китайската компания „Хонгбо Клийн енерджи Юръп“ ще инвестира $100 млн. в Полша, за да построи завод за LED крушки, а „Чайна евърбрайт интернешънъл“ купи компанията за обработка на отпадъци Novago за 123 млн. евро през 2016 г. На 14 февруари 2019 г. ЕС прие регламент, който гласи, че от 2021 г. инвестициите от трети страни в стратегически сектори на европейската икономика ще бъдат наблюдавани на ниво Европейски съюз, за да не застрашават неговата сигурност и интереси. Системата позволява на Европейската комисия и на държавите членки да изразяват мнение за инвестиции от трети страни в ЕС, които обаче няма да са задължителни за националните власти, които запазват последната дума. Регламентът засяга ключови сектори – енергетиката, транспорта, комуникацията, финансите, технологиите, изкуствения интелект, водоснабдяването, здравеопазването, отбраната, медиите, биотехнологиите, сигурността на храните и други. Мярката е насочена срещу инвестициите от разрастващи се икономики като Русия, Бразилия, и най-вече Китай. В края на март Си Цзинпин се срещна с Еманюел Макрон, Ангела Меркел и Жан-Клод Юнкер. Коментарите на лидерите на Франция и Германия при срещата със Си бяха очаквани – Макрон си пожела уважение „към единството на Европейския съюз“, а Меркел настоя за повече „реципрочност“ в преговорите с Пекин. Въпреки добрия тон председателят на ЕК Жан-Клод Юнкер загатна за издигането на съпротива спрямо апетитите на Китай – той предложи двете страни да се откажат от антидъмпингови тарифи, както и да се ограничи огромният дефицит в търговския баланс. Това може да бъде постигнато чрез система от търговски квоти. Любопитен съюзник на Макрон и Меркел по отношение на Китай е лидерът на Северната лига в Италия Матео Салвини. Въпреки че се е позиционирал категорично в лагера на „Европа на нациите“, вицепремиерът е против обвързването с Пекин заради високите мита в страната. Всъщност тонът му бе много по-нападателен по време на визитата на Си Цзинпин в Италия през март от помирителните призиви на Меркел и Макрон.   Въпреки обвиненията на Вашингтон, че ръководителите на „Хуавей“ крадат търговски тайни, перат пари и възпрепятстват правосъдието, Европейската комисия отказа да забрани достъпа на технологичния гигант „Хуавей“. Критиците на Китай са загрижени, че компанията ще използва бъдещите мобилни съобщителни мрежи от пето поколение (5G), за да събира информация от потребителите, които после би могла да бъде задължена да сподели с Пекин заради закон от 2017 г. Европейската комисия призова всяка отделна държава членка да оцени заплахата за собствената си киберсигурност след навлизането на иновацията. Планът е събраната информация впоследствие да бъде споделяна между държави членки и да се разработят минимални стандарти в 5G мрежата до края на тази година. Германия мисли да пусне ли \"Хуавей\" в мобилните си 5G мрежи  Дали телефоните на „Хуавей“ ще могат в бъдеще да шпионират притежателите си и дали компанията работи съвместно с властите на комунистическата държава, на практика няма особено значение. Поради нежеланието на Китай да отговори на критиките на ЕС например за нарушаването на човешките права в рамките на страната, честността на Пекин винаги ще бъде под въпрос. В началото на февруари Европейската комисия (ЕК) не разреши сливането на железопътния бизнес на германския концерн „Сименс“ и френската компания „Алстом“ (Alstom) с обяснението, че не са успели да разсеят „сериозните“ притеснения, свързани с нарушаването на конкуренцията. Тогава двете компании отвърнаха, че ЕК оставя Съюза в ръцете на бързо развиващата се китайска група Си Ар Ар Си. Брюксел отговори, че опасенията на компаниите са необосновани и че не се очаква в близко бъдеще да бъдат изместени в производството на високоскоростни влакове. По данни на „Блумбърг“ за миналата година „Алстом“ и „Сименс“ поотделно са реализирали печалби от 9 милиарда долара, докато Си Ар Ар Си – 3 милиарда долара. Това, което „Алстом“ и „Сименс“ (както впрочем Париж и Берлин) не желаят да признаят, е, че възходът на Си Ар Ар Си се дължи на договорите за снабдяване на Китай с високоскоростни влакове, които двете компании подписаха с Пекин съответно през 2004 и 2005 г. По-голямата част от влаковете са били произведени в Китай, а в тези спогодби изрично е записано, че заедно с тях държавата получава и информация за направата им. Компании като „Майкрософт“, „Епъл“, „Самсунг“, „Амазон“ и много други демонстрираха неограничените възможни за развитие пред IT сектора. С „изкуствения интелект“ на хоризонта всички големи икономики се съревновават да притежават по-съществен дял от „пазара на бъдещето“. Един от най-мащабните планове на Китай е „Направено в Китай – 2025 г.“. Пекин вече е господар на евтините стоки по света – изразът „Направено в Китай“ се е превърнал в метафора за изгоден (често и неоригинален) продукт с ниско качество.  Но растежът на икономиката на държавата започна да се забавя, като според експерти това се дължи на т.нар. капан на средните доходи. С вдигането на заплатите Китай губи основното си предимство в износа – нископлатения труд. Чуждите компании започват все по-често да се насочват към държави като Шри Ланка и Виетнам, в които надниците са все още незначителни. Същевременно страната не може да се конкурира с държави, които от десетилетия инвестират в производството на скъпоструващи и качествени продукти като Япония, Германия и САЩ. Други страни, които също са попаднали в капана на средните доходи, са Бразилия и Южна Африка. Чрез „Направено в Китай – 2025 г.“ страната ще се опита по модела на „Четирите азиатски тигъра“ и Япония да прескочи капана на средните доходи и да се превърне в производствен център на високи технологии. В момента тя е в първото си предкризисно състояние от 4 десетилетия насам – през последните две тримесечия на миналата година и през 2019 г. се усеща забавяне на ръста на икономиката. Китай завърши годината с ръст 6,6 на сто, а според Международния валутен фонд през 2019 г. може да падне и до 6,2 процента. В началото на март Пекин обяви, че икономическият ръст за 2019 г. ще е „между 6 и 6,5 процента“. Това е относително понижаване от предишната прогноза на държавата – „около 6,5 процента“. Отговорност за забавянето на китайската икономика носят и наложените мита от Америка на китайски стоки. Причините за действията на Вашингтон са в огромния дефицит при търговията между двете държави, както и обвиненията на САЩ, че Пекин краде интелектуални тайни от американски компании на местна почва. Подобни твърдения отправя и ЕС. На 1 юни 2018 г. Съюзът обяви пред Световната търговска организация (СТО), че Пекин принуждава европейските компании да учредяват съвместни предприятия с китайски фирми, за да получат достъп до местния пазар, като така се създавали условия за достъп и кражба на технологични тайни. Вашингтон е отправил три искания към Пекин: да осигури защита на интелектуалната собственост, да прекрати принудителното трансфериране на стоки, както и да спре прехвърлянето на държавни субсидии, които нарушават пазарното равновесие. Китай отхвърля обвиненията и на свой ред критикува САЩ, че въвеждат протекционистки мерки. По въпроса за държавните субсидии в промишлеността Пекин заяви, че ще работи заедно със СТО, за да синхронизира мерките в търговията със съществуващите разпоредби на организацията. Вашингтон обаче е против това и заяви, че иска да разполага с „контрол за принудително въвеждане“ на търговски мита, в случай че Китай нарушава договорените правила за държавни субсидии в промишлеността. На няколко пъти през 2018 г. бяха наложени нови мита, като през септември бе последното голямо увеличение. Към този момент те са на обща стойност от 260 милиарда долара (200 милиарда са върху китайски стоки за САЩ, докато Пекин наложи мита, равняващи се на 60 милиарда долара). Въпреки митата в началото на 2019 г. Ройтерс предаде, че излишъкът на Китай за 2018 г. от търговията със САЩ се равнява на 323,32 милиарда долара, което е рекорд от 2006 г. насам. Според изследване на Университета в Гуандонг, публикувано в средата на 2018 г., търговските пререкания между САЩ и Китай ще нанесат вреди и на двете държави – Пекин „сериозно ще пострада... по всички показатели, включително в благосъстоянието, БВП, заетостта на производството и търговията“. Според изследователите обаче икономиката щяла да издържи на  предизвикателствата. За Вашингтон щетите щели да се изразяват в понижаване на вноса и износа, но пък се очаквало БВП и благосъстоянието да отбележат повишаване. В началото на декември двете страни се договориха за 90-дневно „търговско примирие“. По план Тръмп щеше да наложи нови мита на 1 март 2019 г., но на 25 февруари президентът обяви, че ги отлага. Той отдаде това на „продуктивните“ двустранни търговски преговори между страните и покани Си Цзинпин в частната си резиденция „Мар а Лаго“, „за да подпишем споразумението“. Въпреки добрите новини икономистите не са оптимисти за предстоящата година. Пол Кетни, който е главен стратегически директор в „Дайла капитал маркетс“, споделя, че съществуват „рискове от peцecия в Cъeдинeнитe щaти, ĸoятo мoжe дa нacтъпи вepoятнo oщe в cpeдaтa нa 2020 гoдинa“. Същевременно Международният валутен фонд прогнозира през януари, че световната икономика ще нарасне с 3,5 процента през 2019 г. Това е спад с 0,2 процента спрямо 2018 г. В ефира на американската телевизия Си Ен Би Си професорът по икономика и политически науки в университета „Инсед“ Пушан Дът напомни, че все още са налице „основни критични проблеми“ между САЩ и Китай, които продължават да застрашават глобалната сигурност. Дът сподели какви ще бъдат вероятните отстъпки на двете страни на продължаващите преговори, като според него големият победител ще е Пекин. Според източници на „Файненшъл таймс“ Пекин все още не е предложил „ключови отстъпки“ по отношение на важните за Америка въпроси за защитата на авторското право на китайска земя. В средата на март Тръмп предупреди, че митата срещу Китай могат да се запазят и че Вашингтон няма да приеме сделка, която не го устройва напълно. Не се знае още колко години Америка ще се задържи като най-могъщата и влиятелна държава на световната сцена и дали е възможно в бъдеще да съществува отново „еднополюсен свят“. Можем ли всъщност все още да определяме света си като еднополюсен? В началото на 90-те години Самюъл Хънтингтън предрича в книгата си „Сблъсъкът на цивилизациите“, че след края на студената война хегемонията на САЩ и въобще на Запада няма да продължи за дълго. Изследователят твърди, че в бъдеще светът ще бъде разделен на седем или осем „цивилизации“ със сходни културни ценности, като всяка една от тях ще бъде управлявана от една „държава ядро“. Основните конфликти по думите на експерта ще са между отделните цивилизации.  Освен че предрича възхода на ислямския фундаментализъм и проблемите на миграцията (чрез която се създават изолирани зони в сърцата на чужди цивилизации) Хънтингтън също така предсказва и желанието на източноазиатските народи да докажат, че универсалистките им и колективистки ценности превъзхождат идеите на либералната демокрация, която излага Франсис Фукуяма в книгата си „Краят на историята и последния човек“. Според Хънтингтън Китай отдава безспорното си икономическо развитие именно на културните различия между „китайската цивилизация“ и слабата, основана на индивидуализма „западна цивилизация“. Ако Хънтингтън е прав, това поне означава, че режимите, в чиито основи са вкоренени различни ценностни системи, трудно ще могат да си въздействат. От това следва, че Пекин няма да успее да изгради механизми за дългосрочно политическо влияние, което качествено да въздейства на народите от чужда „цивилизация“ въпреки неограничените икономически лостове на комунистическата държава. В това обаче никой не може да бъде сигурен. Едва ли и китайците през XIX в. са очаквали британците да им отнемат Хонконг. „Генерация Z“ – с подкрепата на „Америка за България“ Vodafone откри тайни функции в оборудване на Huawei Швейцария се присъедини към \"Един пояс, един път\" Германия мисли да пусне ли \"Хуавей\" в мобилните си 5G мрежи  „Генерация Z“ – с подкрепата на „Америка за България“", "date": "2019.05.01", "title": "Настъплението на Китайското време (II част)"}
{"url": "https://clubz.bg/82411-koga_kyde_i_pri_kakyv_rejim_moje_da_vidite_papa_francisk", "text": "Негово Светейшество папа Франциск пристига на апостолическо пътуване в България в периода  , съобщават от правителствената информационна служба и МВР. Правителството отпусна 866 000 лв. за посещението на папа Франциск От институциите организатори подчертяват, че гражданите и гостите на София ще могат да присъстват на  на папата.  Контролно пропускателните пунктове за тях ще са отворени 3 часа преди всяко от събитията. Две от събитията в София ще са Третото събитие в София е на В Раковски жителите и гостите на града ще могат да проследят светата литургия с първо причастие, което папа Франциск ще даде на деца в църквата  За целта пред храма са определени зони за граждани, до които достъпът също ще става през контролно-пропускателни пунктове. Те ще са отворени 3 часа преди началото на събитието. На 3 май ще бъде разпространена допълнителна информация за предприетите мерки и местоположението на контролно-пропускателните пунктове за събитията от апостолическото пътуване на папа Франциск в София и Раковски. Ватиканът потвърди: папа Франциск идва Всички желаещи да присъстват на събитията в София и Раковски ще бъдат допускани след проверка на изградените контролно-пропускателни пунктове. Няма да бъдат допускани  – огнестрелно оръжие, пиротехнически изделия, ножове, палки, боксове, бутилки, парфюми. Може да бъдат носени чадъри. По време на провеждането на събитията от посещението на папа Франциск  е възможно да възникне временно затруднение в движението. Организаторите апелират още: Ватиканът потвърди: папа Франциск идва", "date": "2019.05.01", "title": "Кога, къде и при какъв режим може да видите папа Франциск"}
{"url": "https://clubz.bg/82410-mareshki_narushitel_na_izborniq_kodeks_s_tyrgovska_predizborna_tv_reklama", "text": "Лидерът на \"Воля\" Веселин Марешки ще бъде глобен за търговска реклама, в която отправя политически послания. Същата тази реклама е била излъчвана в национален ефир преди официалния старт на предизборната кампания за Европейски избори 2019. А това е в нарушение на Изборния кодекс. Това е решила на вчерашното си заседание Централната избитарелна комисия (ЦИК), става ясно от публикуваното на сайта й  . Става въпрос за рекламен клип на партията, който се излъчваше в ефир преди 26 април (официалният старт на кампанията), в който Марешки рекламира себе си и листата за евродепутати чрез бизнеса си с аптеки и бензиностанции. Изборният кодекс забранява както търговската политическа реклама, така и тази, която се прави преди определената дата - месец преди вота - или в случая - 26 април. ЦИК е била сезирана от изпълнителния секретар на партия \"Партия на Зелените\" Христо Дунчев за излъчени предизборни клипове по bTV, с които се рекламира водачът на кандидатската листа на \"Воля\" Марешки. Към сигнала са били приложени въпросните клипове, като отделно ЦИК ги е изискала и от Съвета за електронни медии (СЕМ). На 25 април председателят на СЕМ София Владимирова е изпратила три броя видеоклипове, излъчени от доставчика на медийни услуги \"БТВ Медиа Груп\" ЕАД. След което ЦИК констатира следното: След като ЦИК се е запознала с рекламните клипове е установила \"обосновано\": Установила е още: Заради тези нарушения на Марешки ще бъде съставен акт. Любопитно е, че въпросните клипове \"не живеят\" никъде в интернет пространството към днешна дата. Не могат да бъдат открити дори на сайта на \"Воля\", както и във фейсбук страницата на партията и в тази на самия лидер. Наличен е само коментар на Марешки, в който се казва, че някой се опитвал да спре клиповете му по телевизиите, защото се страхувал от \"българските родолюбци\". Макар и вече митични, въпросните клипове не останаха незабелязани, в т.ч. от Клуб Z. В новия брой на едноименното списание, който трябва да излезе в средата на май, дни преди евровота, разглеждаме идейните платформи на партиите, издигнали кандидати за ЕП - и най-вече - електоралното поле, на което те се борят.  Цялата статия, можете да прочетете в новия ни брой.", "date": "2019.05.01", "title": "Марешки - нарушител на Изборния кодекс с търговска предизборна тв реклама"}
{"url": "https://clubz.bg/82412-belgiq_uzakoni_lekiq_kanabis", "text": "Белгийските власти разрешиха свободната продажба на т. нар. \"лек\" канабис, съобщиха местни медии, цитирани от БТА. Занапред растението ще се продава свободно в будките за цигари, а не както досега - само в специализирани магазини. Собственикът на \"Мarlboro\" инвестира 1,8 млрд. долара в канабис \"Лекият\" канабис съдържа канабидиол (непсихотропна съставка), както и количества на активната съставка тетрахидроканабинол (ТНС) под 0,2 на сто. Според поясненията ниското съдържание на психотропната съставка ТНС премахва влиянието, водещо до замайване при \"обикновения\" канабис. Предвижда се \"лекият\" канабис да бъде предлаган в будките за цигари и облаган като тютюневите изделия с данък и акциз. В последните години в Белгия се появиха специализирани магазини за \"лек\" канабис, но продажбата не бе облагана с акциз. Марихуаната за медицински цели пробива в ЕС Не всички са доволни от новото решение на министерството на финансите - досегашните специализирани магазини се опасяват от фалит, а полицаи обясняват, че проверките за притежание на наркотичното вещество се обезсмислят. По техни думи мирисът на \"лекия\" и \"обикновения\" канабис при пушене е еднакъв, и това ще провали усилията за предотвратяване на употребата на марихуана. По данни на организация, подкрепяна от фондацията \"Крал Бодуен\" с почетен председател кралица Матилда, узаконяването на всички видове канабис би донесло на белгийския бюджет годишно до 144 милиона евро. Организацията отбелязва, че на година бюджетът отделя над 223 милиона евро за дейности, свързани с канабиса. \n\tБелгийският бюджет би получил 144 милиона евро годишно, ако държавата е обвързана с монополното производство, разпространение, лицензиране на продажбите и ценообразуването при предлагането на растението. Ако Белгия разреши изцяло употребата, без да облекчава производството и разпространението (по примера на Холандия), бюджетните разходи биха намалели с 42,8 милиона евро на година. В случай, че Белгия разреши на частни дружества да произвеждат канабис, бюджетът би бил облагодетелстван със 78,4 милиона евро на година, изчислява организацията. Марихуаната за медицински цели пробива в ЕС", "date": "2019.05.01", "title": "Белгия узакони \"лекия\"  канабис"}
{"url": "https://clubz.bg/82413-predstoi_bitka_s_otvoren_kraj_i_sled_izborite_za_evroparlament", "text": "Ще има ли голям сблъсък на изборите за Европейски парламент в края на май - нещо като “война на световете”, “ние” срещу “тях”, фатална битка? След уроците на референдума във Великобритания и изборите в САЩ, европейските избори заплашват да бъдат трето действие в сагата на “отворените” срещу “затворените” общества, а залогът е бъдещето на ЕС. От проучване на Европейския съвет за външна политика (ЕСВП) излиза обаче, че тази картина не отговаря на реалността в Европа. Американските избори, както и британският референдум се отличаваха със завидна яснота на деленията между избирателите: в зависимост от това за какво гласуваш, може да се каже къде живееш, за кого си женен, в коя възрастова група попадаш, дали имаш висше образование и пр. Т.нар. “племена” се оказаха по-добри политически семейства отколкото традиционните британски или американски партии. В Европа (все още) картината е доста по-сложна. Либералите ще бъдат нещо като ДПС на следващия Европарламент Неотдавнашно проучване на общественото мнение, поръчано от ЕСВП и проведено от компанията YouGov в 14 страни от ЕС с почти 50 000 анкетирани показва, че битката в Европа е с неизвестен край: избирателите постоянно променят изборните си намерения, като предпочитанията им се местят от центъра към крайно дясното и крайно лявото, но и обратно - от крайностите към средата. Половината от гласоподавателите в Европа казват, че изобщо няма да гласуват, а от останалите около 70 на сто са с променливо мнение. Или, казано с езика на политическите кампании, около 100 милиона избиратели все още могат да бъдат привлечени в една или друга посока. Проучването води и до друг важен извод - че за повечето избиратели играта с националната идентичност не значи задължително гласуване в крайно дясно. Голямо мнозинство от европейците не смята, че трябва да избира между това да бъдеш европеец и да бъдеш патриот, че двете идентичности могат да съществуват безпроблемно заедно. Това е съвсем валидно и за България (където ЕСВП проведе само качествено изследване във фокус групи). Вероятно заради това крайните партии навсякъде в ЕС спряха да настояват за излизане от ЕС или еврозоната - засега хората на континента не искат да се отказват от Съюза, дори и най-скептичните от тях. Въпросът, който най-добре може да предскаже настроенията на хората, се оказа този за “системата”: дали европейците смятат, че системата работи на национално и на европейско ниво. Около четвърт от електората отговаря, че и двете работят, като тук превес имат германци, датчани и шведи. Втората група (38 процента) отговаря, че системата не работи и на двете нива: тук мнозинство са французите (“жълтите жилетки”), гърците и италианците. България е в третата група - на онези, които разчитат на ЕС да коригира грешките на националните правителства. Те са отново около четвърт от общата маса и са добре представени в Унгария, Румъния, Полша и Испания. Последната група - на националистите евроскептици, е едва 14 на сто от електората и има значително присъствие в Дания, Австрия и Италия. Вотът в Испания – облекчение за еврофилите Основният избор, пред който европейските избиратели смятат, че са поставени - или поне онези от тях, които казват, че системата не работи, е “против” статуквото. Това е именно основният проблем на традиционните партии в опита им да си върнат обратно избирателите, изтекли към краищата на политическата палитра: че те са привиждани като част от статуквото, че зовът за промяна не звучи автентично в устите на традиционните политици. Особено подозрителни изглеждат онези от тях, които се опитват да използват езика на крайните партии. Неотдавнашните парламентарни избори в Испания показаха, че центристките избиратели предпочитат да гласуват център-ляво и да накажат християндемократите, когато те се приближат твърде много до посланията на крайно дясната \"Вокс\". \"Време за избор\" - кой какво предлага за евровота на 26 май (ТЕСТ) Сравнявайки проучването на ЕСВП с други подобни на българска почва, може със сигурност да се каже, че общественото мнение в страната е в европейския тренд. Както и за повечето други европейци, и за българите миграцията не е най-важната заплаха пред ЕС: само 14 процента споделят това мнение. Много повече българите (както и румънци, поляци, унгарци, испанци и италианци) се притесняват от количеството сънародници, които напускат страната, отколкото от такива, които биха влезли в нея. Според изследване на агенция “Кантар” у нас почти 40 на сто от българите се притесняват от емиграцията срещу 8 на сто тревожещи се от имиграция. Цели 29 процента от тях дори биха подкрепили мерки срещу свободното напускане на страната, като едновременно с това пък 60 на сто твърдят, че свободата на пътуване в ЕС е най-важната придобивка от членството. Независимо от резултата на изборите за Европейски парламент, които ще бъдат, разбира се, преди всичко национални, ЕС ще продължи да работи и да бъде важен за гражданите на страните членки. За антиевропейците обаче тези избори ще бъдат повод да рекламират суверенистките си идеи и да се консолидират въпреки големите рзличия помежду им. Блокиране на избора на нова Европейска комисия или на преговорите за следващия бюджет на Съюза са само два от възможните резултати при този сценарий. Идва ли ляв председател на Европейската комисия? А същевременно избирателите не са решили накъде искат да ги отведе този избор: над една трета от тях обаче искат жив дебат за Европа, който да ангажира всички граждани (у нас процентът е дори 38 на сто). Оттук нататък от партиите ще зависи дали ще спечелят битката за умовете и сърцата на хората в посока на интегрирана Европа - или ще оставят инициативата на идеите за нейния демонтаж. Вотът в Испания – облекчение за еврофилите \"Време за избор\" - кой какво предлага за евровота на 26 май (ТЕСТ) Идва ли ляв председател на Европейската комисия?", "date": "2019.05.01", "title": "Предстои битка с отворен край - и след изборите за Европарламент"}
{"url": "https://clubz.bg/82422-1_maj_masovi_aresta_za_lozungi_sreshtu_putin_gaz_i_razmirici_v_parij", "text": "Масови арести - под този знак преминаха шествията по случай Деня на труда 1 май в Русия, съобщиха световните агенции, цитирани от БТА. Общият брой на задържаните е 124 души, съобщи неправителствената организация \"ОВД-инфо\". 68 протестиращи са задържани в Санкт Петербург, където няколкостотин души излязоха на улиците с призиви за честни избори и с лозунги против президента на Руската федерация Владимир Путин. Някои демонстранти са носили плакати с надписи: \"Петербург против (партия) \"Единна Русия\". Според руски медии са били задържани и хора с плакати \"Путин не е вечен\".  Сред задържаните има поддръжници на опозиционера Алексей Навални. Очевидци съобщават за полицейско насилие, добави Ройтерс.  Шествието в Москва, в което според полицията и профсъюзи, са се включили над 100 000 души, бе предвождано от кмета на столицата Сергей Собянин, съобщи ДПА. \n\tОраторите на Червения площад призоваха за по-високи заплати и повече работни места за младите и старите. Протестите бяха организирани в момент, когато рейтингът на Путин спадна от около 90 до около 60 процента. Това, според социолози, се дължи отчасти на непопулярни мерки като увеличаването на пенсионната възраст и на ДДС след пет години на понижаване на реалните доходи.  В столицата на Руската федерация Москва в първомайските шествия, организирани от проправителствени синдикати, участваха около 100 000 души - по данни на властите.  Френската полиция пък влезе в сблъсъци с протестиращи, които хвърляха камъни, запалиха малки пожари и потрошиха автомобили на фона на първомайските демонстрации, събрали хиляди участници при строги охранителни мерки, предаде Асошиейтед прес. Арестуваните са над 165 души, а на органите на реда се наложи за пореден път да използват сълзотворен газ, за да контролират множеството, събрало се край парижката гара \"Монпарнас\" за основните протести. Засега не се знае колко души са ранени.  Репортери на АП съобщават за групи хора, облечени в черно и с качулки, които крещят лозунги срещу полицията. Те са смесени с други демонстранти, носещи жълти жилетки или профсъюзни знамена.  Във френската столица са разположени над 7400 полицаи, магазините и заведенията по пътя на шествията в Париж са затворени. Към традиционните първомайски шествия, организирани от синдикатите, се присъединиха жълти жилетки, за да изразят недоволството си от икономическата политика на президента Еманюел Макрон.  В Испания трудещи се се събират днес за демонстрации в големите градове на страната с надежда гласът им да бъде чут дни, преди действащият премиер Педро Санчес да започне преговори с други партии за сформиране на ново правителство, предаде Асошиейтед прес. Водещите испански синдикати оказват натиск върху Санчес да отмени трудовите и фискални реформи, благоприятни за бизнеса, които са в сила от управлението на предишното консервативно правителство.  Преди първомайските демонстрации в десетки германски градове най-големите синдикати призоваха гласоподавателите да участват в европейските избори и да се противопоставят на национализма и крайнодесния популизъм. \n\tОбединението на германските профсъюзи - конфедерация от синдикати с общо близо 6 милиона членове - припомни днес, че ЕС е допринесъл да се осигури мира на континента в продължение на десетилетия и е донесъл значителни ползи за милиони - от платени отпуски до защита при майчинство. Демонстрации имаше и  Гърция, и в Италия, и в други страни от Европа.", "date": "2019.05.01", "title": "1 май: масови ареста за лозунги срещу Путин, газ и размирици в Париж"}
{"url": "https://clubz.bg/82409-bylgarskoto_vynshno_ministerstvo_zove_za_svobodni_izbori_vyv_venecuela", "text": "Българското министерство на външните работи (МВнР) излезе с позиция, в която призова за незабавни и прозрачни президентски избори във Венецуела. Във вторник силите около президента Николас Мадуро съобщиха за \"незначителен опит за преврат\", който е бил осуетен от части на венецуелската армия. Военният министър Владимир Падрино съобщи, че в опита за преврат са участвали войници, които били \"подлъгани\" от опозицията, но се върнали в казармите по заповед на командирите си. Малко след съобщението за \"предотвратения\" опит за преврат военното командване излезе с позиция, че въоръжените сили продължават да са \"верни на конституцията\". Оттам съобщиха, че войниците, участвали в \"преврата\" са откликнали на призивите на опозиционния лидер Хуан Гуайдо да въстанат срещу президента Николас Мадуро. Това доведе до сблъсъци с верните на Мадуро сили близо до военновъздушна база в Каракас. Помпео: Мадуро щял да бяга в Куба, но руснаците искали да остане В изявление държавният секретар на САЩ Майк Помпео заяви, че президентът Николас Мадуро е бил готов да напусне страната вчера сутринта, изправен пред призива за въстание на опозиционния лидер Хуан Гуайдо, който се подкрепя от Вашингтон. Мадуро обаче променил плановете си, след като Русия се намесила.", "date": "2019.05.01", "title": "Българското външно министерство зове за свободни избори във Венецуела"}
{"url": "https://clubz.bg/82414-liberalite_shte_bydat_neshto_kato_dps_na_sledvashtiq_evroparlament", "text": "Либералите (АЛДЕ) ще бъдат ключовите балансьори в следващия Европейски парламент, което би могло да им отреди ключова роля при подялбата на властта по върховете на ЕС след евроизборите на 23-26 май, показва публикувано днес   на Европейския съвет за външна политика (ЕСВП). Камарата се очертава да бъде разделена на три почти равни блока - десен (32 на сто от местата) , ляв (34 на сто от местата) и антиевропейски (35 на сто от местата). Различията между националните партии в анти-ЕС блока обаче са такива, че не им позволяват единодействие, освен по ограничен кръг въпроси. Делението се запазва, независимо дали Обединеното кралство би провело или не би провело европейски избори. Ако ги проведе, от това би спечелил левият блок, защото британските лейбъристи в момента водят в електоралните нагласи във Великобритания. Голямата коалиция между център-дясното (ЕНП) и социалистите и демократите (С&Д) за първи път ще загуби своето мнозинство, за сметка на 43 процента от местата, които се очаква да вземат заедно  Либералите и Зелените. Антиевропейските партии могат да формират втората най-голяма коалиция в Европейския парламент, със или без участието на Обединеното кралство. \n\tПроевропейските партии трябва да помислят отвъд традиционните политически семейства и начина, по който те се борят за места в ЕС, смятат авторите на проучването. \n\tОт решаващо значение според тях е мейнстрийм партиите да помислят как да позиционират себе си като символи на промяната, в среда, в която антиевропейските партии ги определят като защитници на статуквото в Европа.", "date": "2019.05.01", "title": "Либералите ще бъдат нещо като ДПС на следващия Европарламент"}
{"url": "https://clubz.bg/82406-gotov_li_e_livyrpul_da_spre_barselona", "text": "\"Барселона\" и \"Ливърпул\" излизат в мегасблъсък на Шампионската лига тази вечер от 22 часа на \"Камп Ноу\". В другия полуфинал снощи \"Аякс\" взе предимство в Лондон срещу \"Тотнъм\" - 1:0. Барса вече си осигури титлата на Испания и ще опита да прибави другите два трофея - Кралската купа и шесто отличие от най-големия евротурнир. Пет в Лигата има и британският отбор. Лондон - поредната победна спирка за \"Аякс\" При \"Ливърпул\" положенето е по-различно - тимът води битка и във Висшата лига, където останаха два кръга. И двамата треньори могат да разчитат на най-добрите си играчи - в редиците на \"червените\" се завърна след лека травма Роберто Фирмино. Каталунците са без загуба в последните 22 мача във всички турнири, а \"Ливърпул\" - в 19. Барса обикновено е кошмар за английските отбори, но тимът от града на \"Бийтълс\" единствен от тях е побеждавал на \"Камп Ноу\", при това два пъти. Юрген Клоп вярва, че съставът му може да го стори още веднъж. На пресконференцията снощи германецът увери, че не се страхува от загуба - падал е и преди, но винаги е намирал сили да продължи. Той е наясно, че играчите му ще изпитват трудности на един от най-негостоприемните стадиони в света. Но същевременно знае, че те ще имат възможности за голове и се надява да ги използват. Срещу \"Ливърпул\" се изправят двама бивши играчи на клуба - Филипе Коутиньо и Луис Суарес. Вторият със сигурност ще е титуляр.", "date": "2019.05.01", "title": "Готов ли е \"Ливърпул\" да спре \"Барселона\""}
{"url": "https://clubz.bg/82407-v_chehiq_otkaz_na_hotel_da_prieme_rusnaci_ne_e_diskriminaciq", "text": "Чешкият конституционен съд се произнесе, че отказ на собственик на хотел в североизточния град Острава да настани руски граждани през 2014 г. не е бил проява на дискриминация, съобщи снощи на сайта си пражкият в. \"Право\", цитиран от БТА. Конституционните съдии са отменили решение на върховния съд, според което действията на собственика на хотел \"Бриони\" са били обявени за незаконни. Хотелиерът е бил и глобен с 2000 евро \"за дискриминация на потребители по национален признак\" от чешката трудова инспекция. Санкцията е била намалена до 200 евро. В крайна сметка обаче всички наказания са отпаднали след решението на Констиституционния съд. Собственикът на \"Бриони\" Томаш Кръчмарж, който е с украински корени, преди пет години отказа да приеме в хотела си 49 руски спортисти. На входа на сградата и на сайта на хотела е имало и съобщение:  Имало е и предвидени изключения - за руснаци, които писмено заявят, че не са съгласни с незаконната анексия на полуострова от Русия. Конституционният съд на Чехия реши, че собственикът на хотела коректно е изразил политическите си убеждения. Като е публикувал в интернет съобщение, че няма да настанява руснаци, той не е нарушил правата им, защото предварително ги е предупредил за условията по пребиваването и те са можели да изберат друг хотел в Острава. Съдът напомня и за официалната чешка позиция за непризнаване на анексията на Крим.", "date": "2019.05.01", "title": "В Чехия: отказ на хотел да приеме руснаци не е дискриминация"}
{"url": "https://clubz.bg/82404-peevski_joncheva_ivancheva_skritiqt_izbor_zad_vota_na_26_maj", "text": "Един от законите на представителната демокрация гласи: докато гласуваш за едно, неизбежно гласуваш и за друго. И то обикновено без да си даваш сметка за това. Зад всеки политически вот се крият и други скрити вотове. Особено пък когато се гласува за депутати в Европейския парламент (ЕП), чиято роля масовият човек почти не познава. А и сякаш не вижда смисъл да я опознае по-добре (освен размера на заплатата). Когато българският избирател гласува за евродепутати от ГЕРБ, разбира се, подкрепя и оставането на партията на власт в страната. В присъщата си спортна стилистика Бойко Борисов гледа на политиката като на състезание, а на властта - като на трофей от победите в него, нещо като временна купа. И гледа да си върне купата, ако я загуби. Неведнъж го е правил. Твърде вероятно е да го направи и сега. Ако партията му не спечели евроизборите, той би могъл да предизвика предсрочни парламентарни избори. Но при едно условие: ако в режим на голяма изненада евровотът не извади реална алтернатива на ГЕРБ и не накара Борисов, Цветанов и сие да пазят властта си до последно. БСП не е такава алтернатива - тя е удобният му спаринг партньор. Гласуването за ГЕРБ е равносилно и на подкрепа за Цветан Цветанов, който след \"Апартаментгейт\" получи \"червен картон\", но остана на партийния терен. За него успехът на ГЕРБ в евроизборите (макар че самият той не е в листата) би бил нещо като оправдателна присъда, произнесена лично от народа. Точно това е и една от странностите на родната демокрация: политическият вот отменя другите системи на легитимация и делегитимация в обществото, а не обратното - той да е резултат от тяхното действие. Всъщност, по същия ред с \"оправдателна присъда\" иска да се сдобие и бившата кметица на \"Младост\"  Десислава Иванчева - като се кандидатира за независим евродепутат. Шансовете ѝ биха били равни на нула, ако не беше превърната в политически герой - както с начина ѝ на арестуване, така и с битовите условия в затвора, а и особено с 20-годишната присъда, каквато не получават дори убийци. Тук някъде се нарежда и Делян Пеевски - втори в листата на ДПС. Опитите му за медийна, политическа и институционална легитимация вътре в страната водят до незавидни резултати. А някои от тях - като назначението му за шеф на ДАНС, предизвикаха мощни протести. Ето, че сега той търси легитимация отвън, от ЕС. В негова полза е правилото на Алианса на либералите и демократите за Европа (АЛДЕ), към чието партийно семейство принадлежи ДПС, да не коментира състава на кандидатските листи. И за Александър Йорданов от СДС, излязъл сякаш направо от музея на прехода, тези евроизбори представляват двоен тест. Той е на шесто място в общата листа на ГЕРБ и СДС. Успехът на тази коалиция на изборите би могъл да се тълкува по следния начин: в страната има достатъчно разочаровани от актуалната политика гласоподаватели, готови да гласуват за спомените си. (Отделен въпрос е доколко точно Александър Йорданов предизвиква най-светлите седесарски спомени.) При гласуването за БСП избирателят също прави няколко избора, скрити зад същинския вот. Още при съставянето на листата на тази партия на повърхността изплува въпросът за проевропейската и антиевропейската (прокремълска) ориентация на партията. Фактът, че Сергей Станишев бе включен чак на пето място в листата, въпреки че е председател на ПЕС, хем даде право и на двете ориентации, хем показа предпочитания към втората. Те се потвърждават и от превръщането на президентски човек в кандидат за евродепутат на БСП (Иво Христов), поставен на четвърто място в листата. Същевременно президентът Румен Радев се позиционира в прокремълската ниша - както с актуалните си позиции (за санкциите срещу Русия, анексията на Крим и пр.), така и с политическата си генеалогия (подозренията са за \"хибридна намеса\" при избора му). Подозренията за прокремълска ориентация се потвърждават и от включването (макар и на неизбираеми места) в листата на трима отдавна огласени сътрудници на ДС. Кому е нужно това, освен като заявка за лоялност по линията ДС-КГБ-Путин? Какво ни казват първите места в листата на коалиция Демократична България (ДБ)? Радан Кънев от ДСБ и Стефан Тафров от \"Да, България\". Те нямат политически и персонални противоречия - напротив, демонстрират взаимните си симпатии. Различни са обаче символичните капитали, с които разполагат. Радан Кънев превърна в своя биография трудната съдба на историческото дясно през последното десетилетие, когато изглеждаше, че всяко решение е грешно. Тази безизходица го извади от партийната орбита и присъствието му в листата може да се приеме за своеобразно завръщане, за израз на оптимизъм, че идват по-добри времена. Стефан Тафров създаде своето име и компетентност главно като дипломат. Усърдната предизборна кампания, която води, показа, че той вероятно е най-подготвеният кандидат по дневния ред на ЕС. И това не е само медиен образ, а е потвърдено и от убедителния му резултат в предварителните вътрешнопартийни избори, каквито бяха проведени единствено в \"Да, България\". Изборът между Кънев и Тафров, а той донякъде е и между митологичния и експертния аспект на политиката, ще е в плана на преференциите. Може да се окаже и излишен, ако ДБ вкара двама евродепутати. Засега това изглежда малко вероятно. Но ако въобще отнякъде може да дойде изненада на тези евроизбори, то е именно от ДБ. Патриотите, както обикновено, искат да печелят евроизбори с евроскептицизъм, поднесен под различни форми, с различна степен на истеричност и в перспективата на различни зависимости. При тях паралелният избор не сe съдържа в листите им, а между тях, доколкото не успяха да се споразумеят. Днес старият патриотичен лозунг \"България на три морета\" е сведен до \"България на три партии\".", "date": "2019.05.01", "title": "Пеевски, Йончева, Иванчева: скритият избор зад вота на 26 май"}
{"url": "https://clubz.bg/82405-pompeo_maduro_shtql_da_bqga_v_kuba_no_rusnacite_iskali_da_ostane", "text": "Президентът на Венецуела Николас Мадуро е бил готов да напусне страната вчера сутринта, изправен пред призива за въстание на опозиционния лидер Хуан Гуайдо, но променил плановете си, след като Русия се намесила, заяви държавният секретар на САЩ Майк Помпео в телевизионно интервю, цитиран от Ройтерс. Мадуро е щял да замине за Куба, съобщи Франс прес. Тръмп за Венецуела: Русия трябва да си ходи Близо 70 души бяха ранени вчера при сблъсъци между антиправителствени демонстранти и силите на реда във венецуелската столица Каракас, съобщи агенция ЕФЕ, цитирана от ТАСС. Подразделения на Националната гвардия на Венецуела се отказаха да участват в разгонването на мирната антиправителствена демонстрация в град Пуерто Ордас в щата Боливар, съобщи в. \"Насионал\". На видеозапис, качен на сайта на изданието, се вижда как бронетранспортьори на Националната гвардия, насочили се към група протестиращи, спират и се отдалечават под аплодисментите и одобрителните възгласи на хората.  \n\tВенецуелският министър на отбраната генерал Владимир Падрино заяви, че полковник, верен на президента Николас Мадуро, е бил ранен от куршум по време на бунта на група военни, подкрепящи опозиционния лидер Хуан Гуайдо.  \"Нищо няма да ни спре\", заяви Хуан Гуайдо, след като му отнеха имунитета Началникът на тайната полиция СЕБИН във Венецуела остро критикува президента Николас Мадуро - безпрецедентна до момента стъпка на висш представител на силите за сигурност, предаде Асошиейтед прес. \n\tРъководителят на СЕБИН Мануел Рикардо Кристофер Фигера вчера написа писмо до венецуелския народ, в което казва, че е време \"да възстановим страната\". \n\tВисокопоставен американски представител потвърди автентичността на текста, който се разпространява в социалните медии. \n\tВ писмото Фигера казва, че винаги е бил верен на Мадуро, но Венецуела е претърпяла вреден упадък. Макар да не назовава по име опозиционния лидер Хуан Гуайдо, Фигера пише, че \"дойде време да търсим нови пътища за правене на политика\". \n\tСпоред високопоставения американски представител съпругата на Фигера е извън границите на Венецуела. Военна намеса във Венецуела остава на масата Лидерът на опозицията във Венецуела Хуан Гуайдо призова демонстрациите срещу президента Николас Мадуро да продължат и днес, след ден, в който войници преминаха на негова страна, а между силите на реда и симпатизантите му имаше сблъсъци, предаде Франс прес. Гуайдо каза, че протестните акции във вторник са показали, че въоръжените сили не подкрепят и не уважават президента Мадуро. \n\tПо-рано вчера Гуайдо публикува в Туитър видеообръщение, в което призоваваше военните да излязат на улицата, за да \"сложат край на узурпацията\" на властта в страната. Председателят на венецуелската опозиционна партия \"Народна воля\" Леополдо Лопес, който избяга от домашен арест и беше в посолството на Чили в Каракас, се е преместил в дипломатическата мисия на Испания, съобщи вчера чилийският външен министър Роберто Ампуеро. \n\tМинистърът каза, че Лопес и съпругата му Лилиан Тинтори са взели това решение, защото в чилийското посолство вече е имало \"други гости\", съобщава БТА. \"Нищо няма да ни спре\", заяви Хуан Гуайдо, след като му отнеха имунитета Военна намеса във Венецуела остава на масата", "date": "2019.05.01", "title": "Помпео: Мадуро щял да бяга в Куба, но руснаците искали да остане"}
