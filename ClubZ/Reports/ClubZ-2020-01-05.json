{"url": "https://clubz.bg/92538-19_jertvi_na_pojarite_po_iztochnoto_krajbrejie_na_avstraliq", "text": "Броят на жертвите на горските пожари по югоизточното крайбрежие на Австралия достигна до 19 души, съобщи днес комисарят на регионалната противопожарна служба на щата Нов Южен Уелс Шейн Фицсимънс, цитиран от ТАСС. \n\tВ огъня е загинал още един човек, а четирима огнеборци са били ранени. \n\tФицсимънс посочи, че изминалата нощ е била много тежка за пожарникарите в щата, които са се борили с огън, обхванал 300-километров фронт по южното крайбрежие на региона. В огъня е загинал 46-годишен мъж, който получил сърдечен удар, докато помагал на приятел да спаси къщата си. \n\tНа пресконференция в Сидни министър-председателката на Нов Южен Уелс Гладис Береджиклян съобщи, че на градовете по крайбрежието и в централната част на щата са били нанесени \"значителни материални щети\". \n\tВ момента в Нов Южен Уелс са регистрирани 150 горски пожара, една трета от които още не са локализирани. За три региона има издадено предписание за незабавна евакуация, а жителите на други девет трябва да са готови да напуснат домовете си всеки момент. \n\tС огъня се борят 2500 пожарникари и стотици единици специализирана техника, включително 50 тежки самолети. \n\tТемпературите в райони от Сидни вчера достигнаха 48 градуса по Целзий, а поривите на вятъра бяха от 80 км/ч. \n\tТази сутрин в много райони на Нов Южен Уелс още няма ток, предаде ДПА. \n\tВ щата Виктория шестима души се водят изчезнали, а 50 огнища продължават да горят в източната му част. БТА", "date": "2020.01.05", "title": "19 жертви на пожарите по източното крайбрежие на Австралия"}
{"url": "https://clubz.bg/92525-neka_da_opitame_da_spasim_vsichki_zashto_inache_jiveem_po_dqvolite%E2%80%A6", "text": "Кошмар в Австралия! Някои хора казват, че пожарите там са най-големите, които човечеството е виждало. Да не говорим за унищожаването на уникални хабитати с флора и фауна, които не могат да се видят никъде другаде по Земята. Цели видове изчезват. Просто така. Ад! Искам да обърна внимание на две точки, които са важни според мене. Първата започва с поведението на министър-председателя на Австралия. С месеци не взима мерки, прави се, че се случва нещо нормално, чака всичко да се размине от само себе си. Спокойно си отива в отпуска на Хавайските острови. Имаше репортажи как тези дни отива на посещение при някои от пострадалите. Даже се опитва да се здрависа с някакви хора, ама насила им хващаше ръцете. Австралия в огнения ад (ГАЛЕРИЯ) Но не е само той. В Сидни направили огромна подписка за отмяна на новогодишните фоейрверки. Кметът на града обаче заявил, че шоуто е планирано 15 месеца предварително и бюджетът за него вече е похарчен. Затова си направил зарята. А градът се дави от смог. И хората събират дарения. За пореден път е видно, че част от съвременните политици не издържат на предизвикателствата на времето. Не разбират или не искат да разберат какви са им функциите и задълженията. И горчиво се провалят в ролята си на водачи. А страдаме всички. Втората важна точка е, че двете крайни групи \"про и анти еколози\", трябва да се успокоят и да намерят начин да комуникират нормално. Очевидно е, че цивилизацията се развива експоненциално. И че нуждата от природни ресурси се увеличава експоненциално. В момента нямаме възможност да заселим Космоса, други планети или даже Луната. Трябва по някакъв начин да продължим да живеем нормално на нашата планета. И да я съхраним максимално. За да живеят и нашите деца, и техните и т.н. Горски пожари застрашават водоснабдяването на Сидни И двете крайни групи не са прави в тяхната екстремност. Не можем да спрем развитието на цивилизацията, да избием голяма част от човечеството и всички да се върнем към пещерите и доенето на диви кози. Нито можем да „подчиним природата“, да изгорим всичко и да направим Земята една мръсна индустриална зона, защото природата просто ще ни заличи. Трябват разумни, нормални, съвместни решения и действия. Признавам си, не разбирам. Затова и не давам рецепти. Разбирам само от комуникации и тенденции. А сега тенденцията показва, че все по-малко комуникираме помежду си. Все повече крайностите се разделят. Все повече нараства напрежението. А това никога не е водило до добър резултат. Тук трябват добри политици. Тук трябват истински лидери. Които да обединят крайностите, да ги помирят и да се намери общ път напред. Преди всички да сме изчезнали. И нека да опитаме да спасим коалите. Светът ще е по-тъжно място без коали. \n\tИ нека да опитаме да спасим усурийския тигър. Светът ще е по-грозно място без него. \n\tИ нека да се опитаме да спасим амазонската анаконда. Светът ще е по-скучно място без нея. \n\tИ нека да опитаме да спасим всички. Защо иначе живеем, по дяволите… Спокоен ден! *      Горски пожари застрашават водоснабдяването на Сидни", "date": "2020.01.05", "title": "Нека да опитаме да спасим всички. Защо иначе живеем, по дяволите…"}
{"url": "https://clubz.bg/92532-srybskiqt_vynshen_ministyr_pak_napadna_bylgariq", "text": "Сръбският външен министър Ивица Дачич днес пак се впусна гневна тирада срещу България - този път заради защитата на правата на българското национално малцинство в Източна Сърбия. Българското външно министерство заяви, че страната ни ще продължава да защитава правата на българските национални общности по света, не само в Сърбия.  Борисов втвърдява тона, Дачич омеква Борисов за Дачич: Той сега ще види какво е неприемливо поведение! (ВИДЕО) На думите на Дачич реагира и вицепремиерът и министър на отбраната Красимир Каракачанов. Той написа във фейсбук следното:          Борисов за Дачич: Той сега ще види какво е неприемливо поведение! (ВИДЕО)", "date": "2020.01.05", "title": "Сръбският външен министър пак нападна България"}
{"url": "https://clubz.bg/92537-solejmani_s_poveche_pochesti_ot_osnovatelq_na_islqmskata_republika", "text": "Стотици хиляди опечалени придружиха ковчега с тленните останки на убития ирански генерал Касем Солеймани в два града в Иран, предаде Асошиейтед прес, цитирана от БТА. Помпео: Целим се в иранските лидери Тръмп: Готови сме да ударим 52 цели в Иран. Много бързо и много силно Иде ли нова война в Близкия изток? Тръмп: Готови сме да ударим 52 цели в Иран. Много бързо и много силно Иде ли нова война в Близкия изток?", "date": "2020.01.05", "title": "Солеймани - с повече почести от основателя на ислямската република"}
{"url": "https://clubz.bg/92529-bsp_poiska_da_se_zabrani_vnosyt_na_bokluci_ot_strani_izvyn_es", "text": "Законопроект, с който да се забрани в България вносът на битови боклуци, болнични отпадъци от страни извън Европейския съюз, ще внесат тази седмица от БСП. Това обяви лидерката на левицата Корнелия Нинова пред БНР.  Според регламентите на европейската общност подобни ограничения - за свободно придвижване на хора, стоки и услуги, не могат да засегнат държави-членки. Премиерът анонсира: МВР с акции на още 7 места заради боклука След Плевен, вчера и във Враца беше открит нерегламентиран боклук от Италия. МВР заедно с структурите на регионалните инспекции по околна среда и водите провеждат от няколко дни операции в цялата страна  след като плевенският боклук беше свързан с калабрийската мафия Ндрагета.    .Според нея затягането на контрола не е достатъчно като мярка, защото покрай официално разрешеното движение на отпадъци с цената на корупция се промъквали и други количества. БСП внася вот на недоверие срещу правителството Тази седмица БСП трябва да внесе и вот на недоверие срещу кабинета \"Борисов\" заради водната криза. Пред БНР депутатът от ДПС Джевдет Чакъров посочи, че заради водната криза трябва да бъде поета политическа отговорност и да се подходи достойно: А на въпрос дали ДПС ще подкрепи вота на недоверие към правителството на ГЕРБ, Чакъров отговори, че в Движението все още не са провеждали разговор на тази тема, но изрази критика към БСП, че не са направили консултации с всички опозиционни партии за решението си да внесат вот на недоверие. Според Корнелия Нинова обаче кризата в Перник има много въпроси за изясняване: През пролетта в БСП предстои и избор на ново ръководство. Потитана дали ще се кандидатира отново за председател на партията, Нинова отговори:   БСП внася вот на недоверие срещу правителството", "date": "2020.01.05", "title": "БСП поиска да се забрани вносът на боклуци от страни, извън ЕС"}
{"url": "https://clubz.bg/92533-irakskiqt_parlament_poiska_pravitelstvoto_da_izgoni_chujdite_vojski", "text": "Парламентът в Ирак прие днес резолюция, с която поиска правителството да прекрати присъствието на чуждестранни войски в Ирак и да гарантира, че те не използват неговата земя, въздух и води по някаква причина, предаде Ройтерс. Резолюциите на парламента, за разлика от законите, не са обвързващи за правителството, но иракският премиер Адел Абдул Махди по-рано призова парламента да прекрати присъствието на чуждестранни войски. Евентуално изтегляне на американските военни в Ирак, чийто брой се оценява на около 5200, може да навреди сериозно на борбата срещу Ислямска държава и да позволи на организацията да се възстанови, отбелязва Асошиейтед прес. Повечето от присъстващите в парламента депутати, общо около 180 на брой, подкрепиха резолюцията. Тя се ползва с подкрепата на повечето депутати шиити. Много сунитски и кюрдски депутати не се явиха на заседанието, изглежда защото не подкрепят тази стъпка, подчертава АП. В същото време водената от САЩ коалиция в Ирак обяви, че спира временно борбата срещу екстремистите от Ислямска държава, за да се концентрира върху защитата на войските и базите. Прекратява се и обучението на иракските сили, както и други операции в подкрепа на борбата срещу Ислямска държава. По-рано днес предвожданата от САЩ антиджихадистка коалиция обяви, че преустановява операциите си в Ирак, предаде Франс прес, цитирана от БТА. Обучението на иракските сили за сигурност и борбата срещу терористичната организация \"Ислямска държава\" ще бъдат преустановени, защото коалицията вече е фокусирана изцяло върху това да защитава иракските бази, в които се намират нейните войници. За около два месеца срещу американски обекти в Ирак, най-вече военни бази, са извършени 13 ракетни нападения, отбелязва Франс прес. Американският държавен секретар Майк Помпео заяви днес, че сведенията от разузнаването ясно са показали необходимостта от атаката срещу иранския генерал Касем Солеймани, предаде Ройтерс, цитирана от БТА. Според Помпео, ако атаката срещу Солеймани не беше предприета, рискът щеше да е по-голям. Лидерите на САЩ, разполагащи с пълен достъп до цялата разузнавателна информация, нямаха съмнения, че атаката трябва да бъде предприета, заяви държавният секретар в предаване по американската телевизия Ей Би Си. Държавният секретар не уточни дали е разговарял с представители на Иран, но подчерта, че не се съмнява, че Техеран добре разбира посланието на американското ръководство. Според Помпео атаката, при която бе убит Солеймани, е законна. Законни ще бъдат и евентуални бъдещи удари на САЩ по Иран, ако Иран предприеме враждебни действия срещу американски войници като отмъщение за гибелта на Солеймани, заяви Помпео, цитиран от Асошиейтед прес. Иракското външно министерство внесе официални жалби при генералния секретар на ООН и в Съвета за сигурност заради американските въздушни удари на иракска територия, при които бяха убити Солеймани и лидери на иракски милиции, предаде още Ройтерс. Жалбата касае \"американските атаки и агресии над иракски военни позиции и убийството на иракски и съюзнически високопоставени военни командири на иракска земя\", се казва в изявление на министерството. То определи атаките като \"опасно нарушение на иракския суверенитет и на условията за присъствието на САЩ в Ирак\" и призова Съвета за сигурност на ООН да ги осъди. Котировките на фондовите борси в Залива рязко се понижиха в днешната следобедна търговия на фона на напрежението между САЩ и Иран след смъртта на иранския генерал Касем Солеймани при американски удар в Багдад. Най-големи загуби днес отчетоха пазарите в Кувейт и Саудитска Арабия, предаде Ройтерс, цитирана от БТА. Акциите на петролния гигант Арамко (Aramco), който бе листван на борсата миналия месец при рекордно първично публично предлагане, поевтиняха с 1,7 на сто до 34,55 риала за акция - най-ниска стойност от началото на търговията им на 11 декември. Водещият индекс на Кувейтската борса, който за 2019 година е с най-големи печалби в региона, се срина с 4,1 на сто, а саудитският основен индекс потъна с 2,2 на сто. В Дубай бе отчетен спад от 3,1 на сто, а в Абу Даби - 1,41 на сто.", "date": "2020.01.05", "title": "Иракският парламент поиска правителството да изгони чуждите войски"}
{"url": "https://clubz.bg/92526-netanqhu_se_izpusna_izrael_qdrena_sila", "text": "В очевидна грешка на езика днес премиерът Бенямин Нетаняху определи Израел като ядрена сила, преди да се поправи със сконфузено кимване и смутена усмивка, предаде Ройтерс. Смята се, че Израел има атомен арсенал, но никога не е потвърждавал или отричал, че разполага с ядрени оръжия, поддържайки така наречената политика на двусмислие по въпроса в продължение на десетилетия, отбелязва агенцията. Нетаняху сбърка на седмичното заседание на кабинета, докато четеше на иврит подготвени бележки по споразумение с Гърция и Кипър по подводен газопровод. След това направи пауза, признавайки грешката си с усмивка и продължи с коментарите си. Изпускането на езика му обаче бързо се разпространи в социалните медии. Нетаняху се бори за политическото си оцеляване на трети поред предсрочни избори на 2 март след две неубедителни изборни победи през април и септември. През ноември срещу него бяха повдигнати обвинения за корупция, които той отрича.", "date": "2020.01.05", "title": "Нетаняху се изпусна: \"Израел ... ядрена сила\""}
{"url": "https://clubz.bg/92527-namalqvat_ogranicheniqta_za_pytuvane_v_gyrciq", "text": "Между 13.00 и 18.00 часа днес ще бъдат пропускани автомобили с товароносимост над 1,5 тона през ГКПП \"Кулата-Промахон\" и ГКПП \"Капитан Петко войвода-Орменион\", съобщават от МВР. \n\tПревозните средства, преминали през ГКПП \"Кулата\", ще бъдат спирани преди гр. Лариса (Гърция). Автомобили над 1,5 т не могат да влизат в Гърция", "date": "2020.01.05", "title": "Намаляват ограниченията за пътуване в Гърция"}
{"url": "https://clubz.bg/92535-pompeo_celim_se_v_iranskite_lideri", "text": "САЩ вече се целят в хората, които взимат решенията в Иран, а не се фокусират върху иранските прокси сили в Ирак и Близкия изток, заяви американският държавен секретар Майк Помпео, цитиран от Асошиейтед прес. Той направи това си изявление броени дни, след като Съединените щати елиминираха влиятелния ирански генерал Касем Солеймани, който ръководеше военните операции на Иран в чужбина. Убийството на Солеймани предизвика бурни реакции в Близкия изток, като има очаквания, че Иран ще изпълни заплахата си да нанесе ответен удар. Пентагонът към Иран: Играта се промени Според Помпео в миналото САЩ са се опитвали да атакуват всеки в региона, който се разхожда с автомат \"Калашников\" или друго въоръжение. Американският държавен секретар заяви също, че сведенията от разузнаването ясно са показали необходимостта от атаката срещу Касем Солеймани, предаде Ройтерс. Тръмп: Готови сме да ударим 52 цели в Иран. Много бързо и много силно Според Помпео, ако атаката срещу Солеймани не беше предприета, рискът щеше да е по-голям. Лидерите на САЩ, разполагащи с пълен достъп до цялата разузнавателна информация, нямаха съмнения, че атаката трябва да бъде предприета, заяви държавният секретар в предаване по американската телевизия Ей Би Си. Държавният секретар не уточни дали е разговарял с представители на Иран, но подчерта, че не се съмнява, че Техеран добре разбира посланието на американското ръководство. Според Помпео атаката, при която бе убит Солеймани, е законна. Законни ще бъдат и евентуални бъдещи удари на САЩ по Иран, ако Иран предприеме враждебни действия срещу американски войници като отмъщение за гибелта на Солеймани, заяви Помпео. На въпрос във връзка с изказването на Тръмп, че САЩ могат да поразят 52 ирански обекта, сред които и обекти, важни за иранската култура, Помпео заяви, че американските сили биха нанасяли удари само по законни цели в Иран,съобщава БТА, цитирайки АП. Тръмп: Готови сме да ударим 52 цели в Иран. Много бързо и много силно", "date": "2020.01.05", "title": "Помпео: Целим се в иранските лидери"}
{"url": "https://clubz.bg/92530-identificirat_trupovete_solejmani_i_muhandis_s_dnk_test", "text": "Тленни останки от иранския генерал Касем Солеймани и лидера на подкрепяните от Техеран иракски милиции Абу Махди ал Мухандис, които бяха убити при въздушен удар на САЩ в Ирак, са изпратени в Иран за ДНК тестове, за да бъдат идентифицирани телата им. Това съобщиха днес иракските \"Сили за народна мобилизация\", предаде Асошиейтед прес, цитирана от БТА. Иде ли нова война в Близкия изток? В съобщението се посочва, че телата на двамата командири и на иракски бодигард са на части и обезобразени от експлозията на американските снаряди край международното летище в Багдад. Тестът ще отнеме няколко дни, след което останките на иракския военен лидер ще бъдат върнати в Ирак, за да бъдат погребани в свещения за шиитите град Наджаф. Ал Мухандис бе тясно свързан с Иран десетилетия наред, припомня АП. Тръмп: Готови сме да ударим 52 цели в Иран. Много бързо и много силно Иран обяви тридневен траур заради смъртта на генерал Солеймани. \n\tНеговото тяло бе върнато днес в Иран, съобщи официалната информационна агенция ИРИБ, цитирана от Ройтерс. Тръмп, лошите момчета и хаосът Тленните останки на Солеймани бяха превозени със самолет до югозападния ирански град Ахваз. ИРИБ публикува видеоклип със свалянето от самолет на обвития в иранското знаме ковчег на Солеймани под звуците на военен оркестър. Репортаж, предаван на живо от държавната телевизия, показа как хиляди опечалени иранци, облечени в черно, преминават през Ахваз. Тялото на Ал Мухандис, убит заедно със Солеймани, също беше транспортирано в Ахваз, информира ИРИБ. Тръмп: Готови сме да ударим 52 цели в Иран. Много бързо и много силно Тръмп, лошите момчета и хаосът", "date": "2020.01.05", "title": "Идентифицират труповете Солеймани и Мухандис с ДНК тест"}
{"url": "https://clubz.bg/92520-hakeri_predstavqshti_se_za_iranski_razbiha_sajt_na_us_federalna_agenciq", "text": "Ирански хакери разбиха вчера интернет сайта на американска федерална агенция и публикуваха послания с обещания да отмъстят за смъртта на иранския генерал Касем Солеймани, убит в петък при ракетен удар, заповядан от президента Доналд Тръмп, съобщиха Франс прес и ТАСС, цитирани от БТА. Главната страница на портала на Федералната програма на библиотечните хранилища (FDLP - Federal Depository Library Program) била заменена със страница с надписи на английски и персийски език: Компютърните пирати твърдели също, че порталът бил разбит от \"ирански хакери\", членове на \"групата за киберсигурност на Иран\". На страницата бил поместен колаж, изобразяващ Тръмп, окървавен след удар с юмрук, нанесен от Иран и заобиколен от летящи ракети. В посланието, поместено на разбития сайт, се отправяло предупреждение, че виновните за смъртта на Солеймани ще бъдат застигнати от \"ужасно отмъщение\". Порталът FDLP помества правителствена документация в свободен достъп. Вчера Министерството на вътрешната сигурност на САЩ предупреди, че иранските власти могат да извършат терористично нападение или кибератака срещу критично важни обекти от инфраструктурата на САЩ след убийството на Солеймани.", "date": "2020.01.05", "title": "Хакери, представящи се за \"ирански\", разбиха сайт на US федерална агенция"}
{"url": "https://clubz.bg/92528-vremenno_namalqvat_ogranicheniqta_za_pytuvane_v_gyrciq", "text": "Между 13.00 и 18.00 часа днес ще бъдат пропускани автомобили с товароносимост над 1,5 тона през ГКПП \"Кулата-Промахон\" и ГКПП \"Капитан Петко войвода-Орменион\", съобщават от МВР. \n\tПревозните средства, преминали през ГКПП \"Кулата\", ще бъдат спирани преди гр. Лариса (Гърция). Автомобили над 1,5 т не могат да влизат в Гърция", "date": "2020.01.05", "title": "Временно намаляват ограниченията за пътуване в Гърция"}
{"url": "https://clubz.bg/92519-kak_ukrainskiqt_prezident_sloji_v_djoba_si_bylgarskiq_i_ne_samo_nego", "text": "Гробовни лица, официозна или делова обстановка, мъчителни теми, липса на сърдечност и на топлота.  Така изглеждат новогодишните обръщения на ред български политически лидери в очите на психолога Росен Йорданов, който ги анализира тази сутрин по би Ти Ви. Негови обекти бяха президентът Румен Радев, лидерката на БСП Корнелия Нинова и председателката на парламента Цвета Караянчева. Нито един от тримата не издържа сравнение с новогодишното обръщение на украиския президент Володимир Зеленски, което с мярата и сърдечността си му спечели овации у дома и в чужбина.  Ето характерен пасаж от последното новогодишно приветствие на Радев:  Йорданов го коментира така: Румен Радев: Достъпът до вода и въздух се превръща във въпрос на оцеляване (ПЪЛЕН ТЕКСТ+ВИДЕО) Той отбеляза, че за фон на своето послание Нинова е избрала работната обстановка на своя кабинет. На фона на тържествения интериор на парламента Караянчева отправя новогодишните си слова към българите и по думите на Йорданова  И тримата споменати лидери говорят с мрачни лица,  , каза психологът. В пълен контраст с тях Зеленски, чиято държава е във война и тежка икономическа криза, под непрекъснат руски натиск и с откъснати територии, намира прости и топли думи за изстрадалия си народ, явява се без вратовръзка, на фона на новогодишна елха, без герб и без бюро и влага в краткото си видео послание целия си талант на актьор. Вместо да се описва, обръщението му е по-добре да се види:      \n\t     ", "date": "2020.01.05", "title": "Как украинският президент сложи в джоба си българския (и не само него)"}
{"url": "https://clubz.bg/92521-piqn_ubi_6_ima_germanci_v_italiq", "text": "Шестима германски младежи бяха убити и 11 бяха ранени, след като пиян шофьор се вряза в група туристи в северна Италия тази нощ, съобщиха Франс прес и Ройтерс, цитирани от БТА. Трагедията се разиграла към 01.15 часа сутринта(/02.15 часа българско време) в селцето Лутаго в областта Алто Адидже. Групата туристи, след като прекарали вечерта в дискотека, отивала към автобуса си, когато била пометена от автомобил, движещ се с висока скорост. Девет от ранените са германци, а двама са местни жители. Двама тежко ранени са откарани в болницата в австрийския град Инсбрук, а останалите - в болниците в Брунико, Болцано и Бресаноне. Телевизия Райнюз24 съобщи, че шофьорът е 28-годишен местен жител, който при алкохолния тест показал много висок процент на алкохол в кръвта.", "date": "2020.01.05", "title": "Пиян уби 6-има германци в Италия"}
{"url": "https://clubz.bg/92516-haftar_zove_za_djihad_sreshtu_turciq", "text": "Лидерът на въоръжените сили в източната част на Либия генерал Халифа Хафтар е призовал либийските граждани да обявят свещена война на Турция, съобщават турски медии, цитирани от БТА. Хафтар посочил също, че \"вече не става въпрос само за \"освобождаването на Триполи от ислямистките милиции\", но проблемът се е превърнал\" в борба срещу един колонизатор, който се опитва да завземе обратно контрола върху Либия, която в миналато е била част от Османската империя\", посочват медиите, окачествявайки това изявление като нахалство от страна на Хафтар спрямо Турция. Призивът е бил огласен онзи ден, след като в четвъртък депутатите на управляващата Партия на справедливостта и развитието и Партията на националистическото действие приеха резолюция за изпращане на турски войници в Либия в подкрепа на международно признатото либийско правителство в Триполи начело с Файез ал Сарадж. Турският президент Реджеп Тайип Ердоган вече ратифицира резолюцията, с което тя влезе в законна сила. Вчера парламентът на Либия в Бенгази, който подкрепя алтернативно правителство в Източна Либия, е гласувал за прекратяване на отношенията с Турция заради поисканата от правителството в Триполи военна помощ от Анкара, предадоха ДПА и ТАСС. Депутатите са гласували също да бъде даден под съд Сарадж за държавна измяна, защото е потърсил военна помощ от чужда държава.", "date": "2020.01.05", "title": "Хафтар зове за джихад срещу Турция"}
{"url": "https://clubz.bg/92515-zamestnikyt_na_korbin_e_favorit_za_posta_mu", "text": "Петима британски политици до момента са се включили в борбата за лидерския пост на опозиционната Лейбъристка партия, предаде ТАСС, цитирана от БТА. \n\tСнощи в надпреварата влязоха министърът в сянка по въпросите на Брекзит Киър Стармър, както и редовите депутати лейбъристи Джес Филипс и Лиса Ненди. \n\tСтармър обяви намерението си в статия, публикувана на сайта на в. \"Сънди мирър\". Той се смята за фаворит в надпреварата. За поста ще се борят също външният министър в сянка Емили Торнбъри и финансовият министър в сянка Клайв Люис. \n\tЗа главен конкурент на Стармър се смята министърът в сянка по въпросите на бизнеса Ребека Лонг-Бейли, която до момента не е обявила официално кандидатурата си. \n\tЛейбъристката партия претърпя най-тежкото си изборно поражение от 1935 г. на неотдавнашните парламентарни избори през декември. По тази причина сегашният партиен председател Джереми Корбин заяви, че ще подаде оставка след избора на нов лидер, което трябва да стане до няколко месеца. \n\t\"Не можем да си заравяме главата в пясъка. Лейбъристите трябва да си върнат загубените позиции и да го направят бързо\", заяви Стармър в статията си. \"Трябва да възстановим доверието към нашата партия като към сила, която иска промени и най-доброто за нашата страна\". \n\tСтармър се застъпва за запазване на членството на Великобритания в ЕС и се обявява за втори референдум по въпроса за Брекзит.  ", "date": "2020.01.05", "title": "Заместникът на Корбин е фаворит за поста му"}
{"url": "https://clubz.bg/92514-avtomobili_nad_15_t_ne_mogat_da_vlizat_v_gyrciq", "text": "Превозни средства с товароподемност над 1,5 тона няма да могат да влизат от България в Гърция от 6 часа тази сутрин. Гръцките власти мотивират искането си с лошото време. Забраната засяга граничните пунктове Кулата-Промахон, Илинден-Ексохи, Златоград-Термес и Капитан Петко Войвода-Орменион. В Гърция очакват още влошаване на времето днес и обилен снеговалеж. Трафикът за леки автомобили на българско-гръцките гранични пунктове е нормален, съобщи БТА.", "date": "2020.01.05", "title": "Автомобили над 1,5 т не могат да влизат в Гърция"}
{"url": "https://clubz.bg/92536-hyrvatiq_leviqt_pretendent_pecheli_sreshtu_dqsnata_prezidentka_spored_ekzit_pol", "text": "Бившият премиер на Хърватия Зоран Миланович от „Социалдемократите“ спечели изборите в Хърватия в неделя, според изходните проучвания, побеждавайки действащата дясноцентристка Колинда Грабар-Китрович, предаде Дойче веле. Според анкетата, в днешния балотаж на президентските избори Миланович спечели 53,25% от гласовете, докато Грабар-Китарович, кандидатката на управляващия Хърватски демократичен съюз (ХДС), спечели 46,5%. Анкетите на общественото мнение преди гласуването прогнозираха триумфа на Миланович с по-малък марж. Проучване, публикувано от всекидневник 24Sata, публикувано преди изборите в сряда, предсказа оспорвано състезание. Подобно на България, в Хърватия президентът има ограничени, главно представителни функции.", "date": "2020.01.05", "title": "Хърватия: Левият претендент печели срещу дясната президентка според екзит пол"}
{"url": "https://clubz.bg/92522-izraelkite_stavat_tankistki", "text": "Израелките се борят да разрушат още една бариера към чисто мъжките професии. Армията се готви да им разреши да бъдат и танкистки, съобщава днес в. \"Джерузалем пост\". Армията ще продължи пилотна програма за интегриране на жените в бронирания корпус, каза говорителят на въоръжените сили ген. Хидай Цилберман. Върховният съд разглежда две петиции срещу досегашната забрана на военните жени да служат в бронираните части. Шефът на генералния щаб ген. Авив Кочави по-рано обяви програма, която ще проучи възможностите жени да бъдат включени в екипажите на танкове в бойни поделения по границите на страната. Пилотна програма за обучението им и е завършила през юни 2018 г.  Две трети от жените, които са се включили в програмата, са я завършили, включително четири от тях са станали командири на танкове. През април 2019 г. обаче военните обявиха, че въпреки успешната програма, жените няма да могат да служат в бронирания корпус. Кочави обаче признава, че въпреки добрите резултати на участничките, са констатирани и трудности за тях в службата - включително със зареждането на снарядите в оръдията. В следващия етап на пилотната програма, който ще бъде поне два пъти по-дълъг от предходния, военните ще увеличат изискванията за височината и теглото на жените, които искат да участват и ще ги изпращат в оперативни мисии по границите с Египет и Йордания.", "date": "2020.01.05", "title": "Израелките стават танкистки"}
{"url": "https://clubz.bg/92145-bolsonaro_edna_godina%C2%A0kulturna_kontrarevolyuciq%C2%A0v_braziliq", "text": "Тръгнал на кръстоносен поход срещу прогресистките идеи, бразилският президент Жаир Болсонаро изкара много динамична първа година от мандата си - предизвика полемики и уреждане на сметки, за да наложи консервативната си и неолиберална визия. Това се казва в статия на Франс прес, цитирана от БТА. Въпреки че той постигна някои успехи като одобряването на пенсионната реформа, първата му година начело на Бразилия бе белязана от няколко повече или по-малко критични ситуации, с които успя да се справи, и уволнението на няколко министри и висши чиновници заради идеологически разногласия. Нападайки неуморно \"културния марксизъм\", той бе взет на мушка от критиците си, по-конкретно заради позицията му срещу субсидирането на продукции с ЛГБТ тематика. В края на август, когато горските пожари в Амазония предизвикаха силни емоции по света, този \"климатичен скептик\" не спря да защитава \"суверенитета\" на Бразилия, като отхвърли каквато и да било чуждестранна намеса в тази област. По същото време, подразнен от критиките на журналистите, 64-годишният Жаир Болсонаро, който спечели президентските избори с 55 процента от гласовете, възкликна: \"Пресата трябва да разбере, че аз спечелих, майната му!\" Най-прагматичните кръгове от неговото обкръжение (военните, бизнес средите и селскостопанското лоби) полагат усилия да укротят по някакъв начин неговия нрав, опасявайки се, че едно влошаване на имиджа на страната може да навреди на икономическите й интереси. Около правителството обаче гравитират по-радикални течения, по-конкретно неопетдесятническите църкви и идеологическият гуру Олаво ди Карвальо, да не говорим за сина на президента, които редовно наливат масло в огъня в социалните мрежи. Болсонаро изпитва носталгия по годините на военния режим (1964-1985 г.), изпълнени с насилие, и няма особени морални задръжки. В началото на своя мандат обеща да не се бори за преизбиране, но бързо си промени мнението. Популярността му намаля през първите месеци от неговия мандат, но след това се стабилизира: една трета от избирателите дават положителна оценка на представянето му, друга една трета ме дават \"среден\", а останалата една трета - \"слаб\". \n\tБолсонаро е смятан за победител при почти всички сценарии на изборите през 2022 г. Само неговият министър на правосъдието Сержио Моро, емблематична фигура за борбата срещу корупцията, би бил в състояние да го победи, показва проучване от началото на декември. В икономически план министър Пауло Гедес постигна значителен успех, като прокара в Конгреса трудната пенсионна реформа. Икономическият растеж обаче остава сравнително нисък и в страната все още има над 12 милиона безработни. Според Маркус Нобре Болсонаро използва \"хаоса като инструмент\". Един от синовете на президента, депутатът Едуардо Болсонаро, разпали духовете, като заяви през октомври, че \"ако левицата се радикализира, трябва да й се даде отговор\", подобен на указа, с който по време на диктатурата бе затворен Конгресът и бяха отменени личните свободи през 1968 г. Въпреки че левицата е раздробена и отслабена, разделението на властите продължава да действа в Бразилия - някои укази и законопроекти бяха блокирани или смекчени от Върховния съд или от парламента. Под натиска на бизнес средите, правителството бе принудено, от друга страна, да възприеме прагматичен тон към Китай, обвиняван по-рано, че иска \"да купи Бразилия\". И поради опасения от наказателни търговски мерки от страна на арабските държави, Болсонаро отложи преместването на бразилското посолство в Израел от Тел Авив в Ерусалим. Въпреки опитите за сближаване с администрацията на Тръмп, Бразилия не бе пожалена от Вашингтон, който обяви през ноември мита върху вноса на бразилска стомана и алуминий. В петък бразилският президент обаче съобщи след телефонен разговор с американския си колега, че Съединените щати все пак са се отказали от това свое намерение.", "date": "2020.01.05", "title": "Болсонаро, една година културна контрареволюция в Бразилия"}
{"url": "https://clubz.bg/92523-s_kolko_shte_raste_bylgarskata_ikonomika_ako_izklyuchim_darovete_otvyn", "text": "Кратък преглед на българската икономика - България получава нетно около 1,6 милиарда евро на година от Еврпейския съюз или около 3% от брутния и вътрешен продукт. - България получава около 2 милиарда евро годишно от гурбет или около 4% от брутния и вътрешен продукт. Дотук около 7% дарове, без парите, които гурбетчиите носят в брой и печелят навън, но харчат у дома, когато се приберат. - През 2018 българската икономика е нарастнала с малко над 3%, напоследък се движи между 3% и 3.8%. - От ЕС средства трудно се краде (друг е въпросът дали се харчат разумно). От гурбетчийските приходи не можеш да крадеш. Въпрос: с колко ще расте българската икономика ако се изключат даровете? (Задачата е по-сложна, отколкото изглежда на пръв поглед). Препубликуваме текста с разрешение на автора от профила му във Facebook.    ", "date": "2020.01.05", "title": "С колко ще расте българската икономика, ако изключим даровете отвън?"}
{"url": "https://clubz.bg/92524-sanches_otnovo_ne_poluchi_mnozinstvo", "text": "Краят на испанската правителствена криза отново се отлага - поне до вторник.  Социалистически лидер Педро Санчес не успя днес в първия си опит да получи подкрепата на парламента да сформира правителство, предаде Ройтерс.  Остават му два дни да си осигури подкрепа за прекратяване на осеммесечната политическа парализа. Санчес изпълнява служебно функциите на премиер след изборите през април и ноември. Днес той не получи категоричния резултат, от който се нуждаеше - абсолютно мнозинство от поне 176 гласа в 350-местния парламент. Поражението му се очакваше. Във вторник Санчес ще се нуждае само от обикновено мнозинство - повече гласове „за“, отколкото „против“. Той вероятно ще ги получи, след като осигури ангажимент от 13-те депутати от най-голямата сепаратистка партия на Каталуня да се въздържат.", "date": "2020.01.05", "title": "Санчес отново не получи мнозинство"}
{"url": "https://clubz.bg/92517-kalyfyt_v_kojto_se_skril_gon_ne_minal_prez_skener", "text": "Едрогабаритният багаж за частния самолет, с който бившият ръководител на френско-японския автомобилен съюз Рено-Нисан-Мицубиши (Renault-Nissan-Mitsubishi) Карлос Гон вероятно е напуснал Япония, не е преминал на проверка със скенер, съобщи днес японската обществена телевизия, цитирана от БТА. По данни на източника на телевизионния канал, който е служител на летище Кансай в Осака, калъфите за транспортиране на музикални инструменти заради големите си размери не преминавали проверка със скенер. Предполага се, че Гон е бил прехвърлен на частния самолет именно в такъв калъф. По-рано беше съобщено, че камерите за наблюдение са регистрирали как на 29 декември Гон е напуснал сам токийското си жилище, където бил под домашен арест и се отправил в неизвестна посока. Японската министърка на правосъдието Масако Мори разкритикува остро Гон, който бе под гаранция с висящо дело, и заяви, че бягството му в Ливан не може да бъде оправдано, предадоха ДПА и Франс прес, цитирани от БТА.  Япония няма официални писмени данни за неговото напускане на страната, каза министърката. Предполага се, че Гон е излязъл от Япония, използвайки \"незаконни методи\", заяви Мори в първото си публично изявление по случая, чийто подробности остават забулени в мистерия. Гон, на когото предстоеше дело по обвинения за финансови злоупотреби, каза след като пристигна в Ливан, че е избягал от   в Япония. И правосъдната министърка обеща задълбочено разследване, за да бъде разкрита истината. Тя е наредила на имиграционните власти да си сътрудничат със съответните агенции, за да затегнат допълнително процедурите по излизане от страната, съобщи Ройтерс. Тази седмица стана ясно, че Гон е избягал от Япония в Ливан. На 31 декември той лично потвърди този факт като обвини японското правосъдие в несправедливост и пристрастност. Гон, който има френско, бразилско и ливанско гражданство, беше арестуван от токийската прокуратура на 19 ноември 2018 г. Според следствените органи, между 2010 и 2018 г. той не е декларирал по съответния ред размера на заплатата си от 9 милиарда йени (над 80 милиона долара) като председател на съвета на директорите на Нисан. Повдигнати му бяха и други обвинения. През април 2019 г. Гон беше освободен под гаранция от предварителния арест и му беше наложена мярка домашен арест.", "date": "2020.01.05", "title": "Калъфът, в който се скрил Гон, не минал през скенер"}
{"url": "https://clubz.bg/92518-trymp_loshite_momcheta_i_haosyt", "text": "Ликвидирането на иранския генерал Касем Солеймани предизвика истинска лавина от катастрофични прогнози за надвиснала нова световна - или поне регионална война в Близкия изток. Сравненията стигнаха до убийството на ерцхерцог Фердинанд в Сараево през 1914 г. Съмнявам се в капацитета и на най-проникновените анализатори да успеят да проникнат в потенциални сценарии за развитие на ситуацията, да успеят да формулират значими причинноследствени връзки за предстоящи вериги от събития. След десетилетие на целенасочен разпад на основните структури на международната система - отказ от принципи, договори, от поети ангажименти и отговорности, днес се намираме в ситуация на нарастваща хаотичност, в която значение все повече има само притежанието и проектирането на сила - политическа, военна, пропагандна и икономическа. Силата без принципи се нарича произвол. Затова ми се вижда важно не само да гадаем какво предстои - доколкото изобщо можем да гадаем, но и да си припомним как стигнахме дотук. Кои основни събития доведоха до разпада на международната система, установена след края на Студената война и какви изводи се налагат като обобщение на този процес на разпад. Международната система след края на Студената война се основаваше върху водещата роля на САЩ като единствена свръхсила в глобалния свят. Дали тази роля може да се определи като хегемония, доминация или просто гаранция за определени принципи и правила на международно поведение - това е тема на отделен и сериозен дебат. Водещата роля на Вашингтон бе налагана чрез презумпцията за неоспорима от никого американска мощ. Тази мощ имаше няколко основни измерения. Първо, икономически потенциал на първа световна сила, ключова роля в международната финансова система, водеща позиция в технологичното обновление, основен генератор и гарант за процесите на глобализация. Второ, огромен потенциал на \"мека сила\" - власт на масовата култура по американски образец върху глобалния свят, привлекателност на американската политическа система, на американското общество като притегателен център за огромен брой хора по цялата планета, мечтаещи да стигнат до Америка и да се заселят там. И трето, концентрация на военна мощ с върхови технологични достижения, която се оценява (към първото десетилетие на нашия век) като по-голяма от военния потенциал на всички останали значими международни фактори. Без да пренебрегваме ролята на стопанските, политическите и културни фактори за американското лидерство, необходимо е да подчертаем основното значение на американската военна мощ за удържането на глобалния свят в една международна система, която в основните си параметри бе изградена върху ценностите, принципите и интересите на западния свят. Тук е важно да посочим кое от измеренията на военната сила бе най-важно за упражняването на американското лидерство. Дори и най-мощна като военен потенциал сред другите световни сили, Америка не би могла да удържа или да налага определен международен порядък чрез ефективни военни действия срещу другите - заедно или поотделно. Military force is much more efficient when implied rather than when deployed. (Военната сила е много по-ефективна като потенциална заплаха, отколкото като реална военна операция.) Реалните параметри на американската военна мощ не бяха известни на никого. Но всеки знаеше, че ако наруши драстично правилата на международно поведение, установени от системата на т.нар. \"либерален консенсус\", може да изпита силата на стоварилата се върху него американска военна машина. Американската военна мощ имаше сдържаща сила в две свои измерения. Първо - никому не бе известен нейният реален потенциал и, второ, не бе известна мярата на отклонение от правилата на международно поведение, след която следва наказателна операция от типа на тази срещу Милошевич от 1999-та. Сдържащата роля на американската военна мощ се промени драматично с войната в Ирак от 2003 г. Затъването в градска партизанска война се оказа свръхболезнено и много скъпо. Решението да бъде отстранен диктаторът Саддам Хюсеин би имало стратегическа стойност, само ако бе реализирано в пакет с промяната на режима в Техеран. Персия и Вавилон са съперници от хилядолетия и ударът върху едната страна би дало огромни стратегически преимущества на другата. Това се случи на практика. Америка освободи Ирак от Саддам, но стратегическата печалба отиде почти изцяло в ръцете на Техеран. Между 2003-2008 г. на няколко пъти се обсъждаше възможността за удар срещу режима в Техеран, но той не бе реализиран. Защо? Защото усилието да се поддържа съвместна окупация на Ирак и Иран би довело до физическите граници на американската военна мощ. Да си припомним - военната сила е по-ефективна когато си я въобразим, а не когато я упражним. Ако световната свръхсила достигне границите на военната си мощ, \"палавите момчета\" от глобалния свят свободно ще се отдадат на хулиганските си инстинкти. Полицаят е с вързани ръце - всичко е позволено. На практика и без интервенция в Иран, границите на американската военна мощ бяха демонстрирани дори и само във водовъртежа на гражданската война в Ирак. До 2003 г. Владимир Путин работеше упорито за присъединяване на Русия като пълноценен партньор към западния съюз. След затъването на Америка в Ирак той видя да се отварят неподозирани нови и алтернативни възможности - и от партньор се превърна в съперник... Китай... Иран... та дори и Венецуела на Чавес... - лошите момчета се почувстваха свободни да налагат ред, който им харесва. Ако Америка на Буш младши си позволи лекомислен и ненужен интервенционизъм, Америка на Барак Обама отиде в другата крайност - отказа се от политиката на силата и от употребата на военна сила независимо от обстоятелствата. Обама подари на Путин т.нар. reset - на практика американска гаранция за безнаказан експанзионизъм от страна на Москва. Вашингтон изтегли войските си от Ирак и де факто го предаде в ръцете на Техеран, чиито шиитски проксита в Багдад управляват страната по силата на аритметичното шиитско мнозинство. Екипът на Обама активно подкрепи т.нар. \"Арабска пролет\", в резултат на която редица авторитарни режими в региона бяха заменени от ислямистки правителства. Успехът на Асад в Сирия да оцелее с руска и иранска подкрепа хвърли страната в кървава гражданска война. Единствената добра вест от \"процеса на демократизация\" в Близкия изток бе превратът на генерал Абдел Фатах ал Сиси срещу управлението на Мюсюлманските братя и техния президент Мохамед Морси. Комбинацията между лекомислен интервенционизъм, безотговорен пацифизъм и стратегически илюзии за \"демократизация\" доведе до хронична нестабилност, въвличане на чужди актьори в съперничествово за контрол върху региона, до разпад на държавите и до кървави междусектантски войни - малки и големи. Отблъскващата действителност на Близкия изток, управляван от светски диктатори бе заменена с нова ужасяваща действителност - с царство на главорезите, с власт на изригналата преизподня. Доналд Тръмп разбира отлично, че неговите предшественици са го вкарали в порочен кръг на lose-lose situation - в игра без шанс за успех. Той промени изцяло фокуса на американското присъствие в глобалния свят. Превърна стратегическата позиция на Америка в стратегия за търговия със сигурност и продължи изтеглянето на Америка от поредица международни ангажименти. Стратегическата рамка на американската международна политика бе заменена с това, което някои наричат transactional policies - политики на конкретни сделки. Доколкото властовите отношения не търпят вакуум - освободените пространства на американски стратегически контрол биват бързо запълвани от алтернативни играчи. Путин влезе в Сирия, спаси режима на Асад и превърна Русия отново в стратегически фактор на Близкия изток и Средиземноморието. Предстои Кремъл да поеме съществен контрол върху Либия, в която войските на Халифа Хафтар вече обсаждат Триполи. Иран превърна пространството от Техеран през Ирак, Сирия и Ливан в \"шиитска дъга\", в която прокситата на убития вчера Солеймани - милиции, терористични групи и секти - поддържат високо ниво на напрежение както с Израел, така и в ключови територии на сунитския ислям. В Близкия изток предстои съществено навлизане на Китай (и сега голяма част от нефта на Иран се купува от Пекин, което прави ембаргото срещу Техеран само частично ефективно). Ние вече живеем в свят, в който правилата са по-скоро украшение на международната система, а реално значение имат само прагматичните интереси и грубата сила. Разпадът на това, което подходящо или не, бе наричано \"международна общност\" ни обещава само произвол и живот под закона на джунглата. В такава международна среда може да се случи всичко - включително и по-лоши неща от атентата над ерцхерцог Фердинанд в Сараево. \n\t", "date": "2020.01.05", "title": "Тръмп, лошите момчета и хаосът"}
{"url": "https://clubz.bg/92512-tenisistite_ni_se_spraviha_i_s_moldova", "text": "Тимът на България записа втора поредна победа на новия отборен тенис турнир ATP cup в Австралия - над Молдова с 2:1. Димитър Кузманов и Григор Димитров спечелиха с по 2:0 сета, съответно над Александър Козбинов и Раду Албот. На двойки Димитров и Александър Лазаров загубиха от Албот и Козбинов - 4:6, 6:7(4). Двубоят имаше значение само за крайния резултат и класирането. Велика победа в Сидни - България би Великобритания на тенис (ВИДЕО, СНИМКИ) Воденият от играещия капитан Григор състав започна с паметна победа срещу Великобритания в петък. Във вторник нашите се изправят срещу Белгия с Давид Гофен. И днес първи на корта излезе Кузманов, който записа първата си победа в ATP тура - 6:1, 7:5 срещу Козбинов. В първия сет Мико беше почти перфектен, като записа три пробива и даде само един гейм на своя опонент. Във втория пловдивчанинът дръпна с 4:0 и две точки за нов брейк. Козбинов се измъкна и на свой ред направи серия, като върна двата пробива и изравни резултата. При 5:4 той отрази три мачбола на Кузманов на сервис на българина - 5:5. Все пак втората ни ракета запази хладнокръвие, отново взе връх на началния удар на противника си и малко след това ликува при общо петия си мачбол. След него Григор Димитров даде шансове на звездата на молдовците Раду Албот само във втория сет - 6:2, 6:3. Григор се измъчи, но надви Евънс, България изравни на британците В първия Гришо поведе с 3:1 и 4:1. При 5:2 той записа втори пробив. Във втория набързо поведе с 2:0, но след две двойни грешки Албот го проби и малко след това изравни - 2:2. При 4:3 капитанът ни отново смути Албот при подаването му, което се оказа достатъчно за втори пореден успех с 2:0 сета. Този път на двойки Димитров и Лазаров отстъпиха след подвига срещу британците Джейми Мъри и Джо Солзбъри. Бяха и по-освободени, след като победата вече бе гарантирана. В първия сет един пробив на молдовците се оказа достатъчен. Във втория нашите поведоха с 2:0, но последва бърз рибрейк. Така се стигна до тайбрек, в който Албот и Козбинов донесоха първа точка на Молдова в ATP cup. Отново много българи подкрепяха отбора ни в залата в Сидни. Григор се измъчи, но надви Евънс, България изравни на британците", "date": "2020.01.05", "title": "Тенисистите ни се справиха и с Молдова"}
{"url": "https://clubz.bg/92513-trymp_gotovi_sme_da_udarim_52_celi_v_iran_mnogo_byrzo_i_mnogo_silno", "text": "Продължава да расте напрежението между САЩ и Иран. Американският президент Доналд Тръмп предупреди в Туитър, че САЩ са взели на прицел 52 ирански обекта, които може да бъдат ударени, ако Иран атакува американци или американско обекти в отговор на извършеното в петък убийство с дрон на иранския военен командир Касем Солеймани в Ирак, предаде Ройтерс, цитирана от БТА. \n\tТръмп написа, че Иран \"говори много смело за вземане на прицел на определени американски обекти\" в отговор на смъртта на Солеймани. \n\tПрезидентът на САЩ посочи, че Вашингтон \"е взел на прицел 52 ирански обекта\" и че някои от тях са \"на много високо ниво и важни за Иран и иранската култура и тези обекти, както и самият Иран, ще бъдат ударени много бързо и много силно\".  Иде ли нова война в Близкия изток? По-късно американският президент отправи друго недвусмислено предупреждение в социалната мрежа:    Както често се случва, Тръмп продължи туитър-тирадата си така:  САЩ са започнали прехвърляне в Кувейт на повече от 4000 войници от състава на 82-а въздушно-десантна дивизия, разквартирувана във форт Браг, щата Северна Каролина, предаде Асошиейтед прес, цитирана от БТА. По информация на говорителя на 82-а въздушно-десантна дивизия подполковник Майк Бърнс, около 700 военнослужещи вече са заминали тази седмица за Кувейт. На ред са 3500 американски десантчици, които трябва да бъдат окончателно прехвърлени след няколко дни. Нарастването на американското военно присъствие в Близкия изток е резултат от опасенията на Вашингтон от вероятни актове на отмъщение от страна на Иран след ликвидирането на Солеймани.  Иранският външен министър Джавад Зариф заяви днес, че ако САЩ нанесат удари по културни обекти в Иран, както заплаши Тръмп, това ще представлява \n\tвоенно престъпление, съобщиха Франс прес и ТАСС, цитирани от БТА. Тръмп е \"терорист в костюм\", заяви иранският министър на информацията и телекомуникациите Мохамад Джавад Азари-Джахроми, цитиран от Ройтерс. Тръмп е взел решението си за ликвидиране на Солеймани без замисляне и колебания, съобщи в. \"Вашингтон пост\", цитиран от БТА. По данни на изданието, става дума за много кратък период от време, докато Тръмп провеждал в четвъртък около 17 ч. поредно съвещание в имението му Мар-а-лаго във Флорида. Тогава внезапно извикали президента на друга среща и не след дълго той се върнал и продължил съвещанието, без да каже нищо. Именно при това кратко отсъствие, според вестника, Тръмп дал зелена светлина за нанасяне на въздушен удар по колата, с която пътувал Солеймани на международното летище в Багдад. Според публикацията, решението на Тръмп зависело от това дали Солеймани ще бъде посрещнат от иракски официални лица. В случай на официално посрещане, американците нямало да нанесат удара си, твърдят източниците на изданието. Обсъждането на подготовката на операцията станало в много тесен кръг, в който влизали съветникът на държавния глава по националната сигурност Робърт О`Брайън, държавният секретар Майк Помпейо, министърът на отбраната Марк Еспър, директорът на ЦРУ Джина Хаспъл и началникът на канцеларията на Белия дом Мик Мълвейни. В публикацията се отбелязва, че разкриването на местонахождението на Солеймани не е било трудно, тъй като той пътувал демонстративно, без да се крие. Солеймани, към когото се отнасяли като към член на кралско семейство, не бил трудно откриваем. Той се чувствал съвършено недосегаем, особено в Ирак. Правел си селфи на бойното поле и открито предизвиквал САЩ, защото не смятал, че това е опасно, цитира изданието бившия високопоставен служител на ЦРУ Марк Полимеропулос. По-рано изданието \"Политико\" съобщи, като се позова на високопоставен служител на Пентагона, че Тръмп може да е дал заповед за ликвидиране на Солеймани още преди два месеца. По данни на източници от президентската администрация, \"Вашингтон пост\" пише, че през декември е била обсъждана операция против Солеймани, като съветниците на Тръмп изтъкнали, че той не е реагирал след поредица от актове на иранците. Съветниците подчертали, че ако никога не се отговаря на действията им, иранците ще решат, че могат да правят каквото поискат. Германският външен министър Хайко Маас ще се опита чрез директни разговори с Иран да намали напрежението след въздушния удар на САЩ, който уби Солеймани, съобщи в. \"Билд ам зонтаг\". Независимо от нарасналото напрежение в региона, Маас каза, че Германия иска да продължи разполагането на около 120 войници в Ирак като част от водената от САЩ операция срещу остатъците от \"Ислямска държава\".  Германски политици: След убийството на Солеймани има опасност от терор в Европа САЩ и съюзниците им прекратиха тренировъчните мисии на силита за сигурност в Ирак заради нарасналата опасност. Председателят на Австрийската народна партия и вероятен бъдещ канцлер на Австрия Себастиан Курц предложи в интервю за в. \"Билд ам зонтаг\" във Виена да се проведе среща на високо равнище Иран - САЩ за преодоляване на напрежението в отношенията между Техеран и Вашингтон, предаде БТА. Той напомни, че в австрийската столица многократно са се водили преговори по иранската ядрена програма. \n\tЛидерът на АНП изрази разбиране за нанесените от САЩ удари по поддържаните от Техеран формирования на територията на Ирак. В същото време Курц посочи, че сега дипломацията е единственият възможен път. Десетки хиляди иракчани, сред които висши ръководители, се включиха в погребалното шествие по улиците на Багдад в памет на Солеймани, убит при въздушен удар на САЩ по летището в иракската столица, предадоха Асошиейтед прес и Франс прес, цитирани от БТА. Освен Солеймани при нанесения в петък в Багдад американски ракетен удар с дрон загинаха също неговият помощник Абу Махди ал Мухандис, заместник-командващ иракските шиитски милиции Хашд аш Шааби и още осем души. Кой е Касем Солеймани? Тълпата скандираше \"Смърт на Америка\", докато кортежът с десетте ковчега преминаваше през багдадския квартал Казимия. Шествието започна от храма на Имам Кадим, един от най-свещените обекти за шиитите. Много от участниците бяха облечени в черно и носеха иракски знамена или знамена на подкрепяни от Иран военизирани формирования, лоялни на Солеймани. След шествието през Казимия кортежът влезе в силно охраняваната Зелена зона Багдад, където се състоя официалното погребение. На него присъстваха иракският премиер Адел Абдел Махди, лидерът на проиранските сили в иракския парламент Хади ал Амери, командващият милициите Хашд аш Шааби Фалех ал Фаяд и лидери на шиитски фракции. Насроченото извънредно заседание на парламента беше отложено за неделя, за да може депутатите да присъстват на погребението, отбелязва АФП. След приключването на официалното погребение десетте тела бяха отправени в Кербала, откъдето ще бъдат транспортирани в Наджаф - два свещени шиитски града в южен Ирак - за последните молитви преди погребението на Мухандис и откарването утре на тленните останки на Солеймани в Иран. Там генералът ще бъде погребан във вторник в родния си град Керман, в централен Иран. Германски политици: След убийството на Солеймани има опасност от терор в Европа Кой е Касем Солеймани?", "date": "2020.01.05", "title": "Тръмп: Готови сме да ударим 52 цели в Иран. Много бързо и много силно"}
