{"url": "http://clubz.bg/62230-sankciite_sreshtu_severna_koreq_voenni_dejstviq", "text": "Новите санкции на ООН срещу Северна Корея (КНДР) се равняват на военни действия и на пълна икономическа блокада на страната, се казва в изявление на севернокорейското външно министерство, предаде БТА, цитирайки Ройтерс, която от своя страна цитира Корейската централна телеграфна агенция. Тръмп пак изригна: Северна Корея спонсорира тероризма Северна Корея: Тръмп заслужава смъртна присъда На 29 ноември Съветът за сигурност на ООН наложи таван на вноса на суров и пречистен петрол и блокира ключови източници на доходи, с които се финансираше оръжейната програма. Северна Корея: Тръмп заслужава смъртна присъда", "date": "2017.12.24", "title": "Санкциите срещу Северна Корея = военни действия"}
{"url": "http://clubz.bg/62211-zoran_zaev_gotov_da_se_otkaje_ot_aleksandyr_veliki", "text": "Премиерът на Македония Зоран Заев заяви, че е готов да се откаже от твърдението, че неговата страна единствена има право на наследството на Александър Велики. Това съобщи Асошиейтед прес, цитирана от бТВ. Така Заев се надява да се реши дългогодишният спор с Гърция за името на Македония. Това каза Заев в телевизионно интервю снощи. Македония стана независима държава през 1991 г. От тогава досега Скопие твърди, че има право поне на част от наследството на Александър Велики, който е бил владетел на антична Македония. В Гърция обаче има регион, които се нарича Македония и тезата на Скопие е непреиемлива за Атина. В резултат Гърция наложи вето на членството на Македония в НАТО. След подписването на договора за приятелство с България споровете с Гърция са единствената пречка за Македония към ускорена евроинтеграция.", "date": "2017.12.24", "title": "Зоран Заев готов да се откаже от Александър Велики"}
{"url": "http://clubz.bg/62215-myj_s_machete_rani_9_dushi_v_los_andjelos", "text": "Най-малко 9 души бяха ранени, след като мъж ги нападна с мачете в Лос Анджелос само ден преди Коледа. Това съобщава в. \"Дейли Стар\", цитиран от БГНЕС. Мъжът е носил противогаз и е извършил нападението си в близост до парка \"Канога\" в града. По сведения на очевидците на мястото е имало служители на реда, които са открили огън по престъпника и са го ранили. Той заедно с другата 8 пострадали са хоспитализирани. Към момента е неизвестно състоянието на нито един от тях. Причините и обстоятелствата около атаката също се изясняват. По-късно се стана ясно, че нападателят е убит от полицай, който се отзовал на сигнал за възникнала семейна свада. Броят на ранените не е потвърден. Нападателят е имал противогаз и голям чук.", "date": "2017.12.24", "title": "Мъж с мачете рани 9 души в Лос Анджелос"}
{"url": "http://clubz.bg/62214-dobri_usloviq_za_ski_na_pamporovo_borovec_i_bansko", "text": "Лоши са условията за туризъм във високите части на планините. Това съобщиха за \"Фокус от Планинската спасителна служба (ПСС) при БЧК. На връх Ботев е минус 7 градуса и духа ураганен вятър над 120 км/ч. Образувала се е мъгла. От ПСС препоръчват хората да останат в горския пояс. Има условия за ски на Пампорово, Боровец и Банско. Лифтовете работят на Пампорово и Мечи чал. Няма регистрирани инциденти с туристи през изминалото денонощие. Информация за обстановката в планините може да намерите на адреса на ПСС в интернет. Телефоните на ПСС са: 02/ 9632000 и 088 1470. В 10 области е обявен жълт код за силен вятър. Това сe съобщава на официалния сайт на Националния институт по метеорология и хидрология (НИМХ) при БАН. Областите са Видин, Монтана, Враца, Плевен, Ловеч, Габрово, Велико Търново, Русе, Търговище и Разград. От НИМХ предупреждават ще времето ще бъде ветровито със скорост 15-20 м/сек. и пориви, достигащи до 24 м/сек. При тази степен на опасност хората трябва да бъдат внимателни за летящи във въздуха предмети. По тази причина са възможни локални нарушения на обичайните дейности на открито.    ", "date": "2017.12.24", "title": "Добри условия за ски на Пампорово, Боровец и Банско"}
{"url": "http://clubz.bg/62213-ovladqvaneto_na_bnt_e_vse_edno_peevski_v_dans", "text": "Овладяването на БНТ от #Кой е съпоставимо с назначаването на Пеевски в ДАНС. Де факто няма голяма медия, която да не е подчинена. Или се купува, или й се спира \"кислорода\" с рекламите, като се назначава политкомисар /така направиха в БГ он Еър и в БиАйТи/, или се репресира за да се държи под напрежение и контрол - това важи за БТВ и Нова ТВ. ТВ Европа се превръща в Канал 3 - сега трескаво ухажват \"десни\" коментатори и политици, за да могат да запазят някакво влияние сред десния електорат - мисия, която им е възложена за да могат да изолират неприемливите за Борисов и Пеевски политици от ДаБГ, ДСБ, БЗНС и другите свободни анализатори. Да Ви е ясно - отдавна има \"черни\" списъци с хора, които не трябва да се появяват в гледано време по основните канали. Целта на медийната репресия на #Кой е да маргинализират всеки опит за алтернатива на ГЕРБ в дясно, като я иронизират, като дават трибуна за вътрешни разбори в дясно, личностни ежби и интриги, и на този фон да прокарват тихо и системно безалтернативността на ГЕРБ. Това вече сте го чували от един \"мъдрец\" от сараите, затова Ви звучи познато. За това смятам, че тези хибридни медии и медийни звезди са по опасни от открито провеждащите политиката на Кой? Няма разлика между #Кой и ГЕРБ. Вече.    ", "date": "2017.12.24", "title": "Овладяването на БНТ е все едно Пеевски в ДАНС"}
{"url": "http://clubz.bg/62219-putin_iska_otgovorna_opoziciq_i_silno_grajdansko_obshtestvo", "text": "Опозицията трябва да е дееспособна и отговорна, не само да спори с властта, но и да има ясна програма за действия. Това заяви руският президент Владимир Путин, който се кандидатира за четвърти мандат като независим. Путин представи на конгреса на управляващата партия \"Единна Русия\" визия за устойчив напредък на страната, предаде ТАСС, цитирана от БНР. Сред първостепенните задачи той посочи увеличаване на икономическия растеж, борбата с бедността, развитието на бизнеса, здравни и образователни реформи. Путин отбеляза и нуждата от разширяване на демократичните механизми в Русия и от уважение към дееспособната и отговорна опозиция. Той обърна и специално внимание на силното, свободно и отговорно гражданско общество, като ключова гаранция за необратимостта на промените. Премиерът на Русия Дмитрий Медведев, който е лидер на \"Единна Русия\", обеща партията да подкрепи Путин с всички сили, за да постигне той безусловна победа на изборите на 18 март догодина. Рейтингът на Путин е над 80 процента На изборите той ще се изправи срещу няколко други кандидати - Павел Грудинин (дългогодишен началник на \"Совхоз Ленин\" - ферма за ягоди в Подмосковието) от комунистическата партия и телевизионната водеща Ксения Собчак от партия \"Гражданска инициатива\", както и издигнатият преди няколко дни председател на Либерално-демократическата партия Владимир Жириновски.  ", "date": "2017.12.24", "title": "Путин иска отговорна опозиция и силно гражданско общество"}
{"url": "http://clubz.bg/62222-chetvyrtata_vlast_na_banket_v_saraq", "text": "\"От особена важност е коригиращата функция на медиите\". Да, д-р Ахмед, през зимата обикновено е по-студено, отколкото през лятото. И коригиращата функция на медиите е от особена, даже от изключителна важност във функциониращата демокрация. Ако кабинетът падне, какво правим? Няма кой да поеме управлението Традиционната вече новогодишна реч на почетния председател на ДПС д-р Ахмед Доган се превърна в новина заради категорично декларираната подкрепа за настоящото правителство. Нямаше главозамайващи купешки изрази, както бяхме свикнали – никакви резонанси, темпоралности, процесинги и т.н. Речта беше по-скучна от преди, но и по-нахална: А бе, д-р Ахмед, я ми кажи твоя милост леберал ли си, консерватор ли си? Доколкото си спомням, бахте либерали. От най-либералните. Как може един либерал да говори такива неща?! На първо място е стабилността, на второ място е свободата, така ли? Добро утро, д-р Ахмед! Заедно с колеги обсъждахме какво сте искали да ни кажете с това изречение: Може да сте ни казали: Не се занимавайте с глупости като свобода на словото. Може пък да сте ни казали: Ако нямате стабилност, никаква свобода не може да имате. Затова си трайте. А пък може и нищо да не сте ни казали, защото тая тема \"за връзката на свободата и отговорността на Словото\" ми е трудно да си я опредметя. Като цяло е много нахално точно вие, д-р Ахмед, да говорите за медиите и свободата на словото. По няколко причини: Първо, защото огромна част от работещите в медиите са си ваши служители – на семейство Кръстева-Пеевски или пък на зависими от тях компании. Защо не изпратихте новогодишното си послание до представителите на четвъртата власт направо с фиша за заплатите за декември? Второ, защото \"коригиращата роля\" на вашите медии е да бъдат кафяви бухалки, които не признават истина, замерват с измислици вашите опоненти, изнудват, заплашват, целенасочено работят против демократичното и европейско развитие на България. За някоя друга коригираща роля ли говорите? Трето, защото преди празниците е хубаво хората да се държат малко по-прилично. Вие, д-р Ахмед, не живеете в Сарая, нямате нищо общо с възхода и събарянето на КТБ, изобщо не сте чували за медиите на Пеевски, а най-вероятно даже не го познавате този човек. Аман де! Иначе забелязвам трайна загриженост у вас за състоянието на медиите. През 2013 г. не успяхте да прочетете докрай речта си заради Октай Енимехмедов. После Филиз Хюсменова дочете речта и в нея отново стана дума за медиите: Много прав сте били още тогава, д-р Ахмед. Добавете към МВР и прокуратурата, и ВСС, и КОНПИ, и каквито там институции искате, и получавате месианската основа на властовата система, която вашият депутат управлява. Разбира се, ние не сме били на банкета в Сарая, не знаем дали тази реч е била произнесена изобщо, не знаем накъде сте гледал, докато сте я чели, не знаем каква е била интонацията на гласа ви, д-р Ахмед. Но качествената литература провокира читателя да си представя всичко това. \"Уважаеми колеги, представители на четвъртата власт, покажете какво можете\", казвате вие. А уважаемата четвърта власт – в лицето на едно едро момче, се усмихва разбиращо. Добро утро, д-р Ахмед!", "date": "2017.12.24", "title": "Четвъртата власт на банкет в Сарая"}
{"url": "http://clubz.bg/62212-malkiqt_bombadjiq_sreshtu_stariq_bezumec", "text": "В началото на годината перспективите не бяха всъщност толкова лоши. Диалог вместо провокации - това беше надеждата преди встъпването в длъжност на новия американски президент Доналд Тръмп. Надеждата, че с него начело в Белия дом ще повее свеж вятър в конфликта със Северна Корея. По време на президборната си кампания Доналд Тръмп многократно заявяваше, че може да си представи лична среща със севернокорейския диктатор Ким Чен Ун. По време на предизборен митинг в щата Джорджия той заяви: \"Защо пък не? Какво по дяволите е толкова лошо да говорим за това? Това се нарича открит диалог!\" Доналд Тръмп заяви, че искал да се опита да откаже Ким от \"неговите проклети ядрени оръжия\". Дори е мислим прием в Белия дом, допълни Тръмп. Двамата биха могли \"да седнат заедно на масата за преговори и да похапват хамбургери\". Малко след президентските избори обаче Тръмп приключи с шармантните си оферти. Още преди да се нанесе в Овалния кабинет, той даде да се разбере какво ще последва в хода на годината. Той поства в Туитър едно послание към севернокорейското ръководство. \"Току-що Северна Корея обяви, че разработката на ядрено оръжие, което може да достигне до части на САЩ, е в заключителната си фаза. Това няма да стане!\" А това пък, че Пхенян не се впечатлява от подобни предупреждения, стана ясно малко по-късно. През февруари Северна Корея изстреля първата си ракета. Последваха над 20 ракетни изпитания. Севернокорейският режим никога преди това не е правил толкова много ракетни изпитания. Бяха изстреляни също три междуконтинентални ракети. Пхенян осъществи и шестия си ядрен опит. В края на ноември държавните медии обявиха, че страната успешно е завършила своята ядрена програма. \"Севернокорейското правителство сигурно е доволно от тази година. Защото по принцип Северна Корея постигна една стратегическа цел, за която режимът мечтае от години. При това става дума за стратегическо или ядрено равновесие, а не за демонстрация на военна мощ пред САЩ\", казва експертът по корейските въпроси от свободния университет в Берлин Ерик Балбах.  А годината можеше да протече и другояче, твърди експертът. Северна Корея излъчи много сигнали, че отношенията със САЩ могат да бъдат поставени на нова основа. \"При неофициални срещи преди встъпването на Тръмп в длъжност севернокорейците дадоха да се разбере, че са готови за диалог. Те повториха предложението си и след като Доналд Тръмп положи клетва\", казва Ерик Балбах. Предишната американска администрация на Барак Обама залагаше на политика на стратегическо търпение. А Доналд Тръмп заложи на натиска върху севернокорейския режим. \"И по отношение на ядрената програма на Пхенян не бяха проведени никакви разговори на правителствено равнище\", изтъква Балбах. В течение на годината на най-високо равнище се разгоря истинска словесна война. Северна Корея отдавна е известна със своите вербални атаки най-вече срещу Южна Корея и САЩ.  Новото бе, че един американски президент позволи да бъде въвлечен в тези взаимни хули.  Доналд Тръмп говори много за Ким Чен Ун пред медиите. В края на април той проведе и телефонен разговор с президента на Филипините Дутерте. Впоследствие част от този разговор беше прихванат и публикуван от разследващия журналистически портал The Intercept. \"Ние не можем да позволим един луд с ядрено оръжие да си прави каквото си поиска. Ние разполагаме с 20 пъти по-голяма огнева мощ, но не искаме да я използваме\", заявява Тръмп в разговора си с Дутерте. Точно на 4 юли (националният празник на САЩ) Северна Корея обяви, че е извършила успешно изпитание на междуконтинентална ракета. Експертите изчислиха, че тя има радиус на действие от 6 700 километра и теоретично би могла да порази американското крайбрежие. Доналд Тръмп ядосано заяви в Туитър: \"Северна Корея отново изпробва ракета. Този тип сякаш си няма друга работа.\" Ким Чен Ун веднага контрира. Държавните медии го цитираха с изявлението, че \"американските копелета сигурно не са били много щастливи от този подарък!\" Словесната война ескалира още повече през септември. В своята първа реч пред ООН Доналд Тръмп подбра драстични изрази срещу Ким Чен Ун. \"Малкият бомбаджия\" си търси смъртта, заяви американският президент и заплаши Северна Корея с \"тотално разрушаване\", ако страната не се откаже от ядрената си програма. Ким Чен Ун отговори две дена по-късно също с войнствен тон: \"Аз ще укротя с огън изкуфелия американски старчок\", заяви той. Фактът, че двете страни не водят официални разговори, носи и конкретни рискове. Защото увеличава вероятността, да се стигне до недоразумения, които при определени обстоятелства могат да имат сериозни последици, обяснява Ерик Балбах. \"През 2017 година се проведоха най-големите съвместни американско-южнокорейски военни учения и същевременно станахме свидетели на най-големия брой севернокорейски ракетни изпитания. А между двете страни почти няма открити комуникационни канали. Оттук могат да възникнат неправилни интрепретации, които биха могли да доведат и до въоръжен сблъсък\", казва той. На всичко отгоре САЩ нямат съгласувана стратегия. \"Само преди няколко седмици видяхме това. Външният министър Рекс Тилърсън предложи диалог със Северна Корея без никакви предварителни условия, а Белият дом веднага опроверга това изявление\", посочва Балбах. Според него, сегашният момент е изключително подходящ за нови разговори между САЩ и Северна Корея. \"Когато обаче говорим за диалог, трябва да определим как може да изглежда един такъв диалог. Основното предизвикателство е да бъде създадено доверие. В такъв случай и двете страни трябва да направят съотвените компромиси. Северна Корея например може да наложи мораториум върху ядрените изпитания. А САЩ биха могли на първо време да се откажат от съвместните военни учения с Южна Корея, или най-малкото да съкратят числеността на участниците в тях\", казва експертът. Всички разбира се се надяват, че идните седмици ще преминат по-спокойно. И най-вече Южна Корея. През февруари там се провеждат Зимните олимпийски игри. \"Северна Корея със сигурност е наясно, че евентуални ракетни изпитания по това време ще бъдат крайна провокация\", казва Ерик Балбах. Взаимните вербални атаки между Доналд Тръмп и Ким Чен Ун позатихнаха за кратко към края на годината. През ноември обаче и двамата ги подновиха още по-ожесточено. Севернокорейското външно министерство реагира злъчно на първата азиатска обиколка на американския президент и окачестви визитата му като \"обиколка на един подстрекател към война\", а самият президент като \"стар безумец\". Доналд Тръмп естествено отговори доста язвително в Туитър: \"Защо Ким Чен Ун ме обижда и ме нарича \"стар\", след като аз НИКОГА не съм го наричал \"дребен и дебел\"?  Тръмп се опитвал \"толкова много да му стане приятел\". И вероятно това настина щяло \"да стане някой ден\". Продължението можем да очакваме през 2018 година.", "date": "2017.12.24", "title": "\"Малкият бомбаджия\" срещу \"стария безумец\""}
{"url": "http://clubz.bg/62216-magistralite_hemus_i_struma_sa_prioritet_za_pravitelstvoto", "text": "Изграждането на автомагистралите \"Хемус\" и \"Струма\" ще бъде приоритет на Министерството на регионалното развитие и благоустройството и през 2018 г. Това съобщиха от пресцентъра на министерството.. Общата дължина на магистрала \"Хемус\" е 420 км. Към момента са изградени участъците София – Ябланица и Белокопитово – Варна или общо 165 км. Очаква се догодина в строителство да са още 75 км – от Ябланица до п.в. Боаза, от Боаза до пътя Ловеч - Плевен, както и участъкът Белокопитово-Буховци. По настояване на МРРБ в националния бюджет за 2018 г. са заделени допълнително 85 млн. лв. за изграждането на тази ключова пътна артерия. Подготовката на строителството на магистралата \"Русе - Велико Търново\" върви с бързи темпове. Предстои Министерството на околната среда и водите да излезе със становище по доклада за ОВОС на проекта и през 2018 г. да стартират процедурите за инженеринг и избор на изпълнител. Новата АМ \"Русе - Велико Търново\" може да бъде завършена през 2021-2022 година. 2018 г. ще бъде решаваща и за АМ \"Струма\". Очаква се Лот 3.3 от Кресна до Сандански да бъде готов с 6 месеца по-рано – още през ноември 2018 г. Амбицията на Агенция \"Пътна инфраструктура\" е да влезе в график и с най-трудния участък – през Кресненското дефиле. Най-късно до края на март догодина трябва да е готова цялостната тръжна документация за избор на изпълнители на проектирането, строителството и строителния надзор. Индикативният краен срок за стартиране на обществените поръчки е 30 април 2018 г. и ако няма обжалване, в края на август трябва да има избрани изпълнители. Вече започна подготовката за участъка от ГКПП \"Калотина\" до Сливница, който е с дължина 31 км и индикативна стойност 258,6 млн. лв. Обществените поръчки за избор на изпълнители на двете отсечки – от Калотина до Драгоман и от Драгоман до Сливница се обжалват, но КЗК не е образувала производство по жалбите и скоро поръчките ще бъдат обявени повторно.  Настоящото правитество е дало \"зелена\" светлина на инвестиции за над 1,5 млрд. лв. Наред с участъците по \"Струма\" и \"Хемус\", по ОП \"Региони в растеж\" 2014-2020 г. се ремонтират 193 км второкласни и третокласни пътища, като беше извършена първа копка на обекти за 160 млн. лв. Догодина ще бъдат санирани най-малко 1000 сгради със сключени в периода 2015 - 2016 г. договори с Българската банка за развитие. Чрез Оперативна програма \"Региони в растеж\" 2014-2020 г. МРРБ инвестира и 624 млн. лв. в образователна и спортна инфраструктура в 416 училища, детски градини и висши учебни заведения.", "date": "2017.12.24", "title": "Магистралите \"Хемус\" и \"Струма\" са приоритет за правителството"}
{"url": "http://clubz.bg/62224-naj_chetenite_novini_v_sveta_prez_2017_g_mnogo_trymp_seks_skandali_i", "text": "Няма съмнение, че светът намира американският президент Доналд Тръмп за занимателен. Той се появи на корицата на сп. Икономист девет пъти през 2017 г. - и това е рекорд за един човек в период на една година. Тръмп обяви, че всичко критично, написано срещу него, са фалшиви новини. Въпреки това внушителен брой хора продължаваха да четат, правят равносметка от \"Икономист\". Статистиката показва, че другите новини освен свързаните с твърде ярката личност на американския президент, които са будели интерес през 2017 г., са били за скандали или природни бедствия, и атентати. Chartbeat, компания, която следи онлайн читателите за 8000 новинарски издатели в 50 страни, е предоставила на сп. \"Икономист\" събраните данни за дневната читаемост през 2017 г. Около половината от данните са от англоговорящи страни, една четвърт са от Европа. Статистиката е въз основа на 3 млн. материала и общо 2,5 млрд. думи във всички, които отразяват най-важните събития през годината.  е привлякло четене от 4,4 млн. часа.   няколко дни по-късно се радва на още по-голям интерес - 6 млн. часа. И двете събития обаче отстъпват пред  . Запознаването с това събитие е отнело 19 млн. часа читателско време между януари и март и 40 млн. часа  през цялата година. Други президентски прояви също са задържали вниманието -   - общо те са събрали 60 млн. часа четене. Същевременно  са предизвикали слаб читателски интерес по света, както и събитията в Миянмар, Кения или Япония. Все пак   е събрало 36 млн. часа четене,   - 33 млн. Хората са отделили много повече време - 8,5 млн. часа, за да четат за  през октомври, отколкото за  , при който загинаха 22-ма души през май. Стрелецът от Лас Вегас дълго планирал нападението Това е терористът от Манчестър в нощта на атаката Опитите за национално и регионално отделяне са били по-интересни -  аедно са събрали 24 млн. часа. На 10 септември  , който мина през Флорида, е привлякъл най-много внимание - 2,5 млн. часа - като история на деня. За Ирма се е чело четири пъти повече, отколкото за урагана Мария, който удари Пуерто Рико. Ирма вилнее, но отслабва:  Маями под вода, чакат 4,5 м вълни в Нейпълс (ВИДЕО)  след скандални разкрития за негови сексуални злоупотреби, привлече 15 млн. часа внимание. Кралските особи също продължават добре да вървят.   въобще не могат да се съревновават с принц Хари, който обяви, че се сгодява за Меган Маркъл. Добра старомодна любовна история? Не, истинска новина, отбелязва иронично \"Икономист\". Мугабе най-накрая подаде оставка Това е терористът от Манчестър в нощта на атаката Ирма вилнее, но отслабва:  Маями под вода, чакат 4,5 м вълни в Нейпълс (ВИДЕО) Мугабе най-накрая подаде оставка", "date": "2017.12.24", "title": "Най-четените новини в света през 2017 г.: много Тръмп, секс скандали и..."}
{"url": "http://clubz.bg/62195-bezplatno_sanirane_q_pak", "text": "Може ли един квадратен метър грубо строителство да струва малко над сто лева (по данни от строители), а един квадратен метър саниране да е поне два пъти по-скъпо? В България може. По-високите цени са реално платени по Националната програма за енергийна ефективност, популярна сред българите като „безплатното саниране“. Програмата е гордост за управляващите, но и любима тема за критика от опозицията. Първите казват, че така помагат на хората да живеят в обновени апартаменти и да плащат по-ниски сметки за ток. Вторите обаче питат на каква цена става това и дали не се харчи много повече от необходимото, а от това да се облагодетелстват верига от изпълнители, близки до общините, и така да се финансират предизборни кампании. БСП иска анкетна комисия за санирането Публикувани данни на сайта на Министерството на регионалното развитие и благоустройството (МРРБ) показват, че в началото на програмата през 2015 г. държавата е плащала почти по 300 лева на квадрат, а годи- на по-късно цените падат наполовина. Какво се е случило за тази една година? Дали цените на материалите и труда са поевтинели също наполовина? Едва ли това е верният отговор. Българското правителство има два предишни опита за масово саниране на жилищни сгради. През 2007 г. започва проектът „Демонстрационно обновяване на многофамилни жилищни сгради“ на Програмата за развитие на ООН (ПРООН) с финансиране от 50 млн. долара. През 2011 г. идва ред на проекта „Енергийно обновяване на българските домове“ на Европейския съюз на стойност от 50 млн. евро. По първия проект са санирани 49 сгради (с общо 1093 жилища), по втория – само 2 блока. Държавата първоначално поемаше 50% от необходимата сума, а по-късно – 75%. Останалите 25% се заплащаха от собствениците. В момента всичко е „безплатно“ – т.е. собствениците не плащат и стотинка, а всичко се поема от държавата. ДБГ: Санирането трябва да се прекрати Има още една разлика между преди и сега – сметки- те. По европейската програма разходите за саниране на един блок с 18 апартамента в София са 151 000 лв. Така средната цена за жилище от 85 кв. м е 8388 лв., от които собствениците са платили своите 25% – т.е. по 2200 лв. Така обаче е било преди. Идва време за новата програма, а с нея идват и новите цени. Градът често е споменаван като първенец в санирането. Представители на властта често пристигат в града, проверяват строителните дейности, режат ленти на завършени обекти. В Благоевград обаче има договори за саниране, чиито цени се различават драстично една от друга – т.е. за една и съща еднотипна работа се плаща различно. Средната цена за саниране на кв. м в Благоевград е 203 лева., което е двойно повече от обновяването по европейската програма „Регионално развитие“ 2007–2013 г. Данните на МРРБ показват още, че най-високата сред- на цена за саниране е във Велинград – 288 лв./кв. м, а най-ниската – в Кюстендил, 116 лв./кв. м. Консултирахме се със строителен предприемач, който извършва такава дейност в България и в чужбина, и според него реалната цена е около 110 лв., заедно с включена печалба за изпълнителя. Попитахме и бившия зам.-кмет на Благоевград инж. Янко Янков – откъде идва тази огромна разлика в цените? Разликата идва от променящите се в движение правила на самата програма, обясни той. БСП за санирането: Какъв сицилиански сценарий, каква фамилна идилия! „Средната цена в Благоевград винаги е била съобразена с правилата, наложени от МРРБ. Имаше момент, когато беше по-висока, но тогава и дейностите бяха повече.“ Направена била промяна заради факта, че не всяка сграда има нужда от конструктивна интервенция, обясни още Янков. Но и преди, и сега Програмата изисква обследване, което да установи нуждата или липсата от конструктивна интервенция, за да бъде обективно опре- делена цената. „В началото всичко се базираше на обследването и не допускам да е имало злоупотреби и преди, и сега“, каза още Янков. Тези обяснения обаче не дават отговор на друг въпрос – защо има огромна разлика и в цените за саниране на няколко идентични блока, извършени приблизително по едно и също време. Получихме информация по Закона за достъп до обществена информация (ЗДОИ) – техническите паспорти и доклади от обследването на 4 сгради с идентична етажност и РЗП (разгърната застроена площ). Документите показват, че 14-етажен блок на ул. „Цар Иван Шишман“ №16 в Благоевград, с РЗП от 4525.43 кв. м., е саниран срещу 1 256 911.64 лв. с ДДС. Простата сметка показва цена от 277.74 лева за квадратен метър. 15-етажният блок № 15 в квартал „Запад“, с РЗП 5423.30 кв. м, е саниран за 776 496.35 лв. с ДДС. И височината, и площта на този блок са почти същите като на първия. Но тук средната цена за саниране на квардат излиза 134.73 лева. Това е точно два пъти по-евтино. С какво ли блокът на „Цар Иван Шишман“ е по-специален от този в квартал „Запад“? Нека продължим с трети блок – той също е на 15 ета- жа, намира се на ул. „Братя Иванови“, с РЗП 5527 кв. м Неговото саниране е струвало 618 524.20 лв. с ДДС. – т.е. по 111.90 лв. за кв. м Четвърти блок – отново на 14 етажа, отново с близка РЗП от – 5891.13 кв.м, намира се на ул. „Марица“ №2. Всички параметри са като извадени под индиго, но ценитие са твърде различни. Последният блок е саниран за 1 309 78.53 лв. с ДДС, или за 222.33 лв. на кв. м. И тук възниква въпросът – на какво се дължи тази разлика? Защо са допускани разминавания? Програма- та за саниране създаде напълно законна възможност за прахосване на пари на данъкоплатците и даде власт на общините да контролират процеса – т.е. да избират фирмите и да надзирават работата им. Това поражда съмненията за съществуване на корупционни схеми за отклоняване на част от парите. БСП иска прокуратурата да се заеме със санирането Към октомври 2017 г. общо 782 многофамилни жилищни сгради в цялата страна са вече изцяло реновирани и въведени в експлоатация по Националната програма за енергийна ефективност, показва справка от сайта на МРРБ. В процес на изпълнение са строително-монтажни работи по още 612 сгради. Предстои да бъдат реализирани мерки за подобряване на енергийната ефективност по още 628. Одобрени за реновиране и с вече сключени договори за целево финансиране са общо 2022 много- фамилни жилищни сгради с договори на обща стойност 1 854 861 926 лв. с ДДС. Финансов ресурс в такъв обем превръща санирането в най-големия проект на държава- та и затова отчетността и прозрачността за изразходването му е толкова важен въпрос. В началото на Програмата тези силно завишени цени правят впечатление. Тогава все още няма фиксирани максимални цени. След множество коментари и публикации по темата МРРБ определя референтни стойности, които след това два пъти променя. Първата корекция идва, след като се установява, че цените са далеч над тези на свободния пазар. Следва и второ занижаване на максималните стойности. През октомври 2015 г. цената е фиксирана на 348.60 лв. на кв. м. Още тогава разликата е драстична – в същото време по европейската програма „Енергийно обновяване на българските домове“ се санират блокове на цена от 114.16 лв. на кв. м. През април 2017 година зам.-министърът на регионалното развитие в служебното правителство Виолета Комитова съобщи, че с предвидените по програмата 2 милиарда лева са можели да бъдат санирани 4 хиляди сгради – два пъти повече от санираните 2 хиляди. До- пуснато е наддоговаряне на проекти извън одобрения от правителството ресурс с цели 200 милиона. Програмата е временно спряна от МРРБ, но после на помощ идват… данъкоплатците. Министерският съвет отпуска още 1 милиард. Вторият милиард за саниране - окончателно одобрен Тогава Комитова изчисли, че срещу тези 2 млрд. лв. всеки един от собствениците на апартамент в предвидените за саниране 2022 сгради, получава от държавата „подарък“ в размер на 17 500 лв. Разхищението е огромно – на свободния пазар всеки собственик може да договори фирма, която да санира апартамента му за около 5-6 хиляди лева. Така „безплатното“ саниране излиза доста солено на българския данъкоплатец – той го плаща почти тройно. Понякога е разумно да се плаща повече от средната цена, ако получаваш много по-качествена услуга, която би се „изплатила“ в бъдещето. Дали случаят със скъпото саниране е такъв обаче? В Благоевград вече има десет- ки оплаквания от качеството на работа на фирмите изпълнители. Само два месеца след санирането бл. 53 в квартал „Запад“ протича. Покривът е издържал в про- дължение на 40 години преди санирането, но малко след това започва да пропуска вода. Така след „безплатния“ ремонт от държавата идва ред на нов ремонт, за кой- то вече собствениците ще събират пари. В най-ниските части на фасадата се забелязват огромни отвори, които при дъжд се пълнят, а оттам водата прониква в сграда- та. Обяснението на фирмата изпълнител е, че те нямат вина, защото липсват тротоарни плочки и те няма как да оформят фасадата. Докато отговорността се прехвърля, времето се разваля и водата е все по-чест неканен гост в домовете на „ощастливените“ данъкоплатци с „безплатно“ саниране. Новини за протекли санирани блокове идват още от Бургас, Стара Загора, Русе, Враца, Хасково, Мездра, Димитровград и София. В един момент на ул. „Цар Иван Шишман“ се случва инцидент – скелето на най-скъпо санирания блок в Благоевград пада. Вероятно недостижимата за другите цена от 277.74 лева за квадратен метър не е достатъчна за осигуряване на здраво скеле. По чудо няма пострадали. 33-годишен работник обаче няма този късмет и пада от скелето на петия етаж на блок 30 в квартал „Запад“, докато поставя изолация за саниране. Разследването за смъртта му продължава. След пожара на жилищна сграда в Лондон, при който загинаха най-малко 80 души, темата за качеството на използваните материали в санирането става актуална и в България. Оказва се, че никой не е включил в изискванията на Програмата да се използват негорими материали, което е задължителен елемент от сигурността на високите сгради. Започва обсъждане на промени и евентуална забрана за използването на стиропор при сгради над 28 метра. Докато това стане обаче, стиропорът остава основният използван материал – защото е най-евтин. „Безплатното“ саниране започва да изглежда още по-нелицеприятно – скъпо и некачествено. Следващите редове обаче обясняват защо държавните и общински чиновници не се притесняват от тези факти – нещо друго е било по-важно за тях. Компромисите с качеството и огромните разлики в цените се обясняват много по-лесно, когато видим кой изпълнява обществените поръчки. На сайта на община Благоевград са публикувани договорите и там присъстват лица, свързани с общинската управа. Над 80% от договорите за обследване на сградите, са извършени от „Екоконсулт“ ДЗЗД с управител Янко Димитров Янков. На пръв поглед нищо странно, но човек със същото име се оказва заместник-кмет по строителството на общи- на Благоевград. Към момента на обследването той все още не е заемал длъжността, но е факт, че има успешна дейност с общината, преди да стане неин служител на 23 ноември 2015 г. Но това не е всичко – по-късно друга свързана с него фирма започва да изпълнява строител- но-монтажните работи и инженеринга по Програмата за енергийна ефективност. Търговският регистър свързва с Янков още няколко фирми – „Строителство и саниране-инженеринг-консулт“ ЕООД, „Стройинвест консулт София“ ЕООД, „Стройинвест консулт 2013“ ЕООД, „АС инженеринг“ ЕООД и „Хидрокомерс България“ ЕООД, от които той вече е прехвърлил дяловете си. Проверка в списъка на изпълни- телите на санирането показва, че една от тези фирми работи по няколко договора с община Благоевград, дори и след като Янков вече е встъпил в длъжност – това е „Строителство и саниране-инженеринг-консулт“, която зам.-кметът е напуснал през 2012 г. Янков може да е напуснал фирмата, но тя остава близка до него. Собственичка е 25-годишната Елизабет Урукова, дъщеря на Цветанка Господинова, с коя- то зам.-кметът Янков живее на семейни начала. На 16 август 2016 г. Янко Янков участва в заседание на Комисия за провеждане на открита процедура по Закона за обществените поръчки и определя за изпълнител на една от обособените позиции… същата фирма. „Строителство и саниране-инженеринг-консулт“ ЕООД сключва с общината договор на 21 ноември 2016 г. на стойност 817 233.65 лв. с ДДС. Тази фирма е първенец по саниране в града с 3 блока. Дружеството „Строителство и саниране-инженеринг-консулт“ ЕООД е получило от договори по Програмата за саниране общо 6.3 млн. лв. за 7 блока в цялата страна – три от тях са в Благоевград. В съдружие фирмата печели една от най-скъпите поръчки за саниране на сграда във Велинград за над 2.2 млн. лв. А фирмата съдружник е „Топ хаус“ – собственост на съпруга и брата на бившата депутатка от ДПС и бивш зам.-министър на екологията Фатме Илияз. Малко след публикуването на първите данни за връзки на Янков с фирми изпълнители той подава оставка от зам.кметския пост в Благоевград. Поръчките по Програмата се оказват особено „полезни“ и за осигуряване на мнозинства в Общинския съвет на Благоевград. Например „Хидроенерджи-БГ“ ООД с управител Милен Динков сключва договор на стойност 2 363 858.54 лв. с ДДС. Милен е брат на Рашко Динков, кой- то е общински съветник. Това обаче не е единственото „съвпадение“. „Динатстрой“ ООД на общинските съветници Димитър Урдев и Васил Миладинов също участва в Програмата и сключва договор за 1 812 558.33 с ДДС. Тук интересното е, че „Динатстрой“ дава с 400 хиляди лева по-висока цена от конкурента си, но печели заради предложената по-дълга гаранция. Но и тези връзки не са последните. Венци Тодоров, който е брат на общинския съветник Андон Тодоров, е управител на „БГ еврострой АВМ“ ЕООД, която е санирала два блока в квартал „Струмско“ срещу 840 278,12 лв. с ДДС. А пък всички споменати, случайно или не, гласуват редовно в полза на предложенията на общинската администрация, която ги храни – буквално. Така изглежда картината в „столицата на санирането“ Благоевград – най-много обновени блокове по Програмата, сериозни разминавания в цените, оплаквания от лошо качество и много силна връзка между фирми из- пълнители и местната власт. За едни остават печалби- те, а за данъкоплатците остава урокът, че „безплатни- те“ неща обикновено им излизат поне два пъти по-скъпи. ДБГ: Санирането трябва да се прекрати БСП за санирането: Какъв сицилиански сценарий, каква фамилна идилия! БСП иска прокуратурата да се заеме със санирането Вторият милиард за саниране - окончателно одобрен", "date": "2017.12.24", "title": "\"Безплатно\" саниране. Я пак?!"}
{"url": "http://clubz.bg/62223-severna_koreq_zaplaha_%E2%84%961_za_olimpiadata_sega_i_predi_30_godini", "text": "През 1988 г. Северна Корея е считана като заплаха №1 срещу нормалното протичане на олимпийските игри в Южна Корея. 30 години по-късно положението е същото. С тази разлика, че тогава предстояха летни игри, а сега - зимни. Вестник \"Лос Анджелис таймс\" разсекретява доклад на ЦРУ, в който се описват опасения, че КНДР може да застраши или дори да нанесе сериозни поражения на спортния форум през 1988 г. Вземат се мерки, а цяла армия от шпиони е впрегната да следи за терористи от север. Опасенията се засилват след 26 ноември 1987 г., когато популярната впоследствие жена-агент на Северна Корея Ким Хюн-Хуй качва бомба в самолет, обслужващ полет от Багдад до Сеул. Самата тя слиза при междинно кацане в Абу Даби, а машината се взривява над Индийския океан. Загиват 115 пасажери. Заловена е в Бахрейн и екстрадирана в Сеул, където до днес излежава доживотна присъда. През 1988 г. Ким Хюн разказва през Би Би Си, че получила заповед и инструкции за терористичния акт от човек от семейството на диктатора Ким. А още през 1984 г. КНДР е поискала от съседите си да споделят домакинството на летните олимпийски игри. След три години на неуспешни преговори в крайна сметка не се стига до споразумение. Северна Корея не пуска свои спортисти в съседната държава. В Международния олимпийски комитет растат страхове, че в Пхенян няма просто така да подминат факта, че не са част от най-голямото спортно събитие. Така се вземат нечувани до момента мерки за сигурност. Пътниците по летищата до и от Южна Корея се проверяват щателно. Стадионите и залите се пазят от стотици униформени. В крайна сметка игрите преминават нормално. Един факт само \"за протокола\". На някои няма да се хареса тази статистика (заради идеологическите окови на спорта в онези времена), но \"Сеул '88\" e най-успешната олимпиада в българската спортна история. Делегацията ни печели 35 медала (10 златни, 12 сребърни и 13 бронзови), което отрежда 7-о място в класирането по медали, пред страни като Франция, Италия и Великобритания. А 30 години по-късно спортният свят има същите тревоги преди олимпийски игри - през февруари 2018 г. е форумът в Пьончан, който е на около 80 км от границата със Северна Корея. Сега крайно обтегнати са отношенията между КНДР и САЩ. През септември Франция официално обяви, че ще бойкотира състезанията, ако Южна Корея не гарантира безопасността на спортистите й. Олимппийският комитет на САЩ пък коментира, че работи в \"тясно сътрудничество\" със Сеул, за да могат всички спортисти и зрители да се чувстват сигурни по пистите и ледените арени. Според агенция \"Ройтерс\" министерството на отбраната на Южна Корея ще командирова 5000 войници в Пьончан. Страната ще похарчи 17,6 милиона долара за охранителни дейности и още $1,2 млн. за кибер сигурност. Специални части ще дебнат не само по летища, гари, хотели и в олимпийското градче, а също така край спортните обекти. САЩ помагат - както и преди 30 лета.", "date": "2017.12.24", "title": "Северна Корея - заплаха №1 за олимпиадата. Сега и преди 30 години"}
{"url": "http://clubz.bg/62226-tri_problema_na_internet_osven_mrejovata_neutralnost", "text": "Премахването на регулациите, които спираха провайдърите на Интернет в САЩ да контролират скоростта на достъп, се превърна в тема №1 за интернет тази година. Принципът на мрежовата неутралност, който спира възможността да има бързи ленти на трафик за едни и бавни за други, е важен елемент от защитата на интернет. Но Световната мрежа е оцелявала дълго без него. Има поне три други проблема, с които се сблъсква Интернет по пътя към 20-те години на века.   Като си говорим за 20-те, това е едно от десетилетия, в които България се движи заедно със света. По отношение на кибератаките и вирусите следваме същия принцип в днешния свързан свят. Кой измамник създаде \"Александър Николов\"? Дали ще е някой, който имперсонира НАП, интернет-измамник с обществено присъствие и далавера с билети (???) или пък атака срещу сайтове на ключови институции в изборен ден, и у нас се следва тенденцията на драматичните кибер атаки. Някои от тях засегнаха избори по света по друг начин, но това е по-скоро към следващия проблем. САЩ обвиниха Северна Корея за вируса WannaCry Вирусът WannaCry, прекръстен у нас с благозвучното \"Майка плаче\", успя да засегне много компютри по света сериозно, въпреки все по-грандиозните обеми на Мрежата. Да трябва да платиш няколкостотин долара, за да си запазиш данните? Добър бизнес план, лошо отношение към \"клиента\". Но ето какво казва и Ерик Шмид, доскоро главен изпълнителен директор на Alphabet (Google): Работата на фирмите за сигурност ще става все по-важна в един свят, в който стойността на създаденото от нас зависи и от стабилността на връзките ни. Фалшиви новини, фалшиви новини, фейк нюз... на всички ни писна. Не помага и факта, че на практика всяко издание се е връзвало на фалшива новина. На кого да вярваш? Папата обяви фалшивите новини за грях Има и това как да се измери, но е друга тема, не особено коледна. Факт е, че имаме все по-разнопосочна информация в медиите. Противоречия, обвинения, сочене с пръст. \"Фалшиви новини\" в медиите е по-лошо от \"комунисти\" през 90-те. Сериозно - една част тогава поне бяха видно десни. Сега всеки може да бъде обвинен за фалшиви или манипулативни новини. Но не действа особено обединяващо - защото наистина има медии, чиято цел е да произвеждат целенасочени фалшиви новини. Проблемът е световен - виждаме го в САЩ, в Европа, а в най-голямата страна - Китай - го виждаме и в най-грозната му форма, тази на крайната цензура. Не помага и фактът, че Русия залита в тази посока, въпреки че руският интернет бе един див, див Запад доскоро. А пропагандните атаки и намесите в политическия диалог на друга държава от страна на Кремъл - това вече е факт, нали помните? Изследване: Русия се е намесвала в туитър след атентати във Великобритания \"Ислямизира\" ли се Европа - числа срещу прокремълска пропаганда Екатерина Захариева: Има данни за хибридна война от страна на Русия Социалните мрежи, които обвиват хората в пашкул, запечатана стая, в която се сблъскваш само с идеите на хора от обкръжението ти, не помагат особено. Нито пък засега слабата им способност да премахват ефективно фалшивите новини, която вместо това се ползва за агресивни кампании с масово докладване. И някои хора - и по свят широк, и у нас - бяха баннати за несимпатичност.   След месеци мъки да се разбере какво е мрежова неутралност, сега нетехническите хора имат възможност да се сблъскат с ново предизвикателство - технологичната сингулярност. Това е проста хипотеза - че в един момент ще създадем същински изкуствен интелект, който ще доведе до нов скок в технологичното развитие, бърз и рязък, от койтто човешката цивилизация ще се промен фундаментално. Това все още изглежда като фантастичен проблем, но в близкото бъдеще може и да не бъде. Получаваме обаче демо-версия - автоматизацията. Стотици милиони ще останат без работа в следствие на автоматизацията в следващите десетилетия. Това вече е необратим факт - какви мерки ще вземат правителствата на страните по света предстои да видим. Примери, които не са фабрики - самоуправляващите се коли, ако навлязат успешно, а в момента се тестват десетки прототипи. А, и електромобилите, които ще разтърсят една от най-големите индустрии на планетата - петролната. Новото Audi A8 ще може да се самоуправлява до 60 км/ч Въпросът е - готови ли сме за един свят, коренно променен от технологиите, и не задължително в добра посока? Можем ли да го насочваме? Сега може да не ви изглеждат като съществени проблеми, но в близките години отговори ще се появят сред първите точки на политическите програми. САЩ обвиниха Северна Корея за вируса WannaCry Папата обяви фалшивите новини за грях Изследване: Русия се е намесвала в туитър след атентати във Великобритания \"Ислямизира\" ли се Европа - числа срещу прокремълска пропаганда Екатерина Захариева: Има данни за хибридна война от страна на Русия Новото Audi A8 ще може да се самоуправлява до 60 км/ч", "date": "2017.12.24", "title": "Три проблема на Интернет. Oсвен мрежовата неутралност"}
{"url": "http://clubz.bg/62229-navalni_kandidat_za_prezident_s_edno_no", "text": "Стотици привърженици на руския опозиционен лидер Алексей Навални подкрепиха днес кандидатурата му като независим кандидат за президент и са готови да внесат номинацията му в ЦИК, съобщава БТА, позовавайки се на Асошиейтед прес и ТАСС. Това стана на събрание в Москва в присъствието на представители на градската избирателна комисия.  . По думите му Навални и упълномощени от него лица ще внесат още днес в ЦИК документите за издигането му за кандидат. Самият опозиционер бе казал, че днес ще се състоят събрания на избиратели в 20 руски града, на които ще бъде подкрепена неговата кандидатура, съобщи ТАСС.  Навални може да се кандидатира за президент. Ама след 2028 г. Алексей Навални е най-опасният противник на президента Владимир Путин, но няма право да се кандидатира в избори заради влязла в сила присъда по криминално дело, смятано за политически мотивирано, допълва АП. Той би могъл да стане съперник на Путин на изборите през март догодина, ако за него бъде направено изключение или присъдата бъде отменена. Кампанията на Навални въодушеви хората в най-отдалечените кътчета на Русия, но почти сигурният победител на изборите е Путин, който има 80 процента одобрение на национално равнище, отбелязва АП.  Пак арестуваха Алексей Навални (ВИДЕО) Според руското изборно законодателство, за да бъде регистриран един независим кандидат (какъвто е Навални), той трябва да събере поне 300 хиляди подписа на избиратели. Срокът за внасяне в ЦИК на списъците с подписите е от 27 декември до 31 януари.  Навални каза днес, че е убеден, че ще спечели, ако участва в изборите, и прикани привържениците си да бойкотират вота, ако властите откажат да ги регистрират. Пак арестуваха Алексей Навални (ВИДЕО)", "date": "2017.12.24", "title": "Навални кандидат за президент. С едно \"но\""}
{"url": "http://clubz.bg/62220-kabinetyt_izprashta_godinata_s_ekoprotest_za_bansko", "text": "Последното за годината заседание на кабинета ще мине под надслова на екопротест.   пред сградата на Министерския съвет на 28 декември, за да да изразят недоволствиото си от намеренията на правителството да приеме две точки от дневния си ред - изменението в плана за управление на Национален парк \"Пирин\" и на концесионния договор с \"Юлен\" АД за ски зоната в Банско. На кого са нужни опашките в Банско? Както е известно, екоминистерството пусна за обществено обсъждане измененията в плана за Пирин, за които настояваше кметът на Банско Георги Икономов. С тях се предвижда възможност за разширяване на ски зоната. Мотивът бе, че Банско иска втори кабинков лифт, който обаче и до момента остава мистичен, тъй като управляващите твърдят, че няма заявени инвестиционни намерения. Общественото обсъждане продължи до края на деня на 21 декември.  Новата концесия за Банско като държавна помощ Паралелно, вицецепремиерът Валери Симеонов и министърът на екологията Нено Димов внесоха извънредна точка на заседание на МС за измяна на договора с \"Юлен\", сключван през далелчната 2001 г. Според двамата министри, става въпрос само за осъвременяване на текстовете от договора, като и двамата дадоха заявка, че не се разширяват границите на сегашната концесия от 99,55 ха. Еколозите обаче запротестираха и обявиха, че всъщност на \"Юлен\" се дават 1077 ха, а новите планове излизат извън разрешената от ЮНЕСКО буферна зона за ски. С решение на премиера Бойко Борисов точката за концесията бе отложена, което пък предизвика гнева на Симеонов. Управляващите дадоха заявка, че двата текста - за Пирин и за концесията, ще влязат заедно за разглеждане на 28-и. Дискусията за Пирин и Банско - министерска седянка за Андора и Вълчи дол Затова и природозащитниците призовават: Новата концесия за Банско като държавна помощ Дискусията за Пирин и Банско - министерска седянка за Андора и Вълчи дол", "date": "2017.12.24", "title": "Кабинетът изпраща годината с екопротест за Банско"}
{"url": "http://clubz.bg/62225-izrael_napuska_yunesko_na_koleda", "text": "Израел ще обяви на Коледа, че напуска организацията за образование, наука и култура към ООН, като реално това ще стане до края на 2018 г.Това означава, че много обекти на ЮНЕСКО в страната вече ще се съхраняват според политиката и възможностите на израелската държава, а не на световната организация, която ще изгуби от бюджета си и израелската вноска, а така или иначе не се внася от 2011г. насам, пише Дневник. В петък премиерът Бенямин Нетаняху е инструктирал Кармел Шама Хакоен - посланик към ЮНЕСКО, официално да връчи писмото на генералния директор Одри Азуле.  ЕС не признава Йерусалим за столица на Израел Поводът е гласуването от Общото събрание на ООН в четвъртък на необвързваща резолюция, с която се призовават САЩ да оттеглят решението си да признаят Западен Йерусалим за столица на Израел. Причината е същата като тази, с която Вашингтон обяви преди няколко месеца, че до 2019 г. страната се оттегля от ЮНЕСКО заради системно антиизраелска позиция. САЩ напускат ЮНЕСКО През октомври Нетаняху нареди само да се подготви подобен ход от Израел и това се коментираше като изчакване да се види дали нещо ще се промени. Това изчакване ще продължи и през цялата следващата година, тъй като писмото за напускане може да бъде оттеглено през това време. Посланик Хакоен вече запозна Азуле с вижданията на Израел как би трябвало да се реформира организацията, пише още Дневник. САЩ напускат ЮНЕСКО", "date": "2017.12.24", "title": "Израел напуска ЮНЕСКО на Коледа"}
{"url": "http://clubz.bg/62127-vojna_i_mir", "text": "Водената от САЩ война в Афганистан е връстница на столетието. Тя започна през есента на 2001 г. и няма изгледи скоро да свърши. А най-опасната точка на света днес е Корейският полуостров... Напрежението там се покачва не с всеки ден, а с всеки час, ако не и с всяка изминала минута. Освен че КНДР сериозно разгневи САЩ със своите ракетни и ядрени изпитания, и двете страни в момента са управлявани от хора с изключително силно его. И Ким Чен Ун, и Доналд Тръмп не смятат да отстъпват от позициите си. Двамата постоянно си разменят заплахи и обиди. Тръмп нарича севернокорейския лидер Ракетчика и се заканва да опустоши страната му. Ким от своя страна се зарича да удари с ракети която и да е точка от Съединените щати. Режимът в Пхенян пуска и клипове с горящи американски градове. Същевременно Тръмп не изключва и военна намеса във Венецуела. Нищо чудно – САЩ винаги са смятали Латинска Америка за свой \"заден двор\". XXI век е белязан от Арабската пролет, която за разлика от мирните революции в Източна Европа през 1989 г. се провали с гръм и трясък. Но пък преля в кръвопролитната гражданска война в Сирия, продължаваща вече 6 години. Досега в нея според различни оценки са загинали между 330 000 и 475 000 души. 7,6 милиона са били принудени да се преселят в пределите на страната. А 5,1 милиона са я напуснали. Този конфликт роди и най-тежката бежанска криза в историята, от която страда Европа. Появи се и \"Даеш\" – джихадистката групировка, извършила серия кървави атентати в Европа. \"Даеш\" действа и в съседен Ирак, където международната коалиция нахлу през 2003 г. и свали Саддам Хюсеин. В тази арабска страна продължава кървавото противостоене между шиити и сунити. 3 години и половина бушува конфликт в Украйна. Русия анексира Крим и подкрепя проруските сепаратисти в Донбас. Разбира се, Москва отрича да е замесена. Но от Украйна постоянно пристигат ковчези с руски военнослужещи. Корейският полуостров е мястото, където се разиграва първият голям въоръжен конфликт след Втората световна война. Мнозина погрешно смятат, че в него участват САЩ и Южна Корея, от една страна, и Северна Корея, Китай и СССР, от друга. А истината е, че САЩ успяват да организират военната намеса на ООН. Конфликтът завършва с примирие. Така Северна Корея и до днес, 64 години след края на конфликта, продължава да бъдат технически в състояние на война със САЩ и Южна Корея. След Втората световна война Корея е освободена от японската окупация, продължила 35 години – от 1910 до 1945 г. По идея на СССР Корейският полуостров е разделен по 38-ия паралел на две зони. Северно от линията е образувана просъветската Корейска народнодемократична република (КНДР), наричана още Северна Корея, със столица Пхенян. На юг е създадена проамериканската Република Корея, или Южна Корея, със столица Сеул. Това се случва през 1948 г. Интересното е, че според севернокорейската конституция Пхенян е само временна столица. Когато Корея бъде обединена (разбира се, под знака на социализма), Сеул, който е историческата столица на Корея, ще бъде главният град и на новата държава. Начело на Северна Корея е Великият вожд Ким Ир Сен, който според легендата е оглавявал цялата съпротива срещу Япония. Други обаче твърдят, че той е бил емигрант в СССР, където е подготвен за ръководител на новата сталинистка държава. Може би някой ден ще разберем каква е истината за човека, създал може би най-всеобхватния култ към собствената си личност в човешката история. На юг властта е в ръцете на десния Ли Синман. Той е заклет антикомунист и също е диктатор, но в никакъв случай режимът му не може да се мери с този на Ким Ир Сен. Най-малкото за това, че всеки южнокореец, недоволен от управлението на своя президент, може да напусне свободно страната си и да замине където си иска. И двамата лидери мечтаят да обединят Корея – естествено, с коренно различни концепции. В Южна Корея са останали много американски военни съветници, които обучават местната армия. Северна Корея изгражда многобройна войска. Тя разчита на помощта на Китай, където през 1949 г. Мао Цзедун взема властта след кръвопролитна гражданска война. През есента и зимата на 1949 година има сериозни гранични инциденти между двете Кореи. Ким Ир Сен има пълната подкрепа на Мао да започне войната. Сталин обаче дълго време се колебае, преди да даде своето съгласие. И така, рано сутринта на 25 юни 1950 г. севернокорейска пехота и танкове преминават 38-ия паралел. Още един любопитен факт. Денят е неделя, а южнокорейският президент Ли Син Ман има навик да прекарва уикендите на риболов далеч извън столицата. Комуникациите по онова време са далеч от днешните и той научава, че има война, едва привечер, когато се завръща в Сеул. Ударът е толкова неочакван за южнокорейците, че Сеул пада още на третия ден. На 25 юни на събрание на Съвета за сигурност на ООН е приета резолюция за незабавно прекратяване на военните действия и оттегляне на севернокорейските войски на север от 38-ия паралел. Представителите на СССР обаче не участват в заседанието, тъй като протестират, че мястото на Китай в организацията е заето от Тайван. На 27 юни Съветът за сигурност приема втора резолюция, протестирана този път от Югославия. СССР пак отсъства от заседанието. Взето е решение ООН да предостави помощ на Южна Корея за възстановяване от нападението, а президентът на САЩ Хари Труман да изпрати военновъздушни и военноморски сили в помощ на южнокорейските сили. На 29 юни генералният секретар на ООН Тригве Ли се обръща към членовете на организацията с въпроса каква помощ са готови да окажат. Отначало решават, че американската авиация ще бъде достатъчна за победа над КНДР. По-късно по въздух е изпратена и 24-та пехотна дивизия на САЩ. Тя встъпва в бой на 5 юли южно от Сеул. А на 7 юли 1950 г. Съветът за сигурност предлага на страните военен контингент и помощ под общото командване на САЩ. Включват се Великобритания, Канада, Австралия, Филипините, Турция, Холандия, Франция, Нова Зеландия, Тайланд, Етиопия, Гърция, Колумбия, Белгия, Южна Африка и Люксембург. Общата численост на командваните от САЩ международни сили достига 1,14 милиона души. Въпреки това севернокорейците напредват толкова бързо, че до септември овладяват почти целия полуостров без малко парче територия на югоизток. Следва обаче контраофанзива. Постепенно южнокорейските войски достигат на 100 километра от границата със СССР. И тогава в помощ на Северна Корея се включва Китай с 4 армии. СССР праща в помощ пилоти и самолети. Войната става позиционна. Успехите са променливи и са главно покрай разделящия полуострова 38-и паралел. И тогава става ясно, че трябва да има преговори за примирие. Те започват, но постоянно се провалят. На практика окончателният прелом в Корейската война е заради смъртта на Сталин през март 1953 г. Така Северна Корея губи една от двете си главни опори. Примирието е подписано на 27 юли 1953 г. Установена е 4-километрова буферна зона между двете Кореи. Създадена е международна комисия за наблюдение на примирието с представители на Швеция, Швейцария, Чехословакия и Полша. Днес Чехия изпълнява функциите на несъществуващата вече Чехословакия. Вместо да обедини Корея, примирието отваря нови рани. Обединението на страната изглежда поне засега невъзможно. Границата между двете Кореи е най-строго охраняваната в света. Днес КНДР е най-изолираната държава в света. Там управлява династията Ким. Първи бе Ким Ир Сен, властвал от 1948 г. до смъртта си през 1994 г. Той бе наследен от сина си Ким Чен Ир, управлявал до 2011 г., когато умира. Той също е наследен от сина си – Ким Чен Ун. Според севернокорейския календар чучхе в момента годината е 106-а. Летоброенето там започва от рождението на Ким Ир Сен на 15 април 1912 г. Каква ирония на съдбата! Той се появява на бял свят в деня, в който потъва „Титаник“. Много от жителите на КНДР и до днес не знаят, че комунистическата система по света се е сринала. Твърди се, че близо една четвърт от територията на страната е превърната в концлагер. Там се отива за най-малкото провинение, включително за случайно изхвърляне на вестник с портрета на вожда. Обикновено в лагер се изпращат цели семейства. Властите не им съобщават на какъв срок са осъдени. Те разбират това чак когато идва времето да бъдат освободени. Ако някой севернокореец избяга, службите на Пхенян го търсят по целия свят две години. Ако за този срок не го намерят, той бива обявен за безследно изчезнал. Ако обаче бъде открит и не пожелае да се завърне в родината, цялото му семейство отива в лагер. Казват, че българските власти укрили и така спасили семействата на двама-трима севернокорейски студенти у нас в края на 1989 г. Тогава режимът на Ким Ир Сен ги отзова от социалистическите страни, уплашен от промените и падането на комунизма. Всичко това е разказано от бегълци, успели да се измъкнат с невероятен късмет от сталинистката държава. Сведенията им на този етап не могат да бъдат потвърдени от независими източници. Сигурно е едно – няма как човек да срещне група севернокорейци, разхождащи се свободно из някой град в свободния свят. Без проблеми като че ли излизат само спортистите. И, разбира се, тайните агенти, извършили не един атентат срещу южнокорейски обекти или политически представители в различни точки по света. Казват, че до 70-те години на ХХ век двете Кореи са имали почти един и същ стандарт. Днес това изглежда безвъзвратно в миналото. В Южна Корея се появиха световно известни компании като „Самсунг“, „Деу“, „Хюндай“, КИА, Ел Джи и други. Южно от 38-ия паралел редовно избухват политически скандали, свързани с корупция. Наскоро бе свалена президентката Пак Гън Хе. Южна Корея може понякога да е политически нестабилна държава, но е един от световните икономически гиганти. И при всички положения е много по-свободна и по-развита от бедния, изолиран и сталинизиран северен съсед. През последните месеци териториите, контролирани от „Даеш“, се свиха като шагренова кожа под офанзивата на местни сили, подкрепяни от международната антитерористична коалиция. На север иракската армия и силите за сигурност превзеха Мосул, главния петролен център на иракски Кюрдистан, и атакуват Хауиджа, последния градски бастион на „Даеш“. Целта е държавата да си върне контрола върху територия на запад от града в богатата на петрол провинция Киркук. На запад, край границата със Сирия, иракската армия, подпомагана от паравоенни групировки, напредва към последните опорни пунктове на „Даеш“ в провинция Ал Анбар – Анна, Рауа и Ал Каим. В Сирия след месеци офанзива Сирийските демократични сили (СДС), които включват кюрди и араби, влязоха в Ракка, столицата на т.нар. Ислямска държава в северната част на страната. Подкрепяни от въздушни удари на водената от САЩ международна коалиция, СДС завзе 90 на сто от града според сирийската Обсерватория за правата на човека. Настъплението им обаче се бави от наличието на цивилни в града, които според различните преценки (на обсерваторията и на ООН) са между 10 000 и 25 000. В източната петролна провинция Деир аз Зур, голяма част от която „Даеш“ още контролира, се водят две отделни офанзиви. СДС с подкрепата на международната коалиция успя в първата половина на септември да завземе 500 кв. километра близо до границата със Сирия по източния бряг на р. Ефрат, която разделя на две тази провинция. Силите на режима на президента Башар Асад, подкрепяни от руската авиация, съсредоточиха действията си около провинциалната столица Деир аз Зур на западния бряг на реката. Армията успя да разкъса обсадата, под която „Даеш“ държеше част от града от три години. Според обсерваторията сега тя контролира 70 на сто от града и се опитва да изгони джихадистите от последните квартали, където те още се държат. Дори обаче да го загубят, тя продължават да контролират долината на Ефрат на юг към границата с Ирак. „Даеш“ продължава да контролира и други анклави в Сирия – в провинция Хама и в пустинята край гр. Хомс, срещу които режимът на Асад също води офанзиви. Джихадисти има и в палестинския лагер Ямрук, периферен квартал на Дамаск, и в южната част на страната. За шест години досега сирийският конфликт взе над 400 000 жертви, бежанците са 5 милиона в чужбина и 6 вътре в страната, чието предвоенно население беше 22 милиона души. По данни на Държавния департамент конфликтът е привлякъл над 40 000 чуждестранни бойци от близо 100 страни. Според руското външно министерство само сражаващите се на страната на „Даеш“ са между 25 000 и 30 000. Ето един вероятно непълен списък от причини, поради които Сирия продължава да бъде световна опасност въпреки пораженията на „Даеш“: , т.е. между наместници на двете световни суперсили,  които и пряко присъстват на терена – САЩ и Русия. На 21 септември руснаците предупредиха, че ще отговорят с всичките си сили на огъня, ако СДС атакува правителствените сили край Деир аз Зур.  , които според доклад на ООН използват и „Даеш“, и правителствените сили, могат да повишат интернационализацията на конфликта далече над сегашното й ниво. През април бойни кораби на САЩ изстреляха 50 ракети \"Томахоук\" по правителствената авиобаза Ал Шайрат в сирийската провинция Хомс, след като атака с боен отровен газ зарин край селището Хан Шейхун в контролираната от бунтовниците провинция Идлиб взе десетки цивилни жертви. Сирия, както и Йемен, е също терен на  . Тази борба води до непрестанно превъоръжаване, свръхвъоръжаване и ядрени амбиции в региона. Иран е сред главните съюзници на Асад. Той поддържа шиитската групировка \"Хизбула\" в Ливан, която поддържа със сили и средства сирийската армия срещу „Даеш“ и срещу различните антиправителствени групировки. Иран се меси и в Ирак като опората на шиитите срещу сунитите.  не води до намаляване на напрежението и до търсене на политически решения. Демонстрирайки готовността за военни удари, Тръмп изгори мост към руснаците. Много по-тежки последствия за региона и света може да има евентуално негово решение да изтегли САЩ от сключената през юли 2014 г. международна сделка за иранската ядрена програма. \"Или ядрената сделка остава, каквато е, или ще се разпадне\", предупреди иранският президент Хасан Рухани на сесията на Общото събрание на ООН през септември т.г. На предоговаряне на ядреното споразумение с Иран се противопостави и върховната представителка на ЕС по външната политика и сигурността Федерика Могерини, посочвайки, че \"то работи\". \"Всички ние се съгласихме, че всички страни ще спазват договореностите\", каза тя за сделката, която от страна на САЩ одобри предшественикът на Тръмп Барак Обама. Сегашният господар на Белия дом обаче я нарече \"срам\" за страната си, а държавният секретар Рекс Тилърсън посочи, че условията й не удовлетворяват страната му. Тази позиция, която тревожи всички по света, включително Европа, се радва на подкрепа от друг важен регионален играч Израел – и на твърдолинейния му министър-председател Бенямин Нетаняху. . Пораженията на „Даеш“ ги принуждават да се пръскат по света, включително връщайки се в страните си на произход, и да продължават делото си с терористични атентати. За тях свидетелстват серията атаки в Берлин, Лондон, Стокхолм, Турку, Барселона. Те принуждават ЕС да променя отново Шенгенския граничен кодекс, за да удължи сроковете, в които може да поддържа контрола по вътрешните граници в зоната за свободно пътуване. , защото той съответства на геополитическите й цели. Но след шест години масивни кръвопролития Асад не може да донесе помирение нито в страната си, нито в региона. Освен САЩ и Европа, които изключват политическо решение с негово участие, той има архиврагове в региона, сред които са управляващите в Саудитска Арабия и Турция. . Те са постоянен дестабилизиращ фактор, особено за крехки държави като Ливан, където те са 1,5 милиона, или една четвърт от населението. Това е страната с най-много бежанци на глава. Докато съществува миграцицонният поток, той ще бъде източник на разединение в ЕС и средство Турция да го изнудва, че ще отвори границите си за трите милиона бежанци и мигранти на нейна територия. . За Сирия и Ирак тя не е гарантирана. Най-пресният пример е референдумът за отцепване на иракски Кюрдистан, който ще лиши страната от един от най-богатите й на петрол райони и предизвиква остра реакция от съседна Турция. Анкара заплаши със санкции и започна военни учения по границата със Северен Ирак, където са кюрдите. Турция ще направи всичко възможно да не позволи независима кюрдска държава, защото това би засилило сепаратистката борба на нейните собствени 16 милиона кюрди в югоизточната част на страната. Вече 3 години и половина Украйна е раздирана от кървав конфликт, предизвикан от Русия. Недоволна от свалянето на проруския президент Виктор Янукович и стремежа на Киев към ЕС и НАТО, Москва организира блицкриг в Крим през март 2014 г. „Зелени човечета“ – военнослужещи без отличителни знаци, се изсипаха на полуострова през март 2014 г. и бързо обезоръжиха местните военни подразделения. Други пък незабавно минаха на страната на нашествениците. Организиран бе и референдум, на който 96 на сто от местните жители гласуваха за присъединяване към Русия. Западът не признава вота, тъй като той е проведен в условията на окупация, буквално „под дулата“. Москва в началото отричаше изобщо да участва в превземането на Крим. Но по-късно призна, че е пратила военнослужещи. Кремъл обаче и до днес отрича да е пращал военни в Източна Украйна. Пак през пролетта на 2014 г. в Донецка и Луганска област се надигнаха проруски сепаратисти. Според Москва, ако там има руски военнослужещи, те са отишли единствено на доброволни начала, и то по време на отпуск, и няма как военното ръководство да знае за това. Постоянните погребения на военни, за които се твърди, че са загинали в Украйна, са само част от пейзажа. Досега конфликтът в Донбас е взел над 10 000 жертви. Най-голямата трагедия се случи на 17 юли 2014 г. Тогава в Донецка област бе свален самолет на „Малайзийски авиолинии“, летящ от Амстердам за Куала Лумпур. Загинаха всички 298 души на борда. Повечето бяха граждани на Холандия. Основната версия е, че самолетът е свален от украински сепаратисти с ракета БУК. Украинската армия не разполага с такова оръжие. И затова се смята, че ракетата е докарана от Русия. Все още няма окончателни заключения. А в Украйна продължава да се лее кръв. Кървава гражданска война се задава във Венецуела. Тамошните управници не искат за нищо на света да сдават властта, въпреки че преди близо две години бяха разгромени на парламентарните избори. И продължават като покойния Уго Чавес да градят социализма на XXI век. За което, разбира се, им трябват още n на брой години. След като опозицията превзе Националното събрание (НС), президентът Николас Мадуро се възползва от дадените му извънредни правомощия. Той обяви закриването на НС. И обяви: На първо време заработи Общинският парламент. Това е нещо като орган за самоуправление. Главната му цел е обаче да не се подчинява на централния парламент. През тази година бе създадено Учредителното национално събрание (УНС). То трябва да пренапише конституцията. И има правото да отложи насрочените за догодина президентски избори. Изборите за УНС бяха бойкотирани от опозицията. Всички депутати в него са от управляващата партия или близки до нея движения. Но вече пети месец Венецуела е разтърсвана от протести срещу управниците. Властта прати полиция, армия и Колективи в защита на родината. Разбира се, тези колективи са съвсем доброволно създадени формирования, призвани да бранят родината от САЩ и империализма изобщо. Който съвсем естествено е единственият виновник за купоните и изчезналите от магазините стоки.", "date": "2017.12.24", "title": "Война и мир"}
{"url": "http://clubz.bg/62128-shto_e_to_zapadni_balkani", "text": "Понякога можем да чуем по адрес на този регион и „бивша Югославия“, но това фактологично не е вярно поне по три причини – Словения и Хърватия вече са част от ЕС, а пък и словенците изобщо не обичат да бъдат свързвани с Балканите. Третата причина е Албания – също част от Западните Балкани, но никога не е била под контрола на Белград. Дългосрочната цел на ЕС е тези държави да станат част от общността и празното петно на картата да бъде запълнено. И ако това свързва всички страни в региона, то между тях има една съществена разлика – и това е отношението към НАТО. Докато Албания и Черна гора вече са част от Алианса, а Македония и Босна и Херцеговина се подготвят за членство, то Сърбия изобщо не иска да си поставя такава цел. Изоставането на Западните Балкани от останалите бивши социалистически страни е лесно обяснимо. Когато страни като Полша, Унгария, Румъния и България извървяваха своите стъпки към изграждане на демократично управление и функционираща пазарна икономика, нашите западни съседи воюваха. Словения напуска фронта бързо – още след Десетдневната война през 1991 г. Хърватия продължава мирното си развитие четири години по-късно. Най-кървави са войните в Босна и Херцеговина (до 1995 г.) и в Косово (до 1999 г.). Буквално след последния залп през 1999 г. Европейският съюз започва Процеса на стабилизиране и асоцииране – рамка за отношенията между ЕС и държавите от региона, както и Пакта за стабилност – по-широка инициатива с всички ключови международни участници. През 2003 г. Европейският съвет потвърждава, че всички държави от ПСА са потенциални кандидатки за членство в ЕС. Десет години по-късно Хърватия се отделя от Западните Балкани и става първата държава от региона, която успешно извървява пътя до пълноправно членство в ЕС. В момента официални кандидатки за членство в Европейския съюз са Сърбия, Черна гора, Македония и Албания. Първите две от тях са една крачка пред другите – Белград и Подгорица вече водят преговори за присъединяване и разглеждат толкова познатите в България преговорни глави. Както България получаваше предварително част от облагите на европейското членство, така и страните от Западните Балкани получават своя „морков“. Те могат да използват финансова помощ за провеждане на реформите – т.нар. предприсъединителни фондове. Студентите от тези държави са част от европейските програми за обмен „Еразъм“ и „Еразъм Мундус“. Западните ни съседи се радват вече и на свободно пътуване в страните от ЕС. От края на 2009 г. гражданите на Сърбия, Македония и Черна гора нямат нужда от визи за страните от Шенгенското пространство. От 2010 г. това право получават и Албания, и Босна и Херцеговина. Всички те могат да идват свободно и в България. Единствено гражданите на Косово все още трябва да кандидатстват за визи – преговорите за либерализиране на визовия режим между Прищина и Брюксел започват едва през 2012 г. Десет години след края на последната война Белград подава молбата си за членство в Европейския съюз. От 2012 г. насам Сърбия има официален статут на държава кандидатка за членство. Преди това трябваше да бъде постигнат известен напредък за нормализиране на отношенията с Косово – държавата, която се отцепи от Сърбия и която все още не е призната от всички дори в ЕС. Преговорите за присъединяване официално започват на 21 януари 2014 г., а в края на 2015 г. са отворени и първите две преговорни глави – никой не е изненадан, че сред тях е главата за нормализиране на отношенията с Косово. До края на 2017 г. са отворени общо десет преговорни глави. Сърбия е особен случай от всички останали държави, минали по пътя на европейската интеграция. При всички други използваният термин дори е „евроатлантическа интеграция“, защото процесът включва и присъединяване към НАТО. И страните от Централна Европа и Балтика, и България и Румъния първо влизат в Северноатлантическия алианс и чак след това стават част от ЕС. При Западните Балкани не е по-различно – Албания и Черна гора вече са в НАТО, а имат още доста път до ЕС. Сърбия обаче категорично заявява, че няма интерес от присъединяване към НАТО и това има своето историческо обяснение. След опита на режима на Слободан Милошевич за етническо прочистване на населената предимно с албанци сръбска област Косово именно НАТО започва 78-дневни бомбардировки над Сърбия. И днес в Белград има сгради, които умишлено не се ремонтират, за да напомнят за онези дни от пролетта на 1999 г. Отношенията между Сърбия и НАТО се ограничават до сътрудничество за Косово, където все още са разположени водените от алианса сили KFOR (Kosovo FORce). Ако има държава в цяла Европа, която да поддържа най-близки отношения с Русия, то това е именно Сърбия. Външният министър Ивица Дачич дори не пропуска случай да декларира вечна вярност към Москва. Белград се зарича също никога да не подкрепя санкциите на ЕС срещу представители на руския елит, замесени в анексирането на Крим – дори и от това да пострада европейската им интеграция, а консенсусът по тази тема е факт в целия ЕС. Президентът Александър Вучич е проевропейската фигура в страната и опитва да балансира тези отношения. На този фон помощник зам. държавният секретар на САЩ Хойт Брайън Ий призова Сърбия да избере страна, защото „не може да седи на два стола“. Черна гора е независима държава от 2006 г. Тя също е приемана за един от приятелите на Русия в региона. Много от инвестициите по крайбрежието са руски, дори рекламите по билбордове и радиостанции често са на руски език. Въпреки това Подгорица извървява целия път до членство в НАТО. Страната се присъединява към натовския формат „Партньорство за мир“ веднага след като получава независимост. През 2009 г. приема План за действие за членство, а от 5 юни 2017 г. Черна гора официално е член на НАТО. Успоредно с това върви и процесът по европейска интеграция. Молбата за членство е подадена през декември 2008 г., а от 2012 г. Черна гора има статут на държава кандидатка. През декември 2013 г. започват преговорите – първи са основните глави, свързани с принципите на правовата държава – глава 23 относно съдебната реформа и основните права и глава 24 относно свободата, сигурността и правосъдието. До юни 2017 г. са отворени 28 от общо 35 преговорни глави. В края на 2016 г. Черна гора влиза в новините с политическо-шпионски сюжет, който привлича вниманието на цяла Европа. Черногорската специална прокуратура обявява, че органи на руската държава са замесени в осуетен опит за преврат в деня на парламентарните избори през октомври – целта е била да се попречи на присъединяването на Черна гора към НАТО. Русия отхвърля тези обвинения. По-късно обаче започват да излизат данни от различни служби за сигурност, според които планът е предвиждал руски граждани да нахълтат в сградата на парламента в Подгорица, предрешени като полицаи, и да убият прозападно настроения премиер Мило Джуканович. Така или иначе преврат няма, Мило Джуканович е жив, но се оттегля след дълги години начело на Черна гора – и като премиер, и като президент. Министър-председателят Душко Маркович продължава същата линия. Историята ни е такава, че най-голям интерес България има от интеграция именно на Македония. Страната обаче изостава по европейския си път. А една от най-важните причини за това се забелязва най-отгоре на всеки подписан документ между Скопие и Брюксел – Бивша югославска република Македония (FYROM), това е международно признатото име на Македония. И докато Скопие има проблем с признаването на името си, дотогава членството в ЕС остава мираж. Македония подава молбата си за членство още през 2004 г., а година по-късно получава статут на кандидат. Още през 2009 г. Европейската комисия препоръчва начало на преговорите, но те така и не започват. Големите проблеми на Македония са два – съмненията във функционирането на демокрацията в страната и отказът на Гърция да признае конституционното име на страната – Македония също е област в Северна Гърция, Александър Македонски е почитан от гърците и те са изключително ревниви към използването на думата „македонски“ от някой друг. В годишните си доклади за 2015 и 2016 г. Европейската комисия обвързва започването на преговорите и с прилагането на политическото споразумение от 2015 г., известно като Споразумението от Пържино. Става дума за тежката политическа криза, в която изпадна страната, след като тогавашният лидер на опозицията Зоран Заев започва да публикува записи от разговори между управляващите от екипа на Никола Груевски, които разкриват безцеремонно погазване на закони. Следват протести и сблъсъци. Споразумението от Пържино е между четирите основни партии и чертае изход от кризата. В края на 2016 г. в Македония все пак се провеждат избори, на които управлявалите в продължение на десет години ВМРО-ДПМНЕ на Никола Груевски са първи, но губят мнозинството си. Социалдемократите на Зоран Заев правят коалиция с три албански партии и съставят правителство. Следват отказ от политиката на изолация и национализъм, водена от Груевски, подписване на договор за приятелство с България, подобряване на отношенията с Европейския съюз и САЩ, както и знаци за готовност за преговори с Гърция за името. Изостанала Македония вече има всички шансове да ускори пътя си към Европейския съюз. Албания е член на НАТО още от 2009 г. През същата година страната подава и молба за членство в ЕС. Още през 2010 г. Европейската комисия препоръчва започване на преговори, но постави условия за развитието на демокрацията. След парламентарните избори през 2013 г. Брюксел преценява, че Албания може вече да получи официален статут на кандидат-член. Преговорите обаче все още не са започнали, защото Тирана трябва да демонстрира резултати по пет основни приоритета, които са свързани с реформа на правосъдието и борба с корупцията. Темата звучи познато у нас, но има разлика – след опита с България и Румъния Европейската комисия изисква първо постигането на резултати, а не евентуално след присъединяването. Албания очевидно не е напреднала достатъчно все още. В момента Албания е на етап, в който е подготвила проект за правосъдна реформа, започва да изпълнява някои от мерките, а европейците казват: Много добре, продължавайте напред, очакваме резултатите. В докладите за страната се споменава широко разпространената корупция, особено в областта на образованието, здравеопазването и съдебната система. Евродепутати повдигат въпроса и за „широко разпространената автоцензура сред журналистите, които понякога са физически възпрепятствани да отразяват специфични събития, нападани или заплашвани заради своята работа“. Потенциалните проблеми на Албания със страни членки на ЕС вече са с един по-малко – в края на 2017 г. страната приема промени в Закона за малцинствата, с които признава официално българското малцинство. Преди това страната бе призовавана от Европейския парламент да признае българите. Президентът на Гърция Прокопис Павлопулос обаче споменава друг потенциален проблем за членството на Албания в ЕС – „недоволството в Гърция от поведението на албанските власти във връзка с имуществото на гръцкото малцинство в градчето Химара“. Босна и Херцеговина дълги години няма право да подаде молба за членство, защото Споразумението за стабилизиране и асоцииране с ЕС не може да влезе в сила в продължение на почти седем години заради неизпълнени условия по демократизацията на страната. Чак на 15 февруари 2016 г. Босна и Херцеговина официално подава молба за членство. Европейският съюз предоставя също така подкрепа за изпълнението на Дейтънското мирно споразумение от 1995 г. чрез мисията на военната си операция в Босна и Херцеговина (EUFOR ALTHEA). Пътят на Босна и Херцеговина към ЕС е особено сложен заради наследството от войната при разпадането на бивша Югославия. Страната се управлява по силата на Дейтънското споразумение, което разделя държавата на две автономни зони, като едната е контролирана от бошняци и хървати, а другата – от сърбите. Всяка етническа група също има място в тристранното председателство на страната. Тази структура прави провеждането на реформите в страната по-сложно и бавно, а това пречи и на икономическия растеж. Сред ключовите проблеми пред стабилното изпълнение на изискванията на ЕС е положението в т.нар. Република Сръбска и съществуващите сепаратистки настроения. Веднага след като Косово обявява едностранно своята независимост през 2008 г., Европейският съюз определя държавата като такава с „ясна европейска перспектива“. Пет държави от Европейския съюз обаче все още не признават Косово – това са Гърция, Румъния, Словакия, Кипър и Испания. В региона също има две държави, които не признават Косово – това са Босна и Херцеговина и, разбира се, Сърбия. Европейският съюз има специален представител в Косово и поддържа мисията за правова държава EULEX. През 2012 г. е издадена пътна карта за либерализиране на визовия режим. Европейската комисия и Европейският парламент приемат, че всички изисквания за отпадане на визите вече са изпълнени, но очакват все още от Косово да ратифицира споразумението за обозначаване на границата с Черна гора. Косово подписва Споразумение за стабилизиране и асоцииране чак през 2015 г. след нормализиране на отношенията със Сърбия – през април 2013 г. двете държави постигат историческо споразумение. На 9 ноември 2016 г. е приета Европейска програма за реформи в Косово за следващите 12-18 месеца. Оттук нататък почти всичко зависи от провеждането на реформи и от поддържането на нормални отношения със Сърбия.", "date": "2017.12.24", "title": "Що е то Западни Балкани?"}
{"url": "http://clubz.bg/62221-ipi_2017_godina_naj_silnata_ikonomicheski_ot_krizata_nasam", "text": "Не би било пресилено да се каже, че 2017 година беше най-силната година в икономически план от кризата насам, т.е. за последните 9 години.  , пазарът на труда създаде рекорден брой нови работни места, а заетостта по последни данни е на най-високото си ниво изобщо, т.е. откакто НСИ провежда наблюдението си на работната сила (от 2003 г.).   през третото тримесечие на 2017 г. за населението на 15-64 г. – предишният рекорд беше 65% и бе поставен през третото тримесечие на 2008 г. И Мистър и Мисис Икономика за 2017 г. са... Димитър Димитров и Елина Друмева Факторите зад доброто представяне на икономиката са както позитивната външна среда, така и нужните предпоставки у дома. Положителният бизнес климат се усеща в по-голямата част от Европа, като  тази година – далеч по-висок темп от предишните прогнози и съпоставим с най-добрия растеж от кризата насам. В резултат износът на стоки от България за ЕС тази година се представя много добре и бележи ръст от около 11% за 10-те месеца до октомври (спрямо ръст от около 6% за същия период на миналата година). За разлика от миналата година, износът и към останалата част от света също е много силен през 2017 г., като растежът на продажбите извън ЕС е 16% за първите 10 месеца тази година.  през 2017 г., като при повечето пера нарастването е двуцифрено. От четирите основни групи продукти (според статистиката на БНБ) – потребителски стоки, суровини и материали, инвестиционни стоки и енергийни ресурси,  . Социалният бюджет на ГЕРБ - по-високи заплати, същия ръст на икономиката Само преди 17 години, през 2000 г., инвестиционните стоки имаха дял от едва 13% в износа на всички неенергийни стоки, а тази година този дял достига вече 29%.  , каквито са инвестиционните, е може би една от най-добрите тенденции за българската икономика през последните 10-20 години – при това тази тенденция е трайна и показва реални, положителни промени в структурата на икономиката. В дългосрочен план все по-голямата тежест на инвестиционните стоки  в износа е за сметка на потребителските стоки, както и на суровините и материалите. Все пак, през 2017 г. (от януари до септември) суровините и материалите също бележат много сериозен ръст и така техният дял в износа на неенергийни стоки се запазва на 43%.  , като износът на цветните нараства с 66%, а този на желязото, чугуна и стоманата – с  31%. Предвид чувствителността на стойността на износа на металите към международните цени, трябва да се отбележи, че през 2017 г. нарастват сериозно количествата на изнесените черни и цветни метали. Когато се говори за износ, често фокусът пада върху стоките, а износът на услуги се пренебрегва. През последните години обаче  , като благодарение на това текущата сметка и миналата, и 2017 г. (октомври) е на излишък. Излишъкът се дължи най-вече на износа на туристически услуги, които от своя страна получиха силен тласък от стъпването на две нискотарифни компании в страната. Транспортните услуги и другите услуги също са с положителен баланс за България. НСИ потвърди: Икономиката нарасна с 3.6% за година Освен външната среда, бизнес климатът в страната също е благоприятен.  , включително и заради силния пазар на труда, кредитната активност се засилва, а строителството отново набира скорост. Предвид това, че разрешителните за строеж в страната тепърва се увеличават и още са далеч от нивата си от предишния бум,  .  , предвид много бързия растеж на цените (двуцифрен от второто тримесечие на 2016 г. насам) и рекордната стойност на разрешителните за строеж. Перспективите за 2018 г. също са силно положителни. Строителството тепърва набира сила в част от страната, туризмът се представя отлично и изгледите за ски сезона и лятото на 2018 г. са много добри, а износът ще продължи да се радва на добри пазари, което ще подкрепя износноориентираните отрасли. Туризмът и по-високите доходи на работещите пък ще тласкат нагоре вътрешното потребление и следващата година. Дали растежът на българската икономиката ще успее да нахвърли 4% през 2018 г. ще зависи най-вече от способността на , където свободният ресурс е силно ограничен (ако въобще го има). Това, което бизнесът може да направи, е да бъде още по-активен в обучението на собствените си кадри, както и да търси възможности не само за внос на кадри от чужбина, но и за механизация на дейностите си  - там, където това е възможно.  Социалният бюджет на ГЕРБ - по-високи заплати, същия ръст на икономиката НСИ потвърди: Икономиката нарасна с 3.6% за година", "date": "2017.12.24", "title": "ИПИ: 2017 година - най-силната икономически от кризата насам "}
{"url": "http://clubz.bg/62227-djoni_dep_ne_si_znael_replikite", "text": "Да предположим за секунда, че си Джони Деп. Точно така - ти си Джони Деп, сдобил си се с огромна популярност през 90-те, излизал си с Кейт Мос и си присъствал на абсолютно всички възможни холивудски партита. Виждал си много неща. Направил си повече от 750 милиона долара от филмовите си роли - окей. Днес вече си УМОРЕН. Дотолкова си уморен, че грам не ти се занимава да запаметяваш някакви си сценарии.  Джони Деп най-надцененият актьор в света В последните документи, представени в съдебното дело, повдигнато от Деп по адрес на мениджърския му екип (задето разпределяли приходите му неадекватно), се твърди следното – \"години наред\" актьорът наемал помощен персонал, който да му помага с репликите чрез слушалка, пише Ескуаиър. Защитата на холивудската звезда, естествено, определи нападките като \"психарии\". Подобна е реакцията и на твърденията, че Джони твърде вероятно страда от \"мания по харчене\" и има нужда от \"специална терапия\". Джони Деп си купи графит с голата бременна Кейт Мидълтън Какви са огромните харчлъци на секссимвола? Ето някои от най-странните: Ако беше Джони Деп? Нямаше ли да пръскаш 750-те си милиона за същото? Джони Деп си купи графит с голата бременна Кейт Мидълтън", "date": "2017.12.24", "title": "Джони Деп не си знаел репликите"}
