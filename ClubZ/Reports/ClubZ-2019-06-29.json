{"url": "https://clubz.bg/84815-v_germaniq_protestirat_sreshtu_cifroviq_prehod", "text": "Десетки хиляди души протестираха днес в Берлин по призива на влиятелния синдикат ИГ Метал, за да поискат цифровия и екологичен преход на компаниите да бъде справедлив за работниците, предаде Франс прес, цитирана от БТА. Според синдиката в протеста са участвали над 50 000 души, носещи знамена и дошли от цяла Германия. Те се събраха пред Бранденбургската врата в центъра на Берлин. Полицията спомена за десетки хиляди демонстранти. Протестиращите искат екологичният и цифров преход на компаниите да бъде планиран и подготвен така, че да бъдат в интерес на работниците, за да се гарантира тяхното работно място. Той призова за конкретни мерки в тази насока. В рамките на плановете си за преструктуриране, няколко големи компании обявиха съкращаване на хиляди работни места в Германия, основно чрез пенсиониране или доброволно напускане. Такъв е случаят с компаниите Форд и Фолксваген или с конгломератите Сименс и Тисенкруп.", "date": "2019.06.29", "title": "В Германия протестират срещу цифровия преход"}
{"url": "https://clubz.bg/84810-kakvo_se_sluchi_na_sreshtata_na_g_20_v_osaka", "text": "Търговско примирие, спонтанна покана за среща на корейската демилитаризирана зона, полъх на романс между Доналд Тръмп и неговите приятели Болсонаро, Путин и Мохамед бин Салман, ядосан френски президент заради климата и заключителна декларация, която никой не чете (освен журналистите) - така Франс прес, цитирана от БТА, обобщава двудневната среща на върха на Г-20 в японския град Осака, приключила по-рано днес. Като цяло агенцията изтъква пет основни момента. Първият беше сутрешният туит американския президент Тръмп, в който той покани севернокорейския лидер Ким Чен-ун на импровизирана среща в демилитаризираната зона, разделяща двете корейски държави. \"Ако президентът Ким види това съобщение, бих могъл да се срещна с него на границата/на демилитаризираната зона просто да му стисна ръката и да му кажа добър ден?!\" - така изглеждаше сутрешният туит на Тръмп. После пред журналисти той разказа, че това му е хрумнало сутринта и изрази готовност да стъпи на севернокорейска територия, казвайки, че \"това няма да му създаде никакъв проблем\". По климатичния въпрос Г-20 се очерта като силно разделена структура. Това нервира френският президент Макрон, който постави червена линия, която Франция няма да прекрачи. Той заплаши, че страната няма да подпише финалната декларация от срещата, ако в нея не се \"защитава амбицията, свързана с климата\". Последваха дълги преговори. Накрая се стигна до споразумение, подобно на това от предходните срещи на върха. От една страна 19 страни изразяват подкрепата си за Парижкото споразумение за климата, а от другата страна се открояват САЩ. До тази договорка се стигна, въпреки че някои нововъзникващи пазарни икономики бяха изкушени да преминат в американския лагер. Третият акцент бе, че САЩ и Китай отново са отново на правилния път. Това обяви Тръмп, след като съобщи за примирие в търговската война и подновяване на преговорите между двете страни, но без да навлиза в подробности. Освен това търговско примирие срещата на върха бе белязана и от сключването на голямото споразумение за свободна търговия между ЕС и МЕРКОСУР (Бразилия, Аржентина, Парагвай и Уругвай). Това бе определено като исторически момент от председателя на Европейската комисия Жан-Клод Юнкер и бе отъждествено като послание към протекционисткото течение, вдъхновявано от Тръмп. В Осака Тръмп направи истински щурм на любезности към лидери, смятани за популистки или авторитарни. Той похвали невероятната работа на саудитския престолонаследник Мохамед бин Салман, каза хубави неща за бразилския президент Болсонаро, като го определи за специален човек и накрая се пошегува с Путин, казвайки му: \"Никаква намеса в изборите, президент\" пред журналистите и сочейки го с пръст, сякаш, за да го смъмри. Като пети акцент от срещата Франс прес изважда финалното комюнике от 12 страници, което е смесица от изявления за търговските напрежения, за криптовалутите, за климатичните промени или за повече възможности и постове за жените. По повод документа Юнкер се пошегува, че той е написан на такъв скучен език, че никой не го чете. После допълни, че ще използва часовата разлика при пътуването обратно от Осака, за да изчете документа и допълни, че не е единственият, който ще подходи така. В действителност комюникето от Осака, много сходно с това от срещата на Г-20 в Буенос Айрес, съдържа изключително мъгляви формулировки, отразяващи различията между лидерите, отбелязва Франс прес. Така че нещата са далеч от 2008 г., когато се състоя първата среща на върха във формат Г-20, замислена като установяване на ново световно управление срещу финансовата криза.", "date": "2019.06.29", "title": "Какво се случи на срещата на Г-20 в Осака?"}
{"url": "https://clubz.bg/84814-goreshtinite_v_zapadna_evropa_prodyljavat", "text": "Западна Европа е измъчвана вече шести ден от необичайни горещини, отбелязват световните агенции. След като вчера Южна Франция счупи температурния си рекорд, като почти отбеляза 46 градуса по Целзий, днес Париж се задъхва от горещина. Според метеоролози това може би е последният ден от нетипичните за юни жеги, причинили пожари и взели към този момент пет жертви във Франция, Италия и Испания. Днес в Южна Франция тревогата за опасни горещини беше понижена в четири департамента с една степен от максималната червена на по-ниската оранжева. Оранжева степен има в четири пети от френската територия. Горещините, дошли от Сахара, се насочиха към северната половина на страната и според прогнозите в Париж температурите ще бъдат днес 38 градуса. В страната бяха регистрирани около 60 пожара, които унищожиха 600 хектара и десетина къщи и мобилизираха 750 пожарникари. В Испания обаче пожарите нанесоха по-сериозни поражения. Там температурите прехвърлят почти в цялата страна 36 градуса, а в Мадрид и на юг са дори 40 градуса. Пожар, избухнал вчера вечерта в град Алморокс, опустоши най-малко 1600 хектара. В Каталуния голям пожар бушува от вчера сутринта, но днес пожарникарите са напът да го овладеят. За днес в Германия се очакват температури между 29 и 36 градуса. Високи температури има и в Италия, като в Тоскана и Лацио те са 35 градуса, в Пиемонте и Ломбардия 34 градуса. В последните дни в някои части на страната бяха отчетени рекорди - до 40 градуса в Пиемонте. Жегите взеха общо пет жертви - две в Испания, две в Италия и една във Франция. Лозари от Южна Франция пък се оплакват, че лозята им за пострадали от горещата вълна, сякаш \"са били подпалени с горелка\".", "date": "2019.06.29", "title": "Горещините в Западна Европа продължават"}
{"url": "https://clubz.bg/84812-korneliq_ninova_g_n_borisov_koj_kazva_istinata", "text": "Лидерът на БСП Корнелия Нинова отправи чрез Фейсбук въпроси към премиера Бойко Борисов по повод актуални събития. Ето какво написа Нинова:    ", "date": "2019.06.29", "title": "Корнелия Нинова: Г-н Борисов, кой казва истината?"}
{"url": "https://clubz.bg/84803-liberalniqt_svqt_beshe_spasen_ot_syvetskata_armiq", "text": "Това заяви журналистът Петър Волгин пред БНТ. Така той се аргументира, че не е сериозно да се сравнява фашизма със социализма. Коментарът на Волгин бе по повод новите учебници по история, които бяха спрени заради непълно отразяване на периода 1944-1989 г. Той изтъкна, че във всички учебници се говори за лагери, за възродителен процес. Но се посочва, че в България е построено много. Според музикантът Стоян Михалев, който бе опонент на Волгин в студиото на БНТ, в България няма консенсус за добро и зло. Той поясни, че за Волгин Живков е добро, докато за него Живков в зло. Според Михалев по логиката на Волгин е възможно да се говори, че Хитлер също е направил добри неща, защото е построил аутобани.", "date": "2019.06.29", "title": "\"Либералният свят беше спасен от съветската армия\""}
{"url": "https://clubz.bg/84813-bi_bi_si_rusnak_minal_prez_bylgariq_e_rykovodil_otravqneto_na_skripal", "text": "Отравянето миналата година във Великобритания на бившия руски шпионин Сергей Скрипал е било ръководено от високопоставен представител на руските служби за военно разузнаване, който е бил в Лондон. Това се казва в разследване на \"Белингкет\" и Би Би Си, предаде Франс прес, цитирана от БТА. Разследващият уебсайт \"Белингкет\" обяви снощи, че е направил с Би Би Си разследване, което е потвърдило, че операцията е била ръководена от генерал-майор от Главното разузнавателно управление (ГРУ) на име Денис Сергеев. Според \"Белингкет\" той се е намирал в Обединеното кралство в момента на атентата срещу Скрипал, а през 2015 г. е бил в България, когато е бил отровен местен търговец на оръжия. Би Би Си и \"Белингкет\" са успели да проследят движенията и телефонните комуникации на Сергеев, докато е бил в Лондон. Неговият телефон с нерегистрирана карта \"не оставя следите, които обикновено оставят нормалните номера\". Според Би Би Си той е използвал приложения като \"Уотсап\" и \"Телеграм\", за да комуникира с двамата руски агенти в Солсбъри и с командването в Москва. \n\t\"Участието на генерал-майор показва каква важност се е придавала на тази операция\", посочи \"Белингкет\".  Русия отрича да стои зад отравянето на бившия шпионин.", "date": "2019.06.29", "title": "Би Би Си: Руснак, минал през България е ръководил отравянето на Скрипал"}
{"url": "https://clubz.bg/84805-politiko_merkel_gotova_da_otstypi_evrokomisiqta_na_timermans", "text": "Германската канцлерка Ангела Меркел очаква Еврокомисията да бъде оглавена или от Манфред Вебер, или от главния му съперник Франс Тимерманс, съобщи „Политико“. Това според изданието е намек за възможна сделка пост номер 1 в ЕС да бъде зает от Тимерманс - водещия кандидат на социалистите, отбелязва изданието. Това се случи малко преди края на срещата на Г-20 в японския град Осака. \"Ди Велт\": Вебер отпада от състезанието за шеф на ЕК Ще жертва ли ЕНП Вебер, за да си запази Еврокомисията? На пресконференцията си Меркел знаменателно не повтори изказването на подкрепа за своя съпартиец и сънародник Вебер. Вчера в „Ди Велт“ съобщи, че правителствените ръководители на страните от ЕС, участващи във форума в Осака, са се споразумели той да отпадне от борбата да оглави ЕК. Меркел обаче отново защити процедурата с водещия кандидат, за която преди казваше, че няма обвързваща сила за Европейския съвет. По този начин тя, изглежда, отвръща на удара на френския президент Еманюел Макрон, смята „Политико“. Освен че е противник изобщо на този вид процедура, той обяви Вебер за несъответстващ за поста. И, противно на твърденията на Макрон, тя каза, че имената и на Вебер, и на Тимерманс продължават да се обсъждат и ще бъдат „в центъра“ на сделката за попълване на висшите постове в ЕС. Това решение може да бъде взето още утре, когато е свиканият извънреден Европейски съвет. И продължи: След Европейския съвет на 20-21 юни Макрон на практика елиминира всички водещи кандидати. Нещо повече – думите му излязоха извън това, което останалите лидери си мислеха, че са постигнали, припомня „Политико“. Тогава френският президент заяви, че в съвета няма мнозинство нито за Вебер, нито за Тимерманс, нито за най-разпознаваемата кандидатка на либералите Маркрете Вестагер.  Европейските ръкводители смятаха,че докато Вебер няма подкрепа, не е взето решение за останалите двама гореспоменати кандидати. Това, че Макрон отхвърли и Вестагер, разгневи и някои лидери от неговото центристко политическо семейство „Обновете Европа“, както е новото име на политическата група на либералите. \"Файненшъл таймс\": Кристалина Георгиева - външен министър на ЕС? Преди два дни в Осака Макрон предупреди, че ЕС може да влезе в „цикъл на институционална дисфункция“, ако утре Съветът не вземе решение. Меркел се противопостави, като изрази убеденост, че на този етап няма да има конфликт между институциите, макар и да предупреди, че нее гарантирано споразумение. Някои чиновници и дипломати от ЕС намекнаха, че една такава сделка може да доведе до издигането на Франс Тимерманс  и да позволи на Манфред Вебер да се кандидатира за председател на Европарламента, както и Европейският съвет също да бъде оглавен от десноцентрист. Евентуалното отваряне на Меркел към сделка за Тимерманс би било шокираща и внезапна промяна в стратегията на Европейската народна партия (ЕНП). То веднага би повдигнало въпроси дали канцлерката не е замесена в по-сложни тактически маневри. Защото от ЕНП продължават да настояват нейният кандидат да оглави Еврокомисията и отхвърлят алтернатива на Вебер дори от своите редици, макар вече да е ясно, че той няма необходимата подкрепа. Тимерманс - бойният пес на ЕС Същевременно Тимерманс ще срещне съпротива в лицето най-вече на Унгария и Полша. Именно заради него двете страни са заплашени да загубят гласа си в Съвета на ЕС. Ако холандецът не получи достатъчна подкрепа, има варианти да бъде издигнатаМаргрете Вестагер, твърдят представители от ЕС. Има и няколко имена на десноцентристи, които могат да бъдат алтернатива на кандидатуратана Вебер. Освен споменавания вече прегваря за Брекзит Мишел Барние, варианти са хърватският премиер Андрей Планкович, румънският президент Клаус Йоханис и двама германци – министърката на отбраната Урсула фон дер Лайени министърът на икономиката Петер Алтмайер. Също така на пресконференцията си в Осака Меркел даде да се разбере, че не подкрепя Маргрете Вестагер. Това стана ясно отдумите й, че се обсъждат имента само на двамата истински според канцлирката водещикандидати, те. Тези, коитоса восили кампания в това си качество. Ще жертва ли ЕНП Вебер, за да си запази Еврокомисията? \"Файненшъл таймс\": Кристалина Георгиева - външен министър на ЕС? Тимерманс - бойният пес на ЕС", "date": "2019.06.29", "title": "\"Политико\": Меркел готова да отстъпи Еврокомисията на Тимерманс"}
{"url": "https://clubz.bg/84808-poimenni_bileti_za_pyrva_liga", "text": "От новия сезон билетите за мачовете в Първа лига ще бъдат поименни. Това е една от мерките за борба с хулиганството, залегнали в новия закон за спорта. Все пак БФС и клубовете ще имат гратисен период през есента, но от пролетния дял на всеки талон трябва да има личните данни на притежателя му наред с мястото и сектора, от който ще гледа срещата. За нововъведението призна и комисар Антон Златанов. От няколко години подобно правило има и в италианската Серия “А”.", "date": "2019.06.29", "title": "Поименни билети за Първа лига"}
{"url": "https://clubz.bg/84809-trymp_zagovori_za_smekchavane_na_sankcite_sreshtu_huavej", "text": "Президентът на САЩ Доналд Тръмп спомена за възможно смекчаване на американските ограничения срещу китайския технологичен гигант Хуавей - трънлив въпрос в търговския американо-китайски конфликт, предаде Франс прес, цитирана от БТА. \n\tНе става ясно дали той е искал да каже по този начин, че американската позиция спрямо Хуавей се е променила. Вчера в. \"Уолстрийт джърнъл\" съобщи, че американският гигант Епъл е решил да прехвърли производството си на един от моделите си компютри, новия МакПро, от САЩ към Китай - едно породило изумление решение в настоящия контекст. В средата на май САЩ заплашиха да поставят Хуавей в черен списък на американските компании, на които се забранява да продават американски технологии без специално разрешение, поради съображения за националната сигурност. Администрацията на Тръмп подозира Хуавей в шпионаж в полза на Пекин, а китайската компания категорично отрича това.  По-рано днес президентите на САЩ и на Китай обявиха примирие в търговската и технологичната си война, като Вашингтон се отказа да обложи с още мита китайски вносни стоки. Двете страни се договориха да подновят разговорите за постигане на голямо търговско споразумение, но не посочиха конкретен график, нито подробности за отстъпките, които са им позволили да подновят дискусиите. Големите технологични амбиции на Китай трябва да са едно от ключовите досиета в тези преговори. ", "date": "2019.06.29", "title": "Тръмп заговори за смекчаване на санкците срещу Хуавей"}
{"url": "https://clubz.bg/84811-prezidentyt_na_turkmenistan_otkri_rafineriq_po_povod_rojdeniq_si_den", "text": "Президентът на Туркменистан Гурбангули Бердимухамедов отпразнува своя 62-и рожден ден с откриване на най-голямата рафинерия в света за преработване на природен газ в бензин, предаде Асошиейтед прес, цитирана от БТА. Съоръжението има за цел да разнообрази въглеводородния износ на богатата на газ централноазиатска страна, която се бори с ниските енергийни цени в световен план в момент на вътрешна икономическа криза. Бердимухамедов каза, че новата рафинерия ще преработва 1,785 милиарда кубически метра природен газ годишно и ще произвежда от него 600 000 тона бензин, 12 000 тона дизел и 115 000 тона втечнен природен газ. Преработването на газ в бензин в сравнително нова технология. Заводът беше построен от консорциум между японската компания \"Кавазаки хеви индъстри\" и турската \"Рьонесанс\". Във финансирането на проекта на стойност 1,7 милиарда долара участваше Японската банка за международно сътрудничество.", "date": "2019.06.29", "title": "Президентът на Туркменистан откри рафинерия по повод рождения си ден"}
{"url": "https://clubz.bg/84807-prezidentyt_premina_vsqkakvi_granici_v_lobizma_si_za_rusiq", "text": "Радев премина всякакви граници в лобистките си усилия да осуети закупуването на Ф-16 за българската армия. Не съществуват абсолютно никакви индикации, че договарянето по сделката е за сметка на количеството и качеството на съпътстващото покупката на самолетите въоръжение. Но дори и това не е най-важното в тази абсурдна позиция на българския президент в услуга на чужди интереси. Радев може да не притежава достатъчен политически опит, но знае добре, че качествата на самолета Ф-16 - достатъчно по-добре проявени от тези на алтернативни варианти, за които той лобира - не са единствения, дори не са най-значимия аргумент за закупуване на този самолет. По-важни са други два аргумента. Първо, с Ф-16 българските ВВС стават напълно съвместими и интегрирани в регионалните системи на ВВС на НАТО - всички български съседи ползват също Ф-16. Второ - стратегическото партньорство със САЩ е не просто основен - то е основният фактор за гарантиране на българската национална сигурност и отбрана. Затова Кремъл не може да се примири с придобиването на Ф-16 от България. Затова руските лобисти не отслабват нито за миг черния ПР срещу сделката на България за Ф-16. Парадоксално е, но е факт, че българският президент е водеща фигура в този черен ПР. И също - не без значение - летците и техниците във ВВС на БА ще притежават летателна техника на нивото на българското членство в НАТО - най-после! Въпреки усилията на техния бивш колега и настоящ президент.  ", "date": "2019.06.29", "title": "Президентът премина всякакви граници в лобизма си за Русия"}
{"url": "https://clubz.bg/84774-bivshiqt_barabanist_na_guns_nroses_se_samonamushka_s_noj", "text": "Бившият барабанист на Guns N`Roses Стивън Адлер е хоспитализиран. Той се е намушкал с нож в дома си, съобщи zrock.bg. Силите на реда са се отзовали на сигнал на спешния телефон 911, получен от дома на Адлер в Лос Анджелис. Сигналът е бил, че човек си е самонанесъл прободна рана. Когато полицаите и парамедиците са пристигнали на мястото, открили рок музиканта Адлер с рана в стомаха. Той е откаран в болница, а нараняването му не е животозастрашаващо. Не е имало други хора на мястото и няма други заподозрени за инцидента. Стивън Адлер свири в легендарните албуми  от последвалия колослен успех -  Той е може би най-трагичният образ от миналите през гурпата. През 1990 г. когато успехът се изсипва от небето, той е уволнен заради привързаността си към хероина.  Опитва да се върне към бандата си от по-ранни времена Road Crew, а после - и Bullet  Boys, но напълно неуспешно. Адлер видимо опитва да \"осребри\" името си с последвалите групи Adler's Appetite и само Adler, но пак няма успех. Участва дори в 2 сезона на риалитито Celebrity Rehab with Dr. Drew, което показва занменитости, които опитват да се отърват от зависимостите си с помощта на известния д-р Дрю Пински. След мъчителни опити да запише в студиото поне една песен -  той формално е уволнен от Guns на 11 юли 1990. Последното му участие с бандата е на 7 април същата година на Farm Aid IV. Всъщност тук се вижда как пада, опитвайки да се качи на барабаните още в началото...   По-късно легендарният ритъм-китарист и композитор Изи Страдлин (също напуснал през 1991 г.) казва, че предпочитал бандата да продължи със Стив, но го чакали 2 години и не могли повече.   Година след напускането Адлер завежда шумно дело срещу предишните си колеги, като твърди, че всъщност препаратът, с който се лекува от зависимостта си, пречи на концентрацията му и заради това е уволнен. А факта - че всеки път го глобявали с по 2000 долара, когато е надрусан, той тълкува, че всъщност от Guns му \"плащали\" по 2000, за да напусне по причина, че просто вече не го харесвали. Всичко завършва с извънсъдебно споразумение през 1993 г. - Барабанистът получава чек за $2 250 000 и 15% от всичко, записано с него. През 1995 г. Адлер е задържан за притежание на хероин, а през 1996 г. предозира и изпада в кома. После е обвинен от две жени в насилие. Рок истерия: \"Гънс\" връщат оригиналния си басист Въпреки разразилата се истерия около реюниъна на Guns в последните години, Стивън Адлер очаквано не бе сред поканените от \"оригиналния\" състав. Нова Guns-истерия... Стивън Адлер репетира барабани (ВИДЕО) След 25 години пауза, той сяда зад барабаните само за две песни по време на шоу в Синсинати, Охайо, през 2016 г. и се появява инцидентно след това.   Нова Guns-истерия... Стивън Адлер репетира барабани (ВИДЕО)", "date": "2019.06.29", "title": "Бившият барабанист на Guns N`Roses се самонамушка с нож"}
{"url": "https://clubz.bg/84801-danail_kirilov_ako_utre_predloja_za_glaven_prokuror_lozan_panov", "text": "Това попита правосъдният министър Данаил Кирилов пред БНТ. Така той отправи реплика към своите опоненти, които изтъкват, че ЕС иска да създадем механизъм за ефективно разследване срещу главния прокурор, а не срещу \"тримата големи\" в пакет, както настояваше самият Кирилов до скоро. Кирилов обясни, че просто е вдигнал темата за обществено обсъждане. Според неги се е получил \"интензивен дебат\" и \"ярка поляризация\". Според него съобразни конституция режимът на \"тримата големи\" в съдебната власт е идентичен. Кирилов отрече твърденията, че цялата му инициатива е атака срещу шефа Върховния касационен съд (ВКС) Лозан Панов. Той каза, че ще се възползва от поканата на Панов да види лично как се разпределят делата. Така Кирилов коментира перспективите мониторинга върху съдебната ни система от ЕК да отпадне до края на мандата на настоящата еврокомисия. Според него \"имаме 5 позитива и 5 негатива\". Той припомни, че има държави, кото \"уж бяха много по-напред от нас\", но сега имат проблеми с върховенството на закона. Като такива той посочи Унгария, Полша, Чехословакия, Румъния. Според Кирилов \"въпреки трудностите би могло да се мисли сериозно\" да се отделим от Румъния, с която се движим в пакет още от процеса на присъединяване към ЕС. За усещането за корупция в България Кирилов призна, че у нас има проблем с доверието в институциите. Той коментира и политиците, замесени в скандала \"Апартаментгейт\".", "date": "2019.06.29", "title": "Данаил Кирилов: Ако утре предложа за главен прокурор Лозан Панов..."}
{"url": "https://clubz.bg/84782-fajnenshyl_tajms_kristalina_georgieva_vynshen_ministyr_na_es", "text": "В ЕС трябва да бъде избран нов председател на ЕК, Европейския съвет и Европейската централна банка, Европейския парламент и на външната политика на Съюза. В неделя лидерите ще се върнат в Брюксел за поредната среща, в която ще се опитат да намерят компромис, предаде \"Файненшъл таймс\". Провал на срещата в Брюксел. Нови разговори на 30 юни Съгласно договорите си ЕС трябва да зачита  при назначенията на ръководители на институциите. По-важно е обаче до каква степен ще са ефективни те в дейността си. Най-високопоставените служители на Съюза трябва да представляват европейците, а не тесни национални или партийни политически интереси.  Ето кои са най-подходящите кандидати за позициите по високите етажи на ЕС според \"Файненшъл таймс\".   Като еврокомисар на конкуренцията тя следеше дейността на американските технологични компании, като също така се изправи и срещу Париж и Берлин, за да защити интересите на европейските потребители. ЕНП не иска Маргрете Вестагер начело на Еврокомисията Датчанката е определяна за почтена, смела и разполага с модерна стратегическа визия. Тя ще направи Европа регулаторна суперсила, но ще избегне асоциациите с протекционизма. Вестагер също така не се притеснява от Тръмп. Финландецът може и да не разполага с въображението и техническите познания на французина Беноа Кьоре. Но вероятно ще бъде по-добър президент на ЕЦБ. Той подкрепя неконвенционалната парична политика на Марио Драги. Евросделка: германец начело на Еврокомисията, французин - на ЕЦБ Ликанен притежава политическия опит и лидерските умения, за да   политиката на ЕЦБ на скептично настроените северноевропейци. Канцлерката на Германия многократно изключваше възможността да заеме поста на председател на Европейския съвет. Според \"Файненшъл таймс\" тя трябва да бъде убедена в това. Меркел е уважавана от колегите си и е позната по целия свят. Меркел: Правителствата не могат да заобиколят Европарламента (ВИДЕО) Тя защитава международния ред, основан на правилата и принципите, който ЕС трябва да защитава и притежава необходими лични качества като търпение и издръжливост. Меркел поддържаше напредъка на ЕС въпреки размирните времена и остава популярна в Германия.  Българката, която е действащ президент на Световната банка, е сред най-изявените европейски лица. Тя би била отлична ръководителка на външната политика на Съюза, предава \"Файненшъл таймс\". \"Ройтерс\" сочи Кристалина Георгиева за възможна номинация да оглави ЕК ЕНП не иска Маргрете Вестагер начело на Еврокомисията Евросделка: германец начело на Еврокомисията, французин - на ЕЦБ Меркел: Правителствата не могат да заобиколят Европарламента (ВИДЕО) \"Ройтерс\" сочи Кристалина Георгиева за възможна номинация да оглави ЕК", "date": "2019.06.29", "title": "\"Файненшъл таймс\": Кристалина Георгиева - външен министър на ЕС?"}
{"url": "https://clubz.bg/84784-shte_ima_li_vojna_v_blizkiq_iztok", "text": "Каквото и да се е случило през последния час в Белия дом и каквито и да са били мотивите и причините, накарали американския президент да спре задействаната авиация и стратегическите ракети, кризата между Щатите и Иран достигна до критичната си точка, а всяка следваща стъпка може да доведе до катастрофа. Последната конфронтация между Вашингтон и Техеран отваря широко вратата за всякакви спекулации относно оставащите алтернативи. Стана ясно, че от една страна Вашингтон не иска война и се стреми към деескалация, а от друга – че статуквото не устройва Иран и че Техеран иска да изпробва американската решимост, като от своя страна демонстрира собствената си „стратегическа твърдост“ или предстои да го направи, както това намеква не един ирански ръководител през последните дни. Пред опасността да бъде умъртвен чрез задушаване или тотална блокада в резултат на безпрецедентните санкции на Вашингтон, изглежда че Иран е избрал друг път – изостряне на кризата до точката на взривяването, както и подготвяне за „заплащането цената наведнъж“, вместо на етапи. Иран не иска тотална война и може би залага на подобно желание на Вашингтон. Същевременно става ясно, че в Техеран не отхвърлят по принцип и подобна опция, още повече, че и другите алтернативи не са особено привлекателни – гладна смърт или смърт чрез удушване.  \n\tНовата стратегия на Иран, приета след едностранното изтегляне на САЩ от „ядрената сделка“, и отчитаща неспособността на международните партньори да компенсират ефекта от санкциите, от една страна, и засилването на американските военни заплахи в Залива и в Оманско море, което е част от иранската зона за сигурност, включва три опции: \n\tЗастрашаване свободата на корабоплаването чрез подобие на известната през 80-те години „война срещу танкерите“, която създава възможности за взаимни обвинения и провокации. Сега видяхме началото й в залива на пристанището Ал-Фуджейра на емирствата, т.е. далеч от акваторията на Иран, където четири танкера бяха повредени с торпеда. Впоследствие два други танкера също пострадаха, този път в близост до иранската акватория. Посланието на Иран е ясно: ако затварянето на Ормузкия проток е крайно решение, частичното смущаване на трафика е възможен избор. Такава тактика вече бе изпробвана през първата война в Залива и доведе до гигантски скок в цените на петрола, поради нарасналите разходи по транспортирането и застраховането му. А това в крайна сметка е изгодно за Иран и ще създаде трудности за Тръмп в навечерието на президентската кампания в САЩ. \n\tПрибягване до „Война на призраците“ в добавка към „Войната срещу танкерите“. Това ще е римейк на тактиката на Иран на застрашаване на американските интереси  – ракети, които падат в близост до американското посолство в Багдад и други , които се разбиват близо до представителството на „Ексон Мобайл“ в Басра и до американската военна база. Сега ракетите на проиранската военна организация (хусите) поразяват стратегически цели в Саудитска Арабия както и обекти на „Арамко“ в Джизан, Наджран и др. Тази кампания на хусите постоянно се разширява в териториално отношение, като сега наред със саудитската територия визира и тази на емирствата. На „другия фронт“ ракетите на „Ислямски джихад“, изстрелвани от Газа, ще достигат Тел Авив и отвъд този град. Възлагането на подобни задачи на това движение, показва силното влияние на Техеран върху него, като „Ислямски джихад“ често действа в ущърб на палестинските власти, които контролират сектора Газа и преди всичко движението „Хамас“. От своя страна лидерът на ливанската Хизбула заявява, че ако избухне война срещу Иран, тя няма да се ограничи в рамките на Залива, а ще погълне целия Близък изток. Той повтаря заканите на Техеран за регионализиране на войната. Тези изявления съвпаднаха с атаките срещу петролоносачите и с изострянето напрежението между Вашингтон и Техеран. Посланието на Иран е ясно: Близкият изток няма да получи мир и стабилност, ако не ги получи и самият Иран. А заливните арабски държави няма да могат свободно да изнасят петрола си, ако Иран загуби възможността да изнася своя. \n\tТретата опция предвижда постепенното изтегляне на Иран от „ядрената сделка“. В това отношение вече бяха направени първите стъпки. Техеран даде да се разбере, че след като изтече дадения от Иран 60-дневен срок на Брюксел без ЕС да е предприел съответни инициативи за преодоляване блокадата на Иран и компенсиране на икономиката му за загубите, страната ще възобнови операциите по обогатяване на урана и ще увеличи резервите си от обогатен уран. Освен това, Иран ще увеличи числото на обогатения уран и ще умножи броя на центрофугите, които се използват с тази цел. Иран вече няма да има мотив за спазването на „ядрената сделка“, тъй като онези държави, сложили подписа си под нея, ще са лишили страната от всякакви икономически стимули за реализирането й. Всичко това показва две неща: че Иран все още не желае тотална война със САЩ, но че още повече иска излизането от статуквото. Това е обяснимо – Иран не може да се примири с фактическата блокада и жестоките санкции. Иранската политика се лута  между тези две предусловия, използвайки както посредници и съюзници, така и своите държавни институции. Това е извънредно сложна игра, заредена с много опасности, но затова пък като че ли е единствено реалистично възможната. Администрацията Тръмп не пропуска нито един случай, за да подчертае, че не желае война с Иран и не се стреми към смяна на режима в Техеран. Тези уверения обаче не могат да успокоят иранците и останалите играчи в региона, нито да ги убедят в сериозността и искреността на американските намерения. За това има редица основания: \n\t1. Противоречивите изявления и туитове на самия президент Тръмп, както и противоречията между него и най-близките му съветници, от друга, създадоха объркване при оценката на целите на американската политика. \n\t2. Засилващата се всеки ден цена на американските санкции за Иран, които са част от неприкритото намерение за „задушаването на режима“, насочено към капитулирането на Техеран и принуждаването на режима да седне отново на масата на преговорите, представлява вид обявяване на война на Иран. \n\t3. Дванадесетте условия на Майкъл Помпео за отмяната на санкциите и възобновяване диалога с Иран също означават, че на Техеран се предлага да развее бяло знаме и да капитулира под натиска на САЩ без война и съпротива. Това на свой ред ще означава режимът да падне, без да бъде свалян отвън. Това, разбира се, добре се осъзнава от иранското ръководство. \n\tВашингтон не иска война, защото ръководството на САЩ е убедено, че наложените наказания на режима ще принудят Иран да отстъпи и да поднови преговорите, в които ще бъде неравностойната страна. Но Иран използва всички поводи досега, за да отхвърли подобна опция. Така че е очевидно, че е избрал да изпробва какви са реалните намерения на противника. От своя страна Вашингтон разчита на международно посредничество и преди всичко на активни регионални посредници, за да убеди Техеран да седне на масата на преговорите за постигане на ново споразумение, което да е по-приемливо за Америка. Техеран също с охота приема тези усилия, тъй като сега основната цел е да спечели време, изчаквайки приближаващите президентски избори в САЩ. Надеждите на Техеран са Тръмп да загуби, а заедно с него и т.нар. „лагер на ястребите“. Между двете страни съществува пропаст на недоверие, която няма да може да бъде преодоляна лесно от никакви посредници. Техеран няма да приеме 12-те условия на Вашингтон, докато Тръмп няма да се съгласи САЩ отново да станат част от „ядрената сделка“, без нови преговори. Въпреки това дипломацията дава последен шанс за избягване на нова катастрофа в Близкия изток. ", "date": "2019.06.29", "title": "Ще има ли война в Близкия изток?"}
{"url": "https://clubz.bg/84715-koaliciq_na_bogatite", "text": "През тази седмица ГЕРБ извади над 6,5 млн. лв. само за няколко часа и ги върна в хазната. На ДПС пък му отне само няколко дни, за да извади над 1,6 млн. лв. и също да ги върне в хазната.  са най-богатите партии в България. Дори БСП, която е втора политическа сила, им диша прахта във финансово отношение. Корнелия Нинова каза, че партията ще върне надвзетата субсидия от следващите траншове.  няма как да отрекат, че по отношение на финансите те са в коалиция, макар и виртуална. Коалиция на богатите. Задкулисната им политическа и икономическа също става все по-явна, все по-предкулисна. Не, те не са коалиционни партньори  бяха на път да ликвидират субсидията на партиите и това явно не е случайно съвпадение. Партии, които са в състояние да хвърлят милиони като пенсионер от тераса, след телефонно обаждане от измамници, явно могат да минат и без държавни субсидии.  явно не харчат много по предизборни кампании, което е основното перо на партиите от държавните субсидии. При ГЕРБ обяснението за това е ясно - Бойко Борисов е привлекателна фигура за медиите, не му се налага да дава пари за кой знае каква реклама по време на кампания, а субсидията на ГЕРБ е огромна. ДПС получава от държавата далеч по-скромна сума и именно за това е интересно как партията успя да се раздели с 1,6 млн. лв., без да и мигне окото. ДПС разчита не толкова на предизборни кампании, колкото на строг ежедневен контрол върху електората - битов, икономически, религиозен, етнически и т.н. Вярно, колкото за парлама, като дойдат избори, тръгват с автобуси да обикалят страната.    което няма как да не се набие на очи. Сумата, която ДПС върна на хазната, е приблизително същата, която почетният председател на движението Ахмед Доган плати за 70% от ТЕЦ \"Варна\" - 1,5 млн. лв.. Горе-долу толкова бе хонорарът на Доган за \"Цанков камък\", макар и малко по-висок - 1,9 млн. лв.", "date": "2019.06.29", "title": "Коалиция на богатите"}
{"url": "https://clubz.bg/84771-nikaragua_novata_sila_na_svetovniq_pazar_za_puri", "text": "Сред редовете на тютюневата плантация с искрящо зелени листа в северозападната част на Никарагуа работници внимателно събират листата на това \"прекрасно растение\", от което се правят ценни пури. Именно те превръщат централноамериканската страна в нов мощен играч на този пазар. От декември до май стотици работници се събират на полетата на Естели, град с население 110 000 души, който е на 800 километра над морското равнище. Там те събират и сортират тютюневите листа, които след това жени окачат с хиляди в сушилните. Естели е люлката на тютюневата промишленост на Никарагуа. Над 42 000 души работят на плантациите, в сушилните, центровете за преработка и производство на пури. Напоследък производството се разви и в северната част - в Халапа и Кондега и по склоновете на Ометепе, най-големия остров в езерото Косиболка, в южната част. За разлика от Куба, производството на пури в Никарагуа е започнало едва преди петдесетина години, когато кубинските предприемачи, бягащи от революцията на Кастро през 1959 година, емигрират в страната. Семейната компания, която изнася 15 милиона пури годишно, притежава две фабрики в Никарагуа, където краят на гражданската война през 1991 година позволи на промишлеността постепенно да се възстанови. В Никарагуа има 70 фабрики за пури - с капитали на кубински потомци, но и на инвеститори от Гърция, Италия и Канада, които произвеждат над 5000 марки, обяснява директорът на Никарагуанската камара на производителите на тютюн Венсеслао Кастильо. В някои стопанства \"засаждането е механизирано и се прави с трактори, правят се непрекъснато и изследвания на почвата, работят метеорологични станции и приоритетът са работниците, така че да имат най-добрата подготовка\". Кубинците са предали на никарагуанците необходимото ноу-хау за производството на пури, които се навиват ръчно и са причината за славата на \"абанос\" (\"habanos\").  От засаждането до разпространението в търговската мрежа се извършва процес, съдържащ 539 етапа, сред които са редовните проверки на качеството. Карина Ривера проверява средно осем пури на ден в залата за контрол на завод на Plasencia Cigar. \"Ако установя, че пурата не отговаря на качеството, искано от клиентите, аз я маркирам веднага\", обяснява Карина, която е в бранша от 22 години. През 2018 година Никарагуа е изнесла 140 милиона пури в САЩ, изпреварвайки за трета поредна година Доминиканската република (95 милиона) и Хондурас (75 милиона, според данните на Американската асоциация за производство и търговия с пури (Cigar Association of America), цитирани от Кастильо. От 2008 година продажбите на никарагуански пури са се увеличили с 40% в САЩ, а в същото време кубинските пури нямат достъп до американския пазар заради ембаргото, което е в сила от 1962 година. Според Венсеслао Кастильо \"силата на никарагуанския тютюн е във вниманието, което се отделя на качеството, което ни позволява днес да сме основният износител на пури премиум в САЩ\". През 2018-а от първите 10 марки пури в годишната класация на специализираното американски списание \"Сигар афисионадо\" шест са били никарагуански. Най-добрата пура на годината - \"E.P Carillo Encore majestic\" - е направена в Доминиканската република, но \"само от никарагуански тютюн\", уточнява списанието. В Европа, където пазарът продължава в голяма степен да е доминиран от кубинските пури, френското списание \"Аматьор де сигар\" постави на 100% никарагуанска пура на второ място в класацията си за 2019-а, посветена на некубинските пури. Нестор Пласенсия го потвърждава: според него \"трилогията на успеха са почвата, микроклиматът и хората - старанието, което те влагат в работата си\". Производството на пури е един от малкото сектори, който е устоял на политическата и икономическата криза, разтърсващи Никарагуа вече повече от година. Репресиите срещу антиправителствените демонстрации причиниха смъртта на над 325 души. Те станаха причина 62 000 никарагуанци да напуснат родината си и да заживеят в изгнание. И пак сринаха икономиката, която от 2010 година отчиташе годишен растеж от 4%, лишавайки 400 000 от работа, според данни на частния сектор. \"Ако не бяха тези фабрики (за тютюневи изделия), Естели със сигурност щеше да опустее\", казва пред АФП Силвия Морено, на 43 години, която работи от 21 години в производството на пури. БТА", "date": "2019.06.29", "title": "Никарагуа - новата сила на световния пазар за пури"}
{"url": "https://clubz.bg/84785-raj_za_turisti_ukaz_56_i_lukanovata_zima_syjitelstvat_v_kuba", "text": "Звездата на кубинския ваканционен рай изгрява през 20-те години на миналия век по времето на президента Херардо Мачадо, когато става любима дестинация на богати американци, знаменитости и мафиоти. Изникват луксозни хотели и ресторанти, голф и нощни клубове, казина, красиви и просторни градски къщи и дворци; партитата са блестящи, купонът – безкраен. Строят се много обществени сгради и емблематичният Капитолио – с по метър по-висок и по-широк купол и по-дълъг от първообраза си във Вашингтон, където, апропо, мястото не стига да се побере сегашното Национално събрание на народната власт на Куба, състоящо се от 605 депутати (почти колкото има Германия, само че при 3,5 пъти по-голяма територия и 7,5 пъти по-многобройно население). Шепа кубинци забогатяват, но мнозинството, препитаващо се от събиране на захарна тръстика няколко месеца в годината, остава отчайващо бедно. Социалната несправедливост, обвиненията в корупция и ескалиращото недоволство от правителството на Фулхенсио Батиста, по чието време е началото на американското ембарго – те проправят пътя за Кубинската революция и светлите комунистически идеали, в които кубинците вярват и до днес. На летището, носещо името на националния герой, поета революционер Хосе Марти, обстановката ме връща на нашенските провинциални аеродруми отпреди 40 години. Отвън ни чака такси с вид на класическо „колективо“ – пораздрънкан американски покрит автомобил от средата на 50-те години на миналия век. Подобни коли служат предимно като маршрутки за превоз на местните, тъй като градският транспорт е за стотинки, но пък е ненадежден. С тях се превозват из града и чужденците, които имат кубинец под ръка, който да го светне за маршрутите. Тарифата от и до летището е по 25-30 кука  , т.е. две месечни заплати на редови служител на държавна заплата. С другите, кабриолетите в ярки цветове и с бляскави брони и аксесоари, се возят туристите, които са дошли тук да си играят на баровци и имитират лайфстайла на богатите американци: да се возят из града на розов кадилак, да пушат пури и да завършват деня си в кабаре „Тропикана“. Стигаме до квартирата – на две преки сме от „Пасео дел Прадо“ и Парке сентрал (Централния парк). Отлична локация и стая в апартамент, който е чист и спретнат, а обстановката напомня квартири по нашето море през 80-те години. Джакпотът е младото семейство, да ги наречем Рон и Дани, които го стопанисват. Усмихнати, дружелюбни и много сърдечни, точно каквито си представяме кубинците. Имат роднини в Испания и са много отворени – виждам няколко икейски изделия в хола. Задавам си дежурните въпроси. И ни поднасят дървена кутия Cohiba с бандерол: Не знаят много за нашата страна: родени са след разпадането на източния блок. Изненадвам се, че не знаят, че десетилетия наричахме Куба Остров на свободата. Животът им се върти около всекидневното оцеляване, а мирогледът им е формиран от идеологически клишета и лозунги, с които са отгледани. По телевизора вървят сапунки, пропагандни предавания, бейзболни мачове. Предават ги по няколкото национални канала, чуждестранни няма. По време на студената война руският е бил задължителният чужд език, а английският е бил забранен за изучаване. С плавното отваряне към останалия свят вече е препоръчителен в средното училище и университета. Домашен интернет имат само чужденците, но в централните паркове на Хавана вече има wi-fi спотове. Достъпът до информация за широкия свят е силно ограничен, а и географски страната е откъсната и далечна. Блазе им, разбирам защо усмивките са така искрени и широки – познанието носи съпоставяне, въпроси, огорчение. Като виждам съдържанието на хладилника и това, което ни сервира за закуска, разбирам, че след десетилетията на купонна система много добре са се научили да си правят сметката и добре стопанисват всяка бучка масълце и всяко парче хляб. На другата сутрин имам дежа вю с Лукановата зима – обикновен магазин за хранителни стоки, в който е много по-лесно да изброиш десетте артикула, които се предлагат, отколкото десетките, които липсват. Три от тях са видове захар, която страната традиционно произвежда, но трудно пласира на международния пазар. Има и ром, разбира се, наливен. Изчервявам се вътрешно на претенцията си да искам прясно мляко за иначе чудесното кафе: тук има само на прах. Прясното се дава в определен ден и ограничено количество за бебета и по предписание за болни. Виж, в хлебарниците можеш да избираш от поне 2-3 вида печива от бяло брашно, и то на безценица. Хляб, ориз, боб, тортиля, макарони и пица, пастички и захарни петлета – наситените въглехидрати са се отразили на фигурите на възрастните, а вече са опънали и униформите на учениците. От няколко месеца Куба има нова конституция, според която остават актуални ръководната роля на Комунистическата партия и централизираната планова икономика, но се признават частната инициатива и собственост. Стотици хиляди кубинци, които се опитват през последните десетина години да имат свой бизнес в магазинчета, ресторантчета, туристически фирми, салони за красота, получиха шанс за развитие. За първи път след 60 години управление на братята Кастро страната ще има премиер и ограничения за възрастта и мандата на президента. Отново имам дежа вю със зараждащия се бизнес у нас след Указ 56 и в зората на свободния пазар. Като знам през какво минахме, дали трябва да го пожелаваме на кубинците? И на тях като на нас им предстои да преживеят шока на животното от клетката, пуснато да се оправя на свобода в джунглата. Те засега успешно смъкват десетки кукове от туристите, по безплатни галерии дори си ги искат настоятелно, защото са свикнали да им се дава, но имат още много да учат за изкуството на гостоприемството. Колелото се е завъртяло и страната няма да може дълго да остане изолирана от постиженията на модерния свят. Красивите идеали не донесоха на бедните мечтаното икономическо благоденствие. Американските круизери са тук всеки ден и от 2016 г. над 700 хиляди туристи вече са посетили страната с тях. Сто години след превръщането на Куба във ваканционен рай на богатите американци вървим по улиците на La Habana Vieja – старата Хавана, историческото сърце на града. В някои от паметниците на културата се ремонтира и обновява. Други са имали късмета да са музеи или хотели и са били поддържани през годините. Трети са руини. След отнемането на собствеността от американците (също един от аспектите за продължаващото ембарго, не само липсата на универсални човешки и демократични права и свободи) дворците и къщите са били населени и превърнати в комуналки – разделяни, пристроявани, приспособявани. Липсата на средства и строителни материали е фатална за поддържането им. На много места видяхме да се реновира само фасадата, а отзад всичко да е западнало. В добавка слагам и прословутото кубинско „маняна“, което отлага във времето свършването дори на посилни и възможни дейности като поддържане на хигиената. Малко заведение до рушащи се сгради до препълнени с боклук контейнери до историческа сграда, възстановена със средства на ЮНЕСКО или Европейския съюз – така ще посрещне Хавана своята 500-годишнина през ноември. ----  за кубинците е песото (CUP), а за чужденците – конвертируемото песо (CUC), въведено през 1994 г. с цел да измести щатския долар. Един кук е равен на един долар, или на 26 купа. И ако не внимавате в каква валута са цените, плащате с кукове цената в купове, т.е. 26 пъти повече. Туристите предпочитат да обменят евро, тъй като доларите се облагат с данък от 10 на сто.  на редовия държавен служител са 20-30 кука и ги получават в двата вида валута. По-висококвалифицираните, докторите примерно, получават до 50 кука. Освен това местното население има  , с които получава основни хранителни продукти всеки месец.   не могат да се купуват от частни лица, а употребяваните са 20-30 хиляди кука. Звучи ми невероятно, но на няколко пъти тази информация се повтаря. Според проучване на Boston Consulting Group   е 300-400 щ.д. годишно, а в градовете – 1000-2000 щ.д. годишно. Друго допитване на Rose Consulting сред над 1000 кубинци в големите градове разкрива, че 27 на сто изкарват до 50 щ.д. месечно; 34 на сто – до 100 щ.д., а 20 на сто – от 101 до 200 щ.д. За последните 5 години над 2 милиона кубинци, живеещи зад граница, са посетили родната си страна, 2018-а – от 568 хиляди кубинци, живеещи в чужбина и посетили родината си, 493 хиляди са от САЩ – ръст с 20 на сто спрямо предходната година и бройката се увеличава. Смело над 40 хиляди вече са подали  , възможност отново да получат постоянно жителство на острова, с което възстановяват гражданските си права и възможността да притежават собственост. Това се случва през последните 5-6 години след т.нар.  , която предвижда отпадането на изходните визи и двугодишен престой извън страната, преди да бъдат класифицирани като емигранти.  е голям: по данни на Световната организация по туризъм към ООН от 2,5 милиона през 2010 г. броят на туристите в страната се е увеличил на почти 4 милиона през 2016 г., като общите им разходи по престоя са 3 милиарда долара. ----", "date": "2019.06.29", "title": "Рай за туристи, Указ 56 и Лукановата зима съжителстват в Куба"}
{"url": "https://clubz.bg/84797-ima_li_evropejskiqt_syyuz_svoe_cru", "text": "INTCEN - Центърът за разузнаване и анализи на Европейския съюз – е всъщност само едно от трите звена към Общността, които обработват секретна информация. Останалите две са Сателитният център и Intelligence Division, но тяхната роля е по-скоро второстепенна. Еквивалентът на ЦРУ е само един и за дейността му не се знае почти нищо, дори от дългогодишните европейски чиновници. Основното средство, на което се опира INTCEN, е т.нар. Бернски клуб (който обединява шефовете на вътрешните разузнавания на 28-те членки на ЕС, Норвегия и Швейцария). Именно той служи за координация на интересите и за обмен на информация между тайните служби на европейските държави. Официален регламент за дейността на „европейското ЦРУ“ не съществува – INTCEN няма законова основа, на която да се опре. Но е и до голяма степен автономен – нито Европейският парламент, нито националните парламенти имат право да контролират дейността му, тъй като ведомството дълго време се определя като неофициален орган на ЕС, преди да бъде легитимирано от Лисабонския договор. Показателно за тайнствеността, в която е обвита дейността на INTCEN, е обстоятелството, че десет години след създаването му – през 2013-а – австрийски евродепутат отправя специално питане към тогавашната върховна представителка на ЕС по външната политика Катрин Аштън, предназначено да повдигне завесата. Принципно ясното е, че Центърът няма правото сам да събира разузнавателна информация и да се занимава с активен шпионаж  – зависим е в това отношение от данните, които получава от страните-членки и различните органи на Европейския съюз. Събира също така сведения и от пресата. А оттам нататък? Както посочва баронеса Аштън, основната задача на INTCEN е да оценява секретната информация, която му е предоставена – по определени теми и по отношение на определени територии, след което да излиза с анализи, ранни предупреждения и доклади. Както още се посочва – в някои от много пестеливите сведения по въпроса – INTCEN изпълнява поръчението си чрез наблюдение и класифициране на международните инциденти, фокусирайки се върху определени региони, върху тероризма и разпространяването на оръжия за масово унищожение, както и върху други глобални заплахи. Готовият продукт отново е на вниманието на европейските институции и тези, които работят в сферата на общата външна политика и политиката за сигурност, както и на заетите със защитата от тероризма. От началото на 2016-а директор на Центъра е германецът Герхард Конрад, името обаче е най-вероятно псевдоним. Това, което е известно за него, е че е специалист по въпросите на исляма и е работил за германското външно разузнаване като участник в преговори по освобождаване на заложници в Близкия изток. Затова го наричат „Мистър Хизбула“ и „германския Джеймс Бонд“. За служителите към Центъра, базиран в Брюксел, се знае, че са около стотина, макар да няма официални данни нито за точното му местонахождение, нито за точния брой на персонала.", "date": "2019.06.29", "title": "Има ли Европейският съюз свое ЦРУ?"}
{"url": "https://clubz.bg/84786-nikoj_ne_moje_da_utepa_vuk_%C2%A0na_gole_ruke", "text": "\n\tКакво ви е присецало, момче, вълчи житиета да дирите, вехти истории да ровите?! Едно знам я – дека Господ е плюнал и живот се е хванал, там и мъка се е присадила! На бурен се вие пустата цръна мъка и души човеците, мори ги на корен... Те такъв е животът – ужким ти го водиш на тефтер, а той те бие в грамовете като дърт кръчмарин; на въже го влачиш – нозе запиня в земята и назад те тегли като опърничаво муле; гали ти се като жена и в очите те гледа, а фустите отдире за друг вдигнати.  Животът, убавенко, е хитрец – дорде си млад, двамина се смеете, но щом одъртееш, самичък си ревеш. От пелената до покрова фитилчето ти си гори, гори, но докà не догори, нищо се не знае – Света ли ще тресеш, или барутът ти ще рече „пафф“ и ще се упущиш у гащите. Ако си муж на место, сине, цел живот сам ще си разпалваш фитилите, но не ти ли жàрка сърцето – и барутлия да си, и в злато да газиш – вуци са те яли! Петър Делчев е български писател и поет. Роден на 6 юни 1971 г. в София.  Първата му самостоятелна книга, поетичният сборник „Луд за обичане“, излиза през 2006 г. Същата година се появява и първият му сборник с разкази – „Трънски разкази“, който се превръща в явление в българския книжен свят. Сборникът е номиниран за наградата „Елиас Канети“ през 2007 г. През 2016 г. Драматичен театър – Пловдив поставя пиесата „Вълци“ по „Трънски разкази“ с режисьор Диана Добрева. Постановката печели три награди „Аскеер“ – за режисура на Диана Добрева, за поддържаща женска роля на Ивана Папазова и за театрална музика на Петя Диманова. \n\tВтората самостоятелна белетристична книга на Петър Делчев, „Балканска сюита“, е издадена през 2009 г. и съдържа новели по легенди. По-късно, през 2013 г., „Трънски разкази“ и „Балканска сюита“ са обединени в общ сборник, който излиза с допълнителен разказ. През 2012 г. излиза и първият роман на Петър Делчев – „Кастинг за Месия“. \n\t  – Никой не може да утепа вук  на голе руке! Това го казвам я – Гьока Цветнио, айдук по душа и голем серсемин, инак муж на место! Никой не може да утепа вук на голе руке! – надвика всички в кръчмата един едър, тридесет и пет–четиридесетгодишен позачервен мъж, с големи мустаки и рунтави гърди, нескромно показани от широко разтворената, закърпена тук-там, вехта риза. Лицето му издаваше категорична сигурност в собствената правота, каквато имат само подпийналите, диктаторите и селските идиоти. Гьока още не беше седнал след изявлението си, когато кръчмата отново се изду от виковете на разгорещените мъже. Спорът къкреше вече час, подправен с доста ракия. По тоя беден край на България лозя нямаше. Виното тук беше лукс, затова мъжете пиеха джанковица, от по-евтинката. Беше мирно време. Едната Световна, обезкръвила селото, бе почти забравена, а другата само някои от селските философи, държейки в ръце нишките на световната политика, прогнозираха с точност от около половин век. \n\tЗимата полека отстъпваше позиции. През деня откъм селото нагоре по баирите настъпваха цветя, сякаш подгонили снега към високото, мамейки с цветове, непривични за зимните очи на хората. Мъжете в кръчмата бяха предъвквали повечето раздумки цяла зима, но сега пак се захапаха по вълчата тема. И зиме, и лете рехавите им стада даваха фира. Вълци имаше доста. Цветнио се изпъчи и пусна най-дълбокия тембър на страшното ревящо гласище, заради което навремето се взеха с Иконѝя, хубавицата на селото. Гласът му на пръв певец, достоен за световните сцени – басов и плътен – почти изкърти джамовете на кръчмата, за да заглуши глъчката и да наложи неговата воля. Въпрос на чест за рунтавия бабаит бе да се чува думата му: \n\t– Я, Гьока Цветнио, давам двоица волове на тоя, дека утепа вук на голе руке! Ей го разгеле и попа – за свидетел „ради Бога“! Попе! Кръчмата беше утихнала изведнъж и последният вик на Гьока проехтя като рев на далекобойна гаубица. Щом ехото заглъхна, се чу как в складчето отзад кръчмарят Цеко подрънква с шишетията. \n\t– Попе! – вече по-тихо натърти Гьока. – Ела тука, цръна въшко, и тресни един кръст за повър... потвър... потвържжение! Давам двоица волове на тоя, дека утепа вук на голе руке! \n\tЦялото село знаеше, че Гьока има само един чифт волове, но казано по този начин, звучеше все едно е богат и воловете му на брой са поне колкото кокошките на другите селяни. Цялото имане на Гьока бяха тия волове, без които нямаше как да си изоре нивичките и да изхрани трите си дечица. Затова тоя залог се стори на селяните като да е предложил половин царство, барабар с царкинята и избата с вино. \n\t– Те го попо да ми кръсти думите, оти я що кажем – нема назад! Че дам двоица волове за утепан на голе руке вук! Мъжете не шукваха. Поддръжниците и на двете партии, защитавали различните гледни точки, мълчаха и се споглеждаха неспокойно. Моментът беше исторически, защото ако никой не приемеше предизвикателството, тия, дето твърдяха, че не може да се убие вълк с голи ръце, щяха да имат силен коз в следващите спорове. Години наред щеше да се носи мълвата по Трънско, че Гьока Цветнио и воловете е сложил върху думата си и тя пак не се е скършила! Дори пиян, Гьоката осъзна, че е пред прага на своя политически възход. За авторитет даже се поизпъна. Мълчанието на другите го убеди в правотата му и вече беше готов да си седне победоносно, тежко, когато се чу глас от дъното на кръчмата, досами малката вратница за вътрешното дворче на Цековата кръчма: \n\t– Я че утепам вук. На голе руке. Тая нощ че го утепам и докà  съмне, е тука! Ако Царят беше влязъл в тоя момент в кръчмата, едва ли изумлението щеше да е по-голямо. В пълната тишина мераклията за воловете се изправи и пристъпи към масата на Гьока. Личен мъж, като повечето наоколо, и той се понавеждаше под вратите, но беше някак по-сух от другите. Викаха му Страхил Чобанина, защото от три педи фърфалак тръгна с овцете и козите. – Я че го утепам и докà съмне, е тука! А ти че дадеш ли воловете? Даваш ли дума? Оти я живота у зуби че стиснем да ти го утепам вуко. Кажи тука, пред свите муже, даваш ли дума? \n\tСтрахил се изправи срещу Гьока и двамата се огледаха един друг. Бяха еднакво високи, но Гьока беше сто и двадесет кила – поне с тридесет повече от Чобанина. Въпреки това не изглеждаше много по-едър, защото стойката, фигурата на Страхил издаваха, че е як и жилав, а това прави осанката, дава ѝ форма, невидима за окото, но доловима. \n\t– Ако докà съмне тука, на тая маса, легне на руке утепан вук – Гьока натъртваше всяка дума и за тежест бодеше с месестия си показалец по масата, както беше видял да правят политическите деятели, които се присещаха за тия диви села само преди избори, – я, Гьока Цветнио, сам че ти докарам воловете до вас! Те, честен кръст! Гьока бавно и тържествено се прекръсти и незнайно защо след това подаде ръката си на попа, който още по-незнайно защо я пое и вече съвсем незнайно защо я целуна. Пиянска им работа, но никой не се засмя – тържествеността на момента не го допусна. Този странен жест – пияният Гьока си дава ръката, а попът я целува – сякаш сложи печат на сделката...", "date": "2019.06.29", "title": "\"Никой не може да утепа вук  на голе руке\""}
{"url": "https://clubz.bg/84806-shefyt_na_6_to_rpu_v_sofiq_bujstval_v_zavedenie", "text": "Шефът на 6-то РПУ в София Петър Василев е бил отстранен от длъжност. Това съобщи началникът на СДВР Георги Хаджиев. Василев е буйствал в петък вечерта в столично заведение. След подаден сигнал за поведението му в той е потеглил с автомобила си и отказал алкохолна проба. По-късно е спрян от полицаи. Сигналът за буйство на клиенти и блъскане на маси в заведението е получен около 3:30 през нощта. Замесеният в екшъна - шефът на 6-то районно Петър Василев бил в заведението със свой приятел. Веднага след това полицейският шеф се е качил и потеглил с колата си. Той е спрян от полицаи от 4-то районно, но отказал проба с дрегер. Издадена му е бележка за медицинско изследване, но шефът на 6-о РУ не се явил на него. Книжката на Василев е отнета за 2 години. Автомобилът му е  дерегистриран за 1 година. Случаят се проверява, след което ще бъде докладван в прокуратурата, която да прецени дали има данни за хулиганство.  Преди дни бе арестуван полицай от 4-то РПУ, като това стана по време на наркосделка.", "date": "2019.06.29", "title": "Шефът на 6-то РПУ в София буйствал в заведение"}
{"url": "https://clubz.bg/84787-sdelkata_s_chez_%E2%80%93_treti_dubyl", "text": "Сделката за продажба на българските активи на ЧЕЗ е вече в третата си година и по нищо не изглежда по-близо до приключване. През този период са били спрягани три компании като потенциални купувачи - \"Фючър енерджи\", „Инерком“ и \"Еврохолд\". Първата фалира в края на 2018 г., втората има сключен предварителен договор, но не успява да изпълни условията по него и продавачът се отказва, предстои да стане ясно каква ще е участта на третата. Единствената константа в тази история е отношението на управляващите към подобна сделка, което е лишено от всякакъв ентусиазъм. \"Еврохолд\" купи активите на ЧЕЗ До края на 2018 г. правителството не проявява абсолютно никаква публична заинтересованост около бъдещето на компания, която снабдява с електроенергия и осигурява мрежови услуги на около 1/3 от обществото. Такъв интерес се заражда едва в началото на 2019 г. след медийни публикации и политически изказвания относно притеснения за бъдещата сделка с „Инерком“. В резултат на това само за около седмица правителството преминава от едната крайност – уверения, че не може да се меси в частна сделка, до другата – решение да придобие управляващ дял в активите на ЧЕЗ. Ситуацията в момента изглежда подобна – на фона на медийни атаки правителството твърди, че няма отношение към сделката. \"Еврохолд\" за познанствата с Борисов, Цветанов, Караянчева, Йордан Цонев... Като се има предвид, че и двете компании са публични дружества, е нормално около сделката да няма много предварителна информация и да се спекулира. За сметка на това сделката традиционно е обект на одобрение от два регулатора –   и  , а от май 2018 г. и на  . С други думи държавата разполага с всички инструменти, за да защити интересите на обществото, предвид ключовата роля на ЧЕЗ България в социалния и бизнес живот в страната. Край: \"Инерком\" на Гинка Върбакова няма да купи ЧЕЗ Същевременно вдигането на много шум и постоянните спекулации около продажбата на активите на компанията има точно обратния ефект. Нещо повече – поведението на правителството при сключване на предварителния договор между ЧЕЗ и „Инерком“ внася допълнителен и значителен риск, който може да се е оказал непреодолима пречка при осигуряване на финансиране на сделката. Заедно с това се вменяват задължение на Комисията за енергийно и водно регулиране да „ С това действие управляващите индиректно показаха, че нямат доверие, че независимият енергиен регулатор ще извършва ефективен надзор и контрол над дружествата на ЧЕЗ, чиято дейност е изцяло регулирана, което може да застраши доставките на електрическа енергия. С други думи правителството ясно показа, че каквото и да върши регулаторът, законът много бързо може да бъде променен, така че да усложни и дори изкриви регулаторната дейност. Нещо повече – промените в закона влизат в сила на 8 май 2018 г., а все още не са приети ясни критерии на законово ниво, на база на които регулаторът може да одобри или отхвърли дадена сделка. Оттогава до сега Законът за енергетиката е променян във всеки месец от 2018 г., както и през февруари и май 2019 г., но в нито един случай темата за критериите не е повдиган. Сега  това вече е неизбежно, но най-вероятно ще бъде направено прибързано, необосновано и без необходимото обществено обсъждане, което е поредният политически риск. Всъщност тази сделка не би трябвало да се радва на чак толкова голям интерес, тъй като става въпрос за регулирана дейност в която дружествата, независимо от собственика им, имат силно ограничени възможности за провеждане на бизнес политика, в сравнение с останалите сектори. Независимо кой е собственик на ЧЕЗ Електро, ако дружеството реши да спре тока на битов или небитов потребител на регулирания пазар - без основателна причина, разписана ясно в законовите и подзаконовите нормативни актове, както и в общите условия на дружеството - това е нарушаване на лицензионната му дейност и следва отнемане на лиценза. Същото се отнася за ЧЕЗ Разпределение – то не може да ограничи подаването на електрическа енергия нито до регулирания, нито до свободния пазар, освен при основателни причини като в гореописания случай, защото, отново, губи лиценза си. Ако отнемането на лиценза на дружествата може да доведе до нарушаване на сигурността на доставките, Комисията за енергийно и водно регулиране назначава особен търговски управител (чл. 83, ал. 1 от наредбата за лицензиране на дейностите в енергетиката). Особеният търговски управител продължава осъществяването на лицензионната дейност до прехвърляне на собствеността върху енергийните обекти и определянето на нов лицензиант. При този случай обаче (за разлика от настоящата ситуация, в която се променя единствено собствеността на компаниите с лиценз за определена дейност, но не се променят условията на лиценза) енергийният регулатор прави проверка относно възможността на новия собственик да извършва лицензионната дейност. Всичко останало е в ръцете на енергийния регулатор, който разполага с достатъчно законови инструменти, за да извършва ефективен надзор и контрол над лицензираните дружества. Ако пък някой има съмнение, че такъв не се извършва, следва да се приведат съответните доказателства и да се вземат мерки, каквито също има предвидени. Вдигането на шум и политическото вмешателство в бизнес отношения (в случая прехвърляне на собственост) не защитава обществения интерес. Напротив – това влошава бизнес средата и обезкуражава инвеститорите, от което в последствие страда обществото. \"Еврохолд\" за познанствата с Борисов, Цветанов, Караянчева, Йордан Цонев... Край: \"Инерком\" на Гинка Върбакова няма да купи ЧЕЗ", "date": "2019.06.29", "title": "Сделката с ЧЕЗ – трети дубъл"}
{"url": "https://clubz.bg/84800-emea_finans_rajfajzenbank_e_naj_dobra_banka_v_bylgariq", "text": "Престижното международно финансово издание ЕМЕА Финанс (EMEA Finance) връчи „Европейските банкови награди 2018“ и определи Райфайзенбанк за „Най-добра банка“ в България, както и за „Най-добра банка частно банкиране“. В същото време Райфайзен Асет Мениджмънт (България) взе наградата за „Най-добро управляващо дружество“ в страната.  Групата РБИ получи общо 26 отличия, а Райфайзен Банк Интернешънъл бе определена за „Най-добра банка“ в Централна и Източна Европа, и в страните от ОНД. Дъщерната банка на Райфайзен в Словакия – Татра банка бе удостоена с приза „Най-иновативна банка в ЦИЕ и ОНД“. Освен в България, банките на РБИ в Австрия, Босна и Херцеговина, Хърватия, Унгария, Косово, Румъния, Сърбия, Словакия и Украйна бяха определени от ЕМЕА Финанс за „Най-добра банка“ в съответната страна. Банките на Райфайзен Албания, Беларус и Русия взеха отличието за „Най-добра чуждестранна банка“. „През 2018 г. РБИ постигна най-добрия резултат в историята си, казва Кристофър Мур, издател и главен изпълнителен директор на ЕМЕА Финанс. Още по-впечатляващ обаче, е начинът, по който работи банката - дъщерните банки иновират в рамките на местната среда, като формулират и изпълняват специфични стратегии, съобразени със съответния пазар. В същото време се възползват от това, което може да бъде наречено „най-доброто от най-доброто“ в мрежата на РБИ. Изглежда, че банката прилага единни практики в ключови области без да ограничава креативността и иновациите на национално ниво“, допълни Мур. \n\t ЕМЕА Финанс е единственото периодично издание, посветено ексклузивно на даването на сведения за финансови събития и постижения, инициирани и повлияни от международната финансова индустрия в ЕМЕА региона (Европа, Близък Изток, Африка). На ключовите финансисти, които са двигател на индустрията, редовно се прави профил, създавайки платформа, която дава възможност на аудиторията да придобие цялостна и обстойна представа за новините от индустрията. Списанието е насочено към аудитория на управленско ниво, която включва главни изпълнителни директори, директори финанси и директори инвестиции. ЕМЕА Финанс Лимитед издава водещо списание, организира конференции и поддържа уебсайт. Тези цялостни информационни услуги са допълнени от редовни e-mail новинарски услуги, емеафинанс еНовини и от конференции в рамките на ЕМЕА региона. ", "date": "2019.06.29", "title": "EMEA Финанс: Райфайзенбанк е най-добра банка в България"}
{"url": "https://clubz.bg/84804-elena_joncheva_sezira_bryuksel_zaradi_api", "text": "Агенция \"Пътна инфраструктура\" (АПИ) се опитва да прикрие проверката на пътищата в независима лаборатория. Това каза евродепутатът от БСП Елена Йончева. Така тя отговори на твърдението на АПИ, че в продължение на месец представител на БСП не е проявил интерес към поисканите от тях документи. Йончева заяви, че ще сезира европейските институции за начина, \"по който се укрива информация от българския данъкоплатец и българския избирател и от българските народни представители\". Тя уточни, че по документи всичко е перфектно и по пътя в Своге, при който загинаха десетки при автобусна катастрофа. Депутатите от БСП искат от АПИ документи за участъци от автомагистралите \"Хемус\", \"Струма\", \"Тракия\", \"Марица\", пътя Видин – Монтана и Околовръстния път на София.", "date": "2019.06.29", "title": "Елена Йончева сезира Брюксел заради АПИ"}
{"url": "https://clubz.bg/84799-zashto_putin_si_nosi_svoq_chasha_na_vecherqta_v_osaka", "text": "Руският президент Владимир Путин си донесе собствена чаша на вечерята след първия ден от срещата на Г-20 и това предизвика коментари в интернет, предаде Франс прес. \n\tНа вечерята на държавните глави, с която завърши първия ден от форума на Г-20, руският президент беше увековечен как пие от собствена бяла термочаша, докато останалите лидери имаха традиционни стъклени чаши на столчета. \n\tНа телевизионни кадри се видя как Путин и американския президент Доналд Тръмп вдигат чаши, седнали от двете страни на домакина на Г-20 - японския премиер Шиндзо Абе.  \n\tЧашата на Путин веднага обиколи социалните мрежи, като някои потребители повече или по-малко сериозно си задаваха въпроса дали руският президент не се бои да не бъде отровен, посочва АФП. Путин обаче не за пръв път се появява с подобна чаша: чашата, в която пиеше на форума на Г-20, бяла и с герба на Русия, много напомня онази, която президентът използваше миналата седмица, когато отговаряше в пряко предаване на въпроси на свои съграждани. \n\tКремъл бързо потуши полемиката, а говорителят на президента обясни, че причината е, че Путин често пие чай от тази чаша. ", "date": "2019.06.29", "title": "Защо Путин си носи своя чаша на вечерята в Осака?"}
{"url": "https://clubz.bg/84798-trymp_za_si_imame_strahotni_otnosheniq", "text": "Президентът на САЩ Доналд Тръмп заяви, че се е срещнал неофициално с китайския си колега Си Цзинпин вечерта преди днешните официални разговори, но беше уклончив по въпроса дали търговско споразумение може да бъде постигнато. Тръмп заяви, че ще повдигне въпроса за китайския телекомуникационен гигант \"Хуавей\" в разговора със Си Цзинпин по-късно днес.  Преизидентът на САЩ Доналд Тръмп обясни, че поканата му към севернокорейския лидер Ким Чен Ун да се срещне с него в Демилитаризираната зона между Северна и Южна корея, е импулсивно решение, взето в момента, предаде ДПА. Ако не бях избран за президент, сега щяхме да сме във война със Северна Корея, похвали се Тръмп, като подчерта, че \"не бърза\" по севернокорейското досие.  \n\tТръмп добави, че ако действително се срещне с Ким, това вероятно ще бъде само за \"две минути\", понеже толкова е цялото налично време, отбеляза БТА.", "date": "2019.06.29", "title": "Тръмп за Си: Имаме страхотни отношения"}
