{"url": "http://clubz.bg/66499-botev_vze_pyrvata_bitka_sys_slaviq_belite_zapaziha_shansove", "text": "\"Ботев\" (Пловдив) победи \"Славия\" с 2:1 в първи полуфинал на турнира за Купата на България. Така остана интрига за реванша в София. Двубоят се игра точно на 105-ия рожден ден на \"белия\" клуб, а голът на чужд терен запази шансове за столичани. \"Канарчетата\" вкараха два бързи гола в средата на първото полувреме. Жоао Пауло откри в 18-ата минута, а в 23-тата Ндонгала удвои. Иван Минчев обаче намали в 31-ата. Преди почивката се игра добър футбол, можеха да паднат и още голове. В първите минути на втората част Жоао Пауло прехвърли гръцкия вратар на гостите Стергиакис, но Стефан Велков изчисти топката пред голлинията.  В 83-тата влезлият като смяна Стивън Петков вкара поредния си гол \"от скамейката\". И се покатери по оградата с най-запалените фенове на \"Ботев\". Междувременно обаче съдията Валентин Железов не зачете попадението заради засада - напълно справедливо. Стигна се до напрежение по трибуните и делегата на БФС прекъсна срещата за 2-3 минути. В самия край Галин Иванов можеше да изравни резултата. В сряда от 18:00 часа на стадион \"Васил Левски\" е първият полуфинал ЦСКА-София - \"Левски\".", "date": "2018.04.10", "title": "\"Ботев\" взе първата битка със \"Славия\", \"белите\" запазиха шансове"}
{"url": "http://clubz.bg/66491-chistiqt_vyzduh_vypros_na_navici", "text": "За да дишаме по-добър въздух трябва да променим навиците си. Такъв извод направи екоминистърът Нено Димов след днешната среща в София на министрите на ЕС по околната среда и еврокомисаря Кармену Вела. Форумът продължава и утре. През първия ден дебатите бяха съсредоточени върху защитата на човешкото здраве и околната среда и възможните решения, които биха подобрили качеството на атмосферния въздух. \"Замърсяването на въздуха е сериозен екологичен и социален проблем, който поставя много предизвикателства, свързани с управлението и намаляването на вредното въздействие на замърсителите. Това е въпрос, който се нуждае от разглеждане, тъй като пред него са изправени както отделните държави, така и ЕС като цяло\", посочват от българското председателство. Най-мръсен въздух сме дишали на... Европейската комисия заплаши със съд 9 държави от ЕС заради лошото качество на въздуха. През януари Вела се срещна с екоминистрите на тези страни и им даде срок от само седмица да представят спешни мерки срещу замърсяването. България не беше поканена на срещата, защото срещу страната ни вече има решение на Съда на Европейския съюз за системно неспазване на допустимите стойности на замърсяване на въздуха с финни прахови частици. Днес от думите на Вела се разбра, че ЕК не е доволна от набелязаните мерки и иска допълнителни такива. Нено Димов пък посочи, че България е изпратила своя план за подобряването на качеството на въздуха през март. Той е опит да избегнем сериозни финансови санкции. Посрещаме екоминистрите на ЕС с искане за министерски оставки Вела призна, че качеството на въздуха е и социален проблем. Има го и в България - у нас масово се карат стари коли, предимно внос от Западна Европа. От в. \"Труд\" се опитаха да зададат въпрос-декларация, свързан с Национален парк \"Пирин\". Както Клуб Z писа, за времето в което екоминистрите на ЕС заседават в София, са предвидени протести, организирани от коалиция \"За да остане природа в България\". Протестиращите настояват за отмяна на решението на правителството за промени в плана за управление на парка, с които се разрешава ново ски строителство, както и с искане за оставките на министрите Нено Димов и вицепремиера Валери Симеонов, двигатели на промените. От вестника, защитник на противната теза, попитаха защо екокоалицията се финансирала приоритетно, докога ще спира развитието на региона и ще отговори ли Вела на сигнал от главния редактор Петьо Блъсков за шефа на отдел в Главна дирекция \"Околна среда\" на ЕК Никола Нотаро. Преди месеци вестникът \"сезира\" със снимка еврокомисаря, че Нотаро се е срещал с еколози в заведение в София и го обвиниха в лобизъм. Екоминистърът Нено Димов нарече протеста за Пирин \"неомарксистки\" Тогава еколозите коментираха пред Клуб Z, че Нотаро, който по това време имаше работни срещи, в т.ч. с екоминистерството, се е съгласил на среща и с българските природозащитници, защото те били изключени от дискусиите в МОСВ. Срещата се е състояла в заведение близо до сградата на МОСВ, а снимката е била направена от служителка на ведомството, твърдят те. Въпросът на вестника за Нотаро не бе удостоен с отговор. А що се отнася до Пирин Вела посочи само: Нено Димов пресече по-нататъшни въпроси, отбелязвайки, че казусът \"Пирин\" е национален проблем, а темата на сегашната дискусия е чистотата на въздуха и касае всички 28 страни-членки на ЕС. Посрещаме екоминистрите на ЕС с искане за министерски оставки Екоминистърът Нено Димов нарече протеста за Пирин \"неомарксистки\"", "date": "2018.04.10", "title": "Чистият въздух - въпрос на навици"}
{"url": "http://clubz.bg/66498-gazprom_omekna_za_ukrainskiq_tranzit", "text": "Транзитът на газ през Украйна може да се запази в определен обем - 10-15 милиарда кубически метра на година, съобщи шефът на руската държавна компания \"Газпром\" Алексей Милер, цитиран от пресслужбата на концерна. През Украйна преминава близо една четвърт от транзита на руски газ за Европа. \"Газпром\" не може без Украйна  В същото Милер отбеляза, че Украйна в този случай ще трябва да оправдае икономическата осъществимост на нов транзитен договор. Според него \"Газпром\" никога не е изразявал намерение да се откаже напълно от украинския транзит. Само преди ден германският канцлер Ангела Меркел заяви, че Германия смята за необходимо да бъде запазен транзитът на руски газ през украинската територия. Тя добави, че е необходимо да се вземе предвид \"политическия компонент на този въпрос\". Нова студена война ли? Германия одобри \"Северен поток 2\" Меркел заяви, че газопроводът \"Северен поток -2“ не може да бъде изграден, ако Украйна загуби важността си на транзитна държава на газ за Европа, съобщи Politico. През 2009 г. \"Газпром\" и \"Нафтогаз\" сключиха два договора - за доставки на газ за Украйна и транзит на руски газ до Европа през украинска територия. Компаниите преговарят за прекратяване на договорите, съобщи руската страна. Нова студена война ли? Германия одобри \"Северен поток 2\"", "date": "2018.04.10", "title": "\"Газпром\" омекна за украинския транзит"}
{"url": "http://clubz.bg/66492-cacheva_razsekretqva_videozapisite_na_bqgstvoto_ot_zatvora", "text": "Няколко основни мерки: форсиране на  . Това обеща правосъдната министърка Цецка Цачева след днешното извънредно национално съвещание с участието на началници на затвори в страната и с ръководството на Главна дирекция „Изпълнение на наказанията“. Протест на надзирателите, нервност и срещи на Цачева Повод за съвещанието станаха възобновени протести на надзирателите и ТД \"Охрана\" след бягството на двама рецидивисти през парадния вход на Софийския затвор преди седмица, които още не са заловени. Освен т. нар. оценка на въздействието на промените в Закона за изпълнение на наказанията (ЗИН), две работни групи ще преразгледат, съответно - съществуващото щатно разписание, като ще търсят   на хора, а втората ще изготви  в помощ на работещите там.  Надзирателите на затворите на протест (НА ЖИВО) Още от миналата година едно от исканията на служителите в затворите е свързано не само с механичното повишение на заплатите, а и с т. нар.  на щата, защото на места един (невъоръжен) пазач отговаря за 100-ина осъдени. Днес Цачева пое ангажимент да ходатайства пред премиера Борисов - чиито грижи не пропусна да отбележи изрично - за осигуряване на още пари за увеличение на щатовете, както и за технически средства. Имало е между 3 и 4 сигнала за подготвяно бягство на Пелов и Колев По повод избягалия сериен убиец Владимир Пелов - и факта, публикуван от Клуб Z, че е имало ясни оперативни сигнали, че той готви бягство, тя обеща изработване на профили на затворниците. На журналистически въпрос - защо МП още не е \"обнародвало\" видеата от камерите от бягството на Пелов и Радослав Колев, Цачева     веднага след като спрат да са необходими на разследващите от Софийска градска прокуратура. Две оставки заради бягството от Софийския затвор Надзирателите на затворите на протест (НА ЖИВО) Имало е между 3 и 4 сигнала за подготвяно бягство на Пелов и Колев Две оставки заради бягството от Софийския затвор", "date": "2018.04.10", "title": "Цачева разсекретява видеозаписите на бягството от затвора"}
{"url": "http://clubz.bg/66485-gol_vyv_vratata_na_bylgariq_e_%E2%84%961_v_istoriqta_na_mondialite_video", "text": "Гол във вратата на България по време на световното в Мексико през 1986 г. стана №1 в историята на мондиалите в анкета сред фенове, организирана от ФИФА.  На 15 юни 1986 г. домакините и \"лъвовете\" играха осминафинал пред около 115 000 зрители на стадион \"Ацтека\" в Мексико сити. В 34-ата минута Мануел Негрете с акробатично изпълнена странична \"ножица\" порази вратата ни за 1:0. В 61-ата Сервин фиксира крайното 2:0 и мексиканците продължиха напред, а нашите отпаднаха. За попадението на Негрете са гласували най-много хора на официалната страница на ФИФА във фейсбук в периода 31 март - 9 април. Това изненада мнозина и вече от часове вървят дискусии по социални мрежи и форуми. Като за всяка класация има доволни и недоволни. Втората група сякаш е по-голяма. Няма спор, че голът е страхотен, подобно изпълнение се вижда рядко. Не е толкова известен. На въпросния мондиал Диего Марадона вкара гол във вратата на Англия, считан от мнозина за №1. №10 тръгна с топката зад центъра и навърза половината отбор на Англия, преди да търкулне топката в мрежата за 2:0 (четвъртфиналът свърши 2:1). Шокиращо обаче изпълнението на Дон Диего не е в топ 8. Според специалисти дял за това може би има първият гол на Марадона във вратата на Питър Шилтън - с ръка, наречена Божията. Вижда се, че листата се доминира от шедьоври на латиноамериканци и холандци. Във видеата по-горе можете да си припомните първите три гола в класацията.", "date": "2018.04.10", "title": "Гол във вратата на България е №1 в историята на мондиалите (ВИДЕО)"}
{"url": "http://clubz.bg/66484-kogato_bush_i_obama_pratiha_vojnici_po_granicata_s_meksiko", "text": "Откакто обяви кандидатурата си за президент на САЩ, Доналд Тръмп изговори такива неща за имигрантите и за границата с Мексико, каквито никой друг американски президент не е казвал. Сега обаче той прибягва пряко към инструментариум, използван от неговите предшественици, изпращайки на границата войници от Националната гвардия, коментира Номаан Мърчант от Асошиейтед прес. Когато бившите президенти Джордж Буш-младши и Барак Обама разположиха гвардията по границата с Мексико, те притискаха Конгреса да приеме коренна реформа на имиграционната политика. И двамата не успяха в това начинание. Правителствен доклад от 2011 г. направи извода, че действията по изпращането на гвардията от Буш и Обама са стрували най-малко $1.3 млрд. на американските данъкоплатци.  Тръмп също се опитва да промени имиграционното законодателство. Досега обаче Конгресът е одобрил финансирането само на малка част от граничната ограда, която той обеща по време на предизборната си кампания. Затова президентът каза миналата седмица, че иска да изпрати между 2000 и 4000 войници от гвардията на границата, докато бъде издигната стената. Тръмп смята, че това разполагане е от ключово значение, за да бъде подпомогната граничната полиция на САЩ, която след известен спад миналата година отново залавя обичайния брой хора, опитващи се да я преминат (откъм Мексико).  В събота Тръмп написа в Туитър: Официални представители на щатите Тексас и Аризона обещаха първите 400 войници да бъдат разположени по границата до няколко дни, а министърът на отбраната Джеймс Матис каза, че Пентагонът ще поеме издръжката на всичките 4000, ако е необходимо, до септември.  \n\tЕто хронология на разполагането на Националната гвардия през последните години, какво са казали президентите, взели навремето решения за това, и какво беше състоянието на границата тогава в сравнение със сега:  : Обявявайки операцията, Буш призова Конгреса да приеме \"всеобхватна имиграционна реформа\". Използвайки много по-различна риторика от Тръмп, Буш каза, че имигрантите без легален статут са \"част от американския живот\".  Не повече от 6000 членове на гвардията през първата година, като броят им бе намален на 3000 през втората.  Около 2400 бяха изпратени в Аризона през първата година, според доклад за хода на операцията на гвардията от 2008 г. Други 1500 бяха изпратени същата година в Тексас, 1200 в Калифорния и 900 в Ню Мексико. Гвардейците бяха набирани от всички щати в страната.  Буш каза, че се опитва да печели време, за да укрепи кадрово граничната полиция, \"създавайки наблюдателни системи, анализирайки разузнавателни данни, изграждайки огради и прегради за автомобили, шосета за патрулиране, и обучавайки персонала.\" Той добави, че гвардейците няма да имат правоналагащи отговорности\" и че САЩ \"нямат намерение да милитаризират южната граница\".   Макар че нямаха право да арестуват, гвардейците, според данни на правителството за 2-годишния период на операцията, са помогнали за 12% от залавянията на мигранти и за 9% от случаите със заловена на границата марихуана.   1.2 млрд. долара според Сметната палата.   В статия за сп. \"Джойнт форс куотърли\" през 2009 г. майор Дейвид Чърч, командир на Националната гвардия по време на операция \"Летящ старт\", писа, че \"внезапното формиране\" на операцията е дало на Националната гвардия и на митническата служба на САЩ \"малко време за подготовка, запознаване и координация\". Двете агенции са имали трудности в комуникирането и обмяната на информация \"без предварителна координация и здраво единодействие между тях\", макар че тези проблеми постепенно са били преодолени.  КАКВО КАЗА ПРЕЗИДЕНТЪТ ОБАМА: Първоначално до 1200 гвардейци, макар че някои от тях продължиха да участват в операции, последвали първоначалното разполагане.  : Около 560 гвардейци бяха пратени в Аризона. Според генерал Хуго Салазар, командир на Националната гвардия в Аризона, всичките четири югозападни гранични щати подкрепиха операцията със собствени гвардейци. Обама каза, че гвардията може \"да помогне с разузнаване, борба с трафика на дрога и хора по границите\" и като разтоварва Граничната полиция, давайки й възможност да се занимава с правоналагащите си задължения.   Според данни на правителствената Сметна палата, от началото на разполагането до май 2011 г. гвардията е помогнала за 6% от всички залавяния на мигранти и за 2.6% от залавянията на марихуана.   110 млн. долара през първата година, според Сметната палата.  Политици повдигнаха въпроса дали разполагането си струва разходите, особено след като гвардейците нямат право да извършват арести. Джон Дейвид Франц, кметът на граничния град Идалго, щата Тексас, каза пред в. \"Вашингтон пост\": (БТА) ", "date": "2018.04.10", "title": "Когато Буш и Обама пратиха войници по границата с Мексико "}
{"url": "http://clubz.bg/66489-pratiha_kukla_na_konci_na_cacarov", "text": "За главния прокурор Сотир Цацаров е бил оставен съмнителен пакет от неизвестно лице, съобщи БНТ. Пакетът е бил оставен на служебния вход откъм ул. \"Алабин\" в Съдебната палата. Сотир Стефанов Цацаров глобен 300 лв. от Инспектората При проверката на скенер е установено, че вътре в пакета е намерена кукла, омотана с кабели, контакти и щепсели. Изпратен е сигнал до МВР. Към мястото на инцидента веднага са изпратени екипи на МВР и ДОТИ, които проверяват съдържанието на пакета дали има бомба, или не. Очаквайте подробности.", "date": "2018.04.10", "title": "Пратиха кукла на конци на Цацаров"}
{"url": "http://clubz.bg/66477-zashto_iztochnoevropejcite_haresvat_lideri_kato_orban", "text": "Кое е общото между Ангела Меркел и Виктор Орбан? Само едно: и на двамата им предстои четвърти мандат във властта. В политическо отношение те не мелят заедно, а Орбан има едно сериозно предимство пред германската канцлерка: на него няма да му се налага да се съобразява с никакви коалиционни партньори. За това Меркел може само да му завижда. Всъщност тя трябва да се страхува от него. Защото Орбанова Унгария е нещо като модел за отказ от либералния консенсус в Европа, установен след 1945 година. Неговата власт представлява демократично легитимирано еднопартийно управление - нещо средно между демокрация с дефекти и авторитарния стил на Путин и Ердоган. Орбан нарича това управление \"нелиберална демокрация\".  Орбанизмът съществува и извън пределите на 10-милионната държава. Управляващата в Полша партия \"Право и справедливост\" с всички сили подражава на унгарския си брат и политически близнак, Чехия и Словакия също не крият симпатиите си към унгарския модел за радикално преустройство на държавата. Четирите страни образуват Вишеградската група и образуват ядрото на съпротивата срещу Брюксел, когото те обвиняват в настойничество.  Едва ли е имало други избори в някоя от по-малките страни-членки на ЕС в последните години, които да са били с подобно важно значение за отношенията между Западна и Източна Европа, както унгарските. А войнственото предсказание на Оран само го потвърждава: 2018 щяла да бъде \"годината на големите битки\", прогнозира той. Сега 54-годишният унгарец явно се чувства призван да поведе нови битки срещу Брюксел. Вавилонското неразбирателство между някои от старите и нови страни-членки на общността, е възел, труден за  разплитане. Изтокът не разбира мултикултурния дух на Запада, камо ли пък да го приема. Погледнато от камбанарията на Запада пък, \"Фидес\" на Орбан и \"Право и справедливост\" на Качински са дяснопопулистки партии, които се държат непослушно и неблагодарно спрямо ЕС, макар да извличат от него само изгоди. Едно е ясно: с Орбан е свързано най-голямото предизвикателство за ЕС в най-новата му история, започнала с източното разширяване. Орбан е пионерът на еднопартийното управление в ЕС, а в по-глобален мащаб се нарежда до новите защитници на т.нар. демократурата (демокрация плюс диктатура) като Путин, Тръмп, Ердоган. Всички те са естествени врагове на онова, което в продължение на десетилетия винаги е споявало Европа: демокрацията, свободата на мненията и печата, правовата държавност. Ако победоносният ход на Оран в неговата страна е толкова голям, то е и защото консервативните партии в Европейския парламент безучастно наблюдават демонтажа на унгарската държава. Европейската народна партия (ЕНП), и най-вече най-голямата национална фракция вътре в нея - германските консерватори - се нуждаят от гласовете на евродепутатите от \"Фидес\", защото не желаят социалистите да получат превес в Европарламента. С други думи: ЕНП закриля Орбан по чисто лични подбуди, а дори и да му отправя някои вяли критики, те звучат крайно неправдоподобно. При това положение не е чудно, че партията на Орбан можеше да си позволи лукса да се яви на изборите без всякаква програма. Напълно достатъчно се оказа посланието \"Да защитим Унгария!\" – т.е. никакви бежанци. Ако ЕС иска да реши вътрешната си криза, той трябва да се научи да разбира другите. Например това, че близкото минало на Източна Европа е коренно различно от това на Западна Европа. Склонността към авторитарно управление е много по-силно изразена в Полша, Унгария или Сърбия, където този управленски стил е познат от времената на социализма. Ако авторитаризмът там и днес отново е на мода, това е своего рода компенсация за наложения на тези държави идеологически отказ от национално-държавна идентичност до 1989 година. Източноевропейските държави явно изпитват нуждата да наваксат онова национално развитие, което са изпуснали, преди да се почувстват готови да се претопят в европейското единство. А тяхната отбранителна позиция спрямо бежанците, при това мюсюлмани, се обяснява чисто и просто с липсата на опит в отношенията с чужденци. Който е израснал в среда, напълно различна от тази в един Мюнхен, Копенхаген или Лион например, естествено има огромен проблем да приеме налаганата от Запада политическа коректност. Но независимо от всичко това, договорът си е договор. Унгария се присъедини към ЕС, Полша - също. Това ги задължава да спазват правилата, които им бяха добре известни още преди да влязат в общността. Сега има нужда от посредничество – още преди страните от Западните Балкани да бъдат приети в ЕС. Защото те - почти без изключение - също симпатизират на Орбан и сие. ЕС го очакват нови главоболия!", "date": "2018.04.10", "title": "Защо източноевропейците харесват лидери като Орбан"}
{"url": "http://clubz.bg/66495-igrach_na_ludogorec_e_globen_s_3000_leva", "text": "Футболистът на \"Лудогорец\" Върджил Мисиджан е глобен с 3000 лева от дисциплинарната комисия на БФС \"за показване на неприличен жест без форма на дискриминация\", съобщи футболната ни централа. \"Лудогорец\" обърна ЦСКА-София в луд мач с 5 гола и червен картон (СНИМКИ) Санкцията е заради начина, по който холандецът изрази радостта си след третия гол в мача \"Лудогорец\" - ЦСКА-София (3:2) миналия петък. Мисиджан асистира на поляка Якуб Швиерчок, след което неколцина от \"орлите\" отидоха до трибуната с  фенове на \"червените\" в сектор \"А\" и защитени от оградата и плексигласа бурно ликуваха няколко секунди. Наказанието на Мисиджан е по същия член от дисциплинарния правилник, по който 3000 лв. отнесе Фернандо Каранга за жеста с рязането на глава след победното попадение във вратата на \"Левски\" (1:0). За пореден път обаче ставаме свидители на странни действия от страна на футболния дисцип. Защо са си избрали точно Мисиджан остава загадка. Факт е, че той се държеше най-провокативно, но и други от съотборниците му не останаха по-назад. Тяхното поведение явно не е проблем за комисията. За същия мач Димитър Димитров-Херо е лишен от правото да изпълнява треньорски функции на скамейката на тима си за една среща заради изгонването си през второто полувреме. Общата глоба на бургазлията е 2000 лв., 1000 от които са за хвърлената акредитация, която е своеобразен \"паспорт\" за всеки двубой. Този път първенец по парични санкции е \"Берое\". На старозагорци ще бъдат удържани 7300 лв. от парите от тв права заради различни прояви на публиката им по време на местното дерби с \"Верея\". Клубът се задължава да заплати щетите на ст. \"Трайс арена\", дело отново на агитката. Официализирани са наказанията на трима от ЦСКА-София заради червен и натрупани жълти картони - Жеферсон (1 мач), Фернандо Каранга (2 мача) и Станислав Манолев (1 мач). Те ще пропуснат дербито с \"Левски\" за Купата на България в сряда от 18 часа, както и Иван Горанов от \"Левски\".", "date": "2018.04.10", "title": "Играч на \"Лудогорец\" е глобен с 3000 лева"}
{"url": "http://clubz.bg/66486-a_vashiqt_profil_iztekyl_li_e_ot_facebook_proverete", "text": "Изтекъл ли е и вашият профил във Facebook към Cambridge Analytica?  През последните дни от социалната мрежа постепенно пращат съобщения на всички засегнати. Все пак става дума за поне 87 млн. профили. Близо 35 000 от тях обаче са на българи. Скандалът расте: данни на 87 млн. фейсбук потребители - при Cambridge Analytica Повечето от тях са в САЩ, по-малко - във Великобритания, но потенциално всеки може да е засегнат, ако има приятели в чужбина, ползвали апликацията \"\"This is You Digital Life\".  Сега вече може и да не чакате и да проверите дали сте сред тях директно във Facebook -  Зукърбърг: Фейсбук ще има нужда от няколко години, за да разреши проблемите си Това е поредния опит на компанията да успокои потребителите си. Те обещават нито една апликация да няма подобен достъп в бъдеще. Тази вечер създателят на социалната мрежа Марк Зукърбърг ще отговаря на въпроси в Сената за скандала. Междувременно съоснователят на Apple Стив Возняк заяви, че напуска Facebook заради начина, по който борави с личните данни на потребителите. Той каза, че би предпочел да си плаща за FB, отколкото личните му данни да се използват за реклама.  Зукърбърг: Фейсбук ще има нужда от няколко години, за да разреши проблемите си", "date": "2018.04.10", "title": "А вашият профил изтекъл ли е от Facebook? Проверете!"}
{"url": "http://clubz.bg/66494-po_zaryka_na_borisov_otteglqt_promenite_za_telk", "text": "Часове преди обявения за 11 ч утре национален протест на хората с увреждания, \"по личното разпореждане\" на премиера Бойко Борисов здравното министерство оттегля предложените промени в начина, по който ще се издават удостоверения за ТЕЛК. Това съобщи министърът на здравеопазването Кирил Ананиев след среща в Министерския съвет, цитиран от \"Фокус\". Над 800 000 души в България получават инвалидни пенсии и добавки, половината от тях са по решение на ТЕЛК. Решението е взето след среща при Борисов, на която са присъствали вицепремиерът Томислав Дончев, финансовият министър Владислав Горанов и министърът на социалната политика Бисер Петков. Така реформата в медицинската експертиза на трудоспособността и инвалидните пенсии, подготвяна още от предишния кабинет, когато социален министър беше Ивайло Калфин, замръзна. Още оттогава датира предложението експертизата на трудоспособността да се прави от две комисии, а не както е сега - от една. Целта е медицинската експертиза, която се изготвя от трудово-експертните лекарски комисии (ТЕЛК), да не води автоматично до отпускане на пенсии. Такива ще бъдат отпускани, ако втора комисия прецени дали човекът може да работи. Очакваше се на протеста пред Министерския съвет утре да се съберат над 6000 души с увреждания. Демонстрацията е организирана от 20 национално представителни организации, а подкрепа има и от КНСБ. Протестната нота на организациите бе връчена на социалния министър Бисер Петков още на 1 март тази година на заседание на Националния съвет по интеграция на хората с увреждания. Самият Петков намери за нужно чак днес да отговори с \"отворено писмо\", в което нарича \"внушение\" твърденията на засегнатите, че готвените промени правилника и наредбата за медицинската експертиза ще доведат до това между 100 000 и 150 000 души с увреждания да спрат да получават обезщетения.  Социалният министър vs организациите на хора с увреждания", "date": "2018.04.10", "title": "По заръка на Борисов оттеглят промените за ТЕЛК "}
{"url": "http://clubz.bg/66497-pirin_pak_sybra_zelenite_hora", "text": "Днес и утре, когато в София се провежда неформалната среща на екоминистрите от ЕС, ще има и протести в защита на Национален парк Пирин. Инициаторите са известни - коалицията от неправителствени организации и граждански групи \"За да остане природа в България\". В София министрите обсъждат мръсния въздух и климатичните промени. Предстоящата в края на годината Конференция на страните по Рамковата конвенция на ООН по изменението на климата ще бъде акцент през втория ден от срещата. В първия въпросите за Пирин бяха отклонени. По традиция - добре охранявани от силите на реда и сигурността. Чистият въздух - въпрос на навици  ", "date": "2018.04.10", "title": "Пирин пак събра зелените хора "}
{"url": "http://clubz.bg/66483-posreshtame_ekoministrite_na_es_s_iskane_za_ministerski_ostavki", "text": "Протест посрещна и протест ще изпрати министрите на екологията на страните от Европейския съюз, които участват в неформална среща в София на днес и утре. Природозащитниците настояват за оставките на вицепремиера Валери Симеонов и на министъра на околната среда и водите Нено Димов заради правителственото решение за Национален парк \"Пирин\".  Както е известно, през декември м.г., на последното заседание на Министерския съвет преди новогодишните празници, бе решено планът за управление на парка да бъде изменен като така се разшири възможността за изграждане на ски писти и съоръжения. Според екозащитниците кабинетът е оставил вратичка за застрояването на 48% от територията на парка, докато Нено Димов твърди, че става въпрос за не повече от близо 3 на сто, а тези 48% идват от дадената възможност да се правят водохващания. По закон такива се правят само за питейни нужди, но еколозите се съмняват, че ще бъдат ограничени само до тях и смятат, че вода ще се черпи и за захранване на изкуствен сняг за нови ски писти. Екоминистърът Нено Димов нарече протеста за Пирин \"неомарксистки\" Демонстрацията се подготвя от \"За да остане природа в България\" от повече от седмица. Основният протест е насрочен за 17 ч пред Националния дворец на културата (НДК), където министрите заседават. Часът не е случайно избран - за тогава бе насрочена пресконференцията им.  .  Така и  . За Пирин и Витоша - много въпроси, малко отговори т екокоалицията поставят няколко искания: На влизане в НДК екоминистрите от ЕС бяха посрещнати от демонстрация за спасяване на моретата.  Протестите срещу правителственото решение за парк \"Пирин\" продължават вече почти половин година, но правителството не отстъпва от решението си. При изслушванията си в Европейския парламент през януари, когато България поемаше председателството на ЕС, и премиетът Бойко Борисов, и Нено Димов бяха подложени на кръстосан разпит по темата от евродепутатите. И двамата увериха Брюксел, че националният парк няма да бъде застрояван. Междувременно, по сигнал на екозащитниците, прокуратурата започна проверка за нарушения на концесионния договор за стопанисването на ски зоната в Банско от страна на концесионера \"Юлен\" АД. Едно от основните питания е кой стои зад офшорното дружество въпреки обществената тайна, че е собственикът на ПИБ и председател на Федерацията по ски Цеко Минев. Или поне така потвърди в тв интервю през февруари самият Борисов. Любопитното е и, че федерацията получава пари от държавата за организиране ски състезанията, в това число светвните купи по ски и сноуборд в Банско, а на свой ред федерацията прави плащания към \"Юлен\" за наеми на писти и пр. За Пирин и Витоша - много въпроси, малко отговори", "date": "2018.04.10", "title": "Посрещаме екоминистрите на ЕС с искане за министерски оставки"}
{"url": "http://clubz.bg/66487-sydyt_v_strasburg_reshava_za_carskite_imoti_v_chetvyrtyk", "text": "Европейският съд по правата на човека (ЕСПЧ) в Страсбург ще се произнесе с решение в четвъртък по делата, заведени от Симеон Сакскобурггоски срещу България заради т.нар. \"царска реституция\". Това съобщи самата институция. Решението ще е достъпно в интернет страницата на съда преди обед на 12 април. Трите жалби на бившия цар и премиер и представители на семейството му засягат съдбата на т.нар. царски имоти. Първата жалба е още от 2010 г. - след като през есента на 2009 г. 41-ото Народно събрание прие мораториум върху разпореждането с вещи и имоти, възстановени на наследниците на цар Фердинанд - под нея са се подписали и други наследници, освен Сакскобургготски и сестра му княгиня Мария Луиза. Мораториумът бе наложен под условие - до \"приемането на специален закон\" за имотите на бившия монарх, какъвто до ден днешен така и не е подготвен и приет. Тогавашният национален омбудсман Гиньо Ганев сезира Конституционния съд заради въпросния мораториум. Магистратите обаче отхвърлиха искането с мотив, че омбудсманът няма право да оспорва решения на Народното събрание, а само приети нормативни актове, засягащи правата на гражданите.  Другите две жалби до Съда в Страсбург са подписани само от царя и княгинята. Те са по повод на трите влезли в сила съдебни решения, с които имотите \"Ситняково\" и \"Саръгьол\" бяха присъдени на държавата, а за  имението \"Кричим\" бе потвърден отказът на държавата да го върне на семейството. Решението на Съда в Страсбург се очаква да е ключово за това как ще се процедира оттук нататък по темата \"царски имоти\". В момента има висящи съдебни дела, стигнали до различни инстанции, за някои от имотите на бившщата царска фамилия - става дума за дворец \"Царска Бистрица\" в Боровец, за двореца \"Врана\", стопанство \"Врана\", гори в Рила. В края на 2017 г. През ноември 2017 г. изненадващо се появи новина, че регионалното министерство ще поиска спиране на делата за собствеността на \"Царска Бистрица\" и \"Врана\", а работна група в Министерството на правосъдието подготвя споразумение със Сакскобургготски. В началото на декември миналата година идеята за спиране на делата бе ревизирана, но се заговори отново за писане на закон за царските имоти - каквато е препоръката на приетия през 2009 г. мораториум. ", "date": "2018.04.10", "title": "Съдът в Страсбург решава за царските имоти в четвъртък"}
{"url": "http://clubz.bg/66490-bryuksel_zamrazi_%E2%82%AC45_mlrd_evrofondove_za_chehiq", "text": "Европейската комисия замрази финансиране за 4.46 милиарда евро (113 милиарда крони) за Чехия, а хиляди чехи излязоха на протест с искания за оставката на премиера Андрей Бабиш, разследван за злоупотреби с европари. Средствата са за предприемачество и иновации и са замразени за няколко месеца, уточни говорителка на Министерството на финансите. Те са за периода след 2015 година, като предишни финансови решения не са засегнати. В началото на януари т.г. доклад на Европейската служба за борба с измамите OLAF установи  нередности с финансирането на проект на  Бабиш, известен като \"Щъркелово гнездо\". През 2008 г. милиардерът Бабиш, сочен за един от най-богатите хора в Чехия, прикрил собствеността си върху агроконферентния център, за да получи проекта субсидия от 2 млн. евро.  След като европарите били получени, фирмата отново се върнала в холдинга на Бабиш Agrofert, най-големия работодател в Чехия. Замразяването на еврофондовете идва на фона на политическата криза в страната. През януари кабинетът на Бабиш изгуби вот на доверие и сега той е начело на служебно правителство и със свален имунитет именно заради скандала с евросредствата.  Макар партията на Бабиш - ANO, да спечели изборите миналата есен, тя има малцинство в парламента и никой не иска да управлява с нея, поне докато Бабиш е премиер, стана ясно още в началото на годината. Президентът Милош Земан, преизбран през януари, обеща да връчи на Бабиш мандат за съставяне на правителство, но за тази цел той трябва да намери коалиционни партньори. Преговорите със социалдемократите се провалиха на 6 април и Бабиш не казва какво смята да предприеме. Той ще срещне със Земан по-късно днес. Чешкият парламент свали имунитета на премиера Бабиш  Хиляди чехи излязоха на протести вчера с искане за оставката на премиера Андрей Бабиш. Според демонстрантите човек, срещу когото се отправят криминални обвинения, не следва да бъде начело на правителството. Снощи няколко хиляди демонстранти се събраха на Вацлавския площад в Прага, а около 2000 - в Бърно, втория по големина град в Чехия. Бабиш ще приеме варианта, в който президентът Земан може да даде право на някой друг от АНО да сформира ново чешко правителство, казва премиерът в интервю за вестник Lidove noviny (LN). Бабиш обаче каза, че не очаква Земан да предприеме такава стъпка. \"Ако ми каже, че иска да овласти Ричард Брабек (министър на околната среда), ще уважа това\", казва обаче Андрей Бабиш. Земан държи на думата си, той ми даде обещание и време до края на юни, заяви още милиардерът-премиер, който досега е отхвърлял възможността да не бъде начело на правителството. В края на февруари Бабиш заяви, че ще бъде единственият кандидат на АNO за премиер \"до смъртта си\".", "date": "2018.04.10", "title": "Брюксел замрази €4.5 млрд. еврофондове за Чехия"}
{"url": "http://clubz.bg/66469-rublata_prodyljava_da_pada", "text": "Руската рубла преживя днес още по-голям срив и падна с повече от 1 процент, предаде Ройтерс. В 7,20 часа по Гринуич (10,20 часа московско и българско време) 1 долар се разменяше срещу 61,37 рубли, а 1 евро - срещу 75,70. Курсът на рублата понесе вчера най-големия дневен спад от над три години, а акциите на водещи руски компании се сринаха. Това се случи, след като инвеститорите реагираха на новите санкции, наложени от САЩ срещу някои от най-големите руски магнати. Борсов срив на компании на Дерипаска Олег Дерипаска губи почти $1 млрд. долара след новите санкции от САЩ Санкциите бяха обявени на 6 април и са насочени към длъжностни лица и бизнесмени от най-близкия кръг на президента Владимир Путин. Мерките са в отговор на предполагаемата руска намеса в президентските избори в САЩ през 2016 г. Последиците могат да застрашат крехкото възстановяване на руската икономика, която едва започна да се съживява след вълната от санкции, обявени заради анексията на Крим през 2014 г. и конфликта в Източна Украйна. Акциите на двете най-големи руски банки - Сбербанк и ВТБ, поевтиняха съответно със 17,3 на сто и 9,1%. Държавната Сбербанк традиционно се възприема като барометър за цялостното състояние на руската икономика, отбелязва Ройтерс. На фондовия пазар акциите на компаниите на алуминиевия магнат Олег Дерипаска загубиха над половината от стойността си. Това стана, след като той също попадна под американски санкции заедно с още шестима олигарси. Санкционирани бяха и компаниите им. Олег Дерипаска губи почти $1 млрд. долара след новите санкции от САЩ", "date": "2018.04.10", "title": "Рублата продължава да пада"}
{"url": "http://clubz.bg/66470-i_kosovo_pod_vypros_za_sreshtata_na_vyrha_es_zapadni_balkani_v_sofiq", "text": "След като участието на няколко държави в срещата ЕС - Западни Балкани през май в София е под въпрос заради Косово, днес стана ясно, че и президентът на Косово Хашим Тачи не е сигурен участник. Засега не е сигурно участието на Сърбия, Испания, а навярно и на Румъния, Гърция, Кипър и Словакия. Премиерът Бойко Борисов обаче заяви, че е оптимист за срещата. Борисов е на посещение в Мостар (Босна и Херцеговина), където, както Клуб Z писа, ще разговаря със сръбския президент Александър Вучич в опит да посредничи между Белград и Прищина и да осигури участието на Сърбия в срещата на високо равнище на 17 май в София.  Испания и Сърбия дадоха заявки, че може и да не присъстват заради поканата и към Косово. Най-младата балканска държава не е призната още от членките на ЕС Румъния, Гърция, Кипър и Словакия. Затова и в международните медии се появиха спекулации, че те обмислят да последват примера на Испания и Сърбия, като бойкотират срещата на върха. Ще бъде ли бойкотирана срещата на върха ЕС-Западни Балкани До момента само испанският премиер Мариано Рахой е заявил категорична позиция и не е потвърдил участие. Мотивите му са, че това може да е сигнал към сепаратистите в Каталуня да оправдаят разделянето на Испания. Сръбският премиер Ана Бърнабич пък заяви, че Белград ще изчака да види как ще се развият събитията и тогава ще вземе решение. През миналата седмица това направи и президентът Вучич. Срещата е предвидена в два панела - 28-те държави членки на Съюза на 17 май, а на следващия ден - 28 + 6, т.е. ЕС плюс Албания, Босна и Херцеговина, Сърбия, Черна гора, Македония и Косово. Неин домакин е премиерът Бойко Борисов, но формалният такъв е председателят на Европейския съвет Доналд Туск и поканите за срещата идват от негово име. Той ще представлява ЕС заедно с председателя на Европейската комисия Жан-Клод Юнкер. Дипломатически източници коментираха пред Клуб Z, че вероятно всички 28 държави, в т.ч. и Испания, ще участват в първия панел. \"Последните няколко години всички с радост наблюдаваме как икономиката, финансите, инфраструктурните проекти започнаха да вървят нагоре. В едно нещо съм абсолютно убеден - ЕС иска мир и просперитет на Балканите. Президентът Вучич полага огромни усилия, знам колко му е трудно, за да продължи процеса и да запази мира. Истински се надявам, че и колегата в Косово ще продължи в същия дух. Тези провокации напоследък тревожат всички, защото раните са много пресни\", посочи още На въпрос към Външно министерство потвърдил ли е Тачи участие, препратиха за отговор към Министерския съвет. Въпреки че преди седмица министърът на външните работи Екатерина Захариева обяви пред медии кои държави засега не потвърждават. От  Участието на Косово в подобен вид формати винаги се споменава в \"бележка под линия\" като се посочва, че това участие не определя развитие на статута й ", "date": "2018.04.10", "title": "И Косово под въпрос за срещата на върха ЕС - Западни Балкани в София"}
{"url": "http://clubz.bg/66482-kogato_lyjlivo_ovcharche_prez_den_vika_vyyylk", "text": "Когато премиерът на една страна системно и непрекъснато:  - вещае страховити сценарии пред човечеството;  - намеква за катастрофични развития на процесите в геополитиката;  - говори с прекомерно разтревожен песимизъм за лошите дни, очакващи света, континента и региона; - прогнозира конфликти с висока интензивност между великите сили; - интересува се с показна загриженост за бомбоубежищата; - и се безпокои за пълчищата бежанци, които всеки момент могат да ни залеят... То е въпрос на време доверчивият ни народец, чието мнение се формира от телевизиите, а позициите му се определят от подкупните социологически агенции, да се подплаши не на шега. И народецът ни е вече подплашен, страхува се от всичко, а най-много се страхува от собствения си страх. Твърде лесно и безкрайно леко се управлява един подплашен народец. Той навежда главици и върви покорно, желаещ само едно - някой да го обгрижва и напътства, да го пази и му спестява бремето да мисли.  Само че ако се пренавият със страхотии пружините на покорното и послушно, стресирано и уплашено стадо, то може де се юрне със страшна скорост във всички посоки едновременно и да стъпче както тучните си пасбища, така и опазващите го овчарски кучета, а защо не и своите овчари, особено ако те станат някой ден лъжливи овчарчета, викащи през ден: \"Въъъълк!\"    ", "date": "2018.04.10", "title": "Когато лъжливо овчарче през ден вика: \"Въъълк!\""}
{"url": "http://clubz.bg/66474-rusiq_kani_eksperti_da_tyrsqt_himikali_v_duma", "text": "Русия е готова да съдейства за уреждане на посещение тази седмица на специалисти от Организацията за забрана на химическите оръжия (ОЗХО) на мястото на предполагаемо нападение с отровен газ в Сирия, заяви днес висш руски депутат, цитиран от Асошиейтед прес. САЩ пращат бойни кораби към Сирия Евгений Серебренников от комисията по отбрана на Съвета на Федерацията каза пред агенция РИА Новости, че Русия няма търпение ОЗХО \"най-сетне да започне да изпълнява функциите, за които е създадена\". Руското предложение идва в момент, когато американският президент Доналд Тръмп заплашва с предстоящ военен удар срещу Сирия, отбелязва АП. Според сирийски активисти 40 човека са загинали в събота вечерта при химическо нападение в град Дума - последната бунтовническа крепост край Дамаск. Опозицията обвинява сирийските правителствени сили за атаката. Правителството категорично отхвърля обвиненията. САЩ и редица други страни нямат конструктивна позиция за ситуацията в Сирия, те отказват да погледнат реалността в очите, но Руската федерация няма да се откаже от дипломацията за разрешаването на сирийската криза. Това заяви говорителят на Кремъл Дмитрий Песков, предава РИА Новости. Говорителят на руския президент отбеляза, че нито една страна не е споменала за необходимостта от безпристрастно разследване на предполагаемата химическа атака в сирийския град Дума. Същевременно Песков увери, че Русия няма да се откаже от дипломатическите усилия, насочени към разрешаване на сирийската криза.  \"Светът трябва да види, че се въздава правосъдие\" В събота, 7 април, неправителствената организация \"Белите каски\", която действа в Сирия в районите на активност на сирийската опозиция, базираната в Лондон Сирийска обсерватория за човешки права, Сирийско-американското медицинско общество и още редица и правозащитни организации съобщиха, че над последното гнездо на съпротива на терористите в сирийския район Източна Гута е хвърлена хлорна бомба, загинали са около 40 души, а още десетки са ранени, припомня \"Фокус\". Както Дамаск, така и Москва отрекоха информацията. Съобщенията обаче предизвикаха остра реакция на международната общност. След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия.За спешната среща настояха САЩ и още осем други държави, включително постоянните членове Франция и Великобритания. В ранните часове на понеделник, 9 април, бе нанесен масиран ракетен удар по военновъздушната база Т-4 в провинция Хомс. Както съобщи сирийската държавна агенция SANA, позовавайки се на военен източник, в резултат от атаката има загинали и ранени военнослужещи. По-късно базираната в Лондон Сирийска обсерватория за човешките права (СОЧП) приведе данни за най-малко 14 загинали, включително – според активистите – военни на съюзника на Дамаск – Иран. Все още не е ясно кой стои зад ракетната атака срещу базата на сирийската база в Хомс, макар местните медии да твърдят, че отговорни за нея са САЩ. Пентагонът отрече участието си в операцията, а по-късно – и Париж. Москва и Дамаск обвиниха Израел за атаката.   \"Светът трябва да види, че се въздава правосъдие\"", "date": "2018.04.10", "title": "Русия кани експерти да търсят химикали в Дума"}
{"url": "http://clubz.bg/66476-srivyt_na_smartfonite_v_kitaj_prodyljava", "text": "Най-големият пазар на смартфони в света - този в Китай - продължава да се срива, сочат данни от първото тримесечие на годината на местния Институт по информация и комуникации (CIIC). През март в страната са продадени едва 28 млн. бройки, спад с 29% спрямо същия месец на 2017 г. За тримесечието са продадени 81,78 млн. бройки, спад от 27% на годишна база. Пристрастяването към смартфоните е реално. Както и свързаните с него рискове от психични болести Именно прз 2017-а, за пръв път от осем години насам умните телефони отбелязаха спад в Китай. Бяха продадени 459 млн. устройства, с 4% по-малко спрямо 2016 г.  Производителите веднага реагираха и през март са се появили едва 68 нови модела, с 37% по-малко спрямо март 2017 г.  Анализаторите още не бързат да вадят изводи за спада, но според повечето става дума за чисто пренасищане на пазара. Над 770 млн. китайци имат смартфони, те са с достъпни цени за местните и въпреки постоянното излизане на нови модели, не се нуждаят от смяна често.  Xiaomi продаде 10 млн. смартфона през септември Същевременно, китайските фирми продължават да са все по-успешни, след като през последните години бяха допуснати на западните пазари. Huawei, най-големите в Китай, растат все по-главоломно в САЩ и Европа, същото важи и за Xiaomi и Lenovo. Xiaomi продаде 10 млн. смартфона през септември", "date": "2018.04.10", "title": "Сривът на смартфоните в Китай продължава"}
{"url": "http://clubz.bg/66480-socialniqt_ministyr_vs_organizaciite_na_hora_s_uvrejdaniq", "text": "Ден преди планирания за утре пред Министерския съвет национален протест на хората с увреждания социалният министър Бисер Петков отговори с официално писмо на протестната им нота. Тя му беше връчена от 20 национално представителни организации, в които членуват над 200 000 хора с увреждания. Хората протестират срещу подготвените промени в медицинската експертиза. Те предвиждат част от хората с увреждания, които понастоящем получават инвалидна пенсия, да спрат да я получават, ако бъде преценено, че имат физическата възможност да работят. Нотата бе представена на министъра още на 1 март на заседание на Националния съвет за интеграция на хората с увреждания. Организациите са недоволни от промените в начина на предоставяне на медицинска експертиза, както и в оценката на работоспособността на хората с увреждания. Сега в решенията на ТЕЛК-овите комисии подобно разделение не съществува. Според организациите всеки четвърти човек с увреждане у нас живее с доходи до 250 лева и под линията на бедност. Предложенията на властта за реформи щели да доведат единствено до отнемане на инвалидни пенсии на 100 000-150 000 души. Инвалидни пенсии в България получават над 800 000 души, като половината от тях са с решения на ТЕЛК. В протестната си нота от 20-те национално представителни организации на хора в увреждания   за правата на членовете им и настояват за отговор, като обявяват, че напускат заседанията на Националния съвет за интеграция на хората с увреждания към Министерския съвет и обявяват готовност за протести, първият от които е утре. Днес министър Бисер Петков реши да отговори на организациите на хората с увреждания в отворено писмо. В него се оспорват констатациите за последиците от планираната реформа, а социалният министър отправя и индиректни упреци за липса на конструктивен диалог. Отговори на конкретни въпроси, поставени в нотата няма. Министър Петков нарича \"внушение\" тезата на организациите на хората с увреждания, че планираните промени ще доведат до отнемане правото на инвалидна пенсия“ и казва, че дори и представеният за обсъждане модел да не е съвършен, то  .", "date": "2018.04.10", "title": "Социалният министър vs организациите на хора с увреждания"}
{"url": "http://clubz.bg/66481-bylgariq_vtora_v_es_po_broj_jertvi_na_pytq", "text": "България е втора в Европейския съюз по брой на жертвите в пътни злополуки, сочат данни на Световната здравна организация. През 2017 г. у нас  . Изпреварва ни само Румъния с 98 жертви на един милион души. Двете страни са единствените в Евросъюза с над 80 смъртни случая на 1 млн. жители.  КАТ ще се вика само при катастрофи с пострадали Броят на жертвите в България е   Общо за ЕС спадът е с 2%. Между 2010 г. и 2017 г. у нас  , а в ЕС - с 20. Въпреки намалението обаче, продължава да е почти двойно по-висок от средното за ЕС. Независимо, че още през 2015 г. премиерът Бойко Борисов поиска от МВР драстични мерки за овладяване на катастрофите по българските пътища. Миналата година 25 300 души са изгубили живота си по пътищата на ЕС и това е с 300 по-малко, отколкото през 2016 г. и с 6200 по-малко, отколкото през 2010 година.  Европейските пътища остават сред най-безопасните в света, като водещи в това отношение са Швеция (25 смъртни случая на един милион жители), Великобритания (27), Холандия (31) и Дания (32). Най-голям спад на смъртните случаи в сравнение с 2016 г. е отчетен в Естония и Словения - съответно с 32 и 20 на сто. Въпреки това Европейската комисия отбелязва, че постигането на целта за намаляване наполовина на смъртните случаи на пътя между 2010 и 2020 г. ще бъде много трудно. Статистиката сочи, че 135 000 души са били тежко ранени в пътни произшествия миналата година - основно пешеходци, колоездачи и мотоциклетисти. Отчита се, че пътните злополуки водят до разходи от около 120 милиарда евро годишно.", "date": "2018.04.10", "title": "България втора в ЕС по брой жертви на пътя"}
{"url": "http://clubz.bg/66479-syvetnik_v_blagoevgrad_sydi_jurnalistka_ne_bil_privyrzan_kym_kmeta", "text": "Общинският съветник от „Партия на зелените“ в Благоевград Андон Тодоров е завел иск срещу главната редакторка на   Мариета Димитрова. Политикът е отправил частичен иск от 5000 от цялостен от 50 000 лева по Закона за задълженията и договорите. Тодоров твърди, че в свой коментар Димитрова е използвала \"невярна и злонамерена информация, целяща да дискредитира моето име\". Коментарът на Мариета Димитрова е публикуван на 28 ноември 2017 г. със заглавие „ “. Част от него е посветена на Андон Тодоров: \"През 2017 година публикувах разследване за Програмата за енергийна ефективност. В това разследване написах, че братът на Андон - Венци Тодоров, управител на фирма \"БГ еврострой АВМ\" ЕООД, е прибрал 840 278,12 лв. с ДДС от саниране на два блока в квартал \"Струмско“, припомня журналистката. Разследването тогава бе публикувано и в Клуб Z - \" \", и в него Мариета Димитрова разкри връзките между общински съветници в Благоевград и фирмите, които санират блокове в общината. Андон Тодоров не оспорва тази връзка в исковата си молба: По-късно общинският съветник става управител на фирмата, с чиито поръчки иначе нямал общо. Разследванията на Мариета Димитрова за санирането ѝ донесоха редица журналистически награди – тя спечели приза в категория \"Онлайн медии\" на конкурса \"Валя Крушкина – журналистика за хората“. Получи почетна грамота от програмата \"Достъп до информация\" за използване на Закона за достъп до обществена информация за разкриване на нередности при санирането. Нейно разследване бе включено и в \"Черна книга на българските данъкоплатци 2017“ - \" \"", "date": "2018.04.10", "title": "Съветник в Благоевград съди журналистка. Не бил \"привързан\" към кмета"}
{"url": "http://clubz.bg/66478-youtube_sybirala_danni_za_deca_nezakonno", "text": "Коалиция от 23 неправителствени организации, защитаващи правата на потребителите, са подали оплакване до Федералната комисия по търговията в САЩ, че компанията Google нарушава законите за закрила на детето чрез събиране на лични данни и реклама на лица на възраст под 13 години. Това става чрез платформата за споделяне на видеосъдържание YouTube, пише британският вестник \"Гардиън\". Групата, която включва Кампанията за безгрижно детство (CCFC), Центъра за цифрова демокрация и 21 други организации, посочва, че въпреки че Google твърди, че YouTube е платформа, адресирана само до лица над 13-годишна възраст, добре знае, че деца и под тази възраст използват сайта. Групата твърди още, че Google събира лична информация за деца под 13 години, като например местоположение, идентификатори на устройства и телефонни номера, и ги проследява на различни уебсайтове и услуги, без предварително да получава съгласието на родителите, както се изисква от Закона за защита на поверителността на децата онлайн. От коалицията настояват федералната комисия бързо да разследва и санкционира интернет гиганта за грубото погазване на законите. Групата твърди още, че YouTube е най-популярната онлайн платформа за деца в САЩ, използвана от около 80% от малчуганите на възраст от 6 до 12 години. Google има специално приложение за деца - YouTube Kids, създадено през 2015 г. и предназначено да показва подходящо съдържание и реклами на деца. Също така от компанията наскоро предприеха действия, за да наемат хиляди модератори. Те ще преглеждат съдържанието на основния YouTube канал след масовите критики, че компанията допуска публикуването на материали с обидно съдържание, включително такова, което може да разстрои децата. Как да повлияем на президентските избори в САЩ чрез YouTube? Но според коалицията това не е достатъчно. Според Джеф Честър от Центъра за дигитална демокрация Google действа двулично - твърди, че в своите условия на услугата е описано, че е само за  деца над 13-годишна възраст, докато съзнателно привлича по-малките в дигиталната площадка с реклами. Говорител на YouTube заяви:", "date": "2018.04.10", "title": "YouTube събирала данни за деца незаконно"}
{"url": "http://clubz.bg/66465-yuliq_skripal_e_izpisana_ot_bolnicata_kriqt_q_na_sigurno_mqsto", "text": "Юлия Скрипал, дъщерята на руския шпионин Сергей Скрипал, е изписана от болницата, предаде тв Скай нюз. Източници на Скай нюз твърдят, че Юлия е била пусната от лечебницата още вчера, но досега този факт не е потвърден официално. Би Би Си също пусна по-късно съобщение, че Скрипал е била изписана от болницата в Солсбъри още вчера и отведена на секретно и сигурно място. Очаква се днес да има комюнике от болницата. Руското посолство в Лондон пък поиска британските власти незабавно да покажат доказателства, че нещата около Юлия Скрипал се случват по нейна воля, предаде ТАСС. Тя бе отровена на 4 март с нервнопаралитичното вещество новичок, изобретено по времето на СССР. Покушението срещу Сергей и Юлия предизвика най-голямата дипломатическа криза след Втората световна война. Лондон обвини Москва за отравянето. 29 държави изгониха над 150 руски дипломати в знак на солидарност с Великобритания. Москва категорично отрича да има каквото и да било общо с атаката срещу Скрипал. Русия изгони реципрочно западни дипломати. 33-годишната Скрипал прекара 5 седмици на легло. Тя бе намерена в безсъзнание на пейка в Солсбъри. Предполага се, че отровното вещество е било под формата на гел и е намазано на входната врата на жилището на семейство Скрипал. След няколко седмици в критично състояние и кома Сергей и Юлия изведнъж се почувстваха много добре и станаха контактни.  Един от водещите съветски учени, разработили плана за нервнопаралитичното вещество новичок, се обяви в подкрепа на позицията на Лондон, пише \"Файненшъл таймс\". Владимир Угльов, който е работил по програмата \"Фолиант\" през 70-те и 90-те години на миналия век, заяви, че е категорично убеден, че Сергей и Юлия са били отровени точно с веществото, което той е разработил през 1975 година. И добавя: Той обяснява, че като професионален химик прекрасно разбира, че няма да получим доказателства за \"вината на кремълско-лубянските убийци\" нито от британските служби, нито от специалистите на Организацията за защита от химическо оръжие. По простата причина, че А-234 не оставя никакви следи, твърди Угльов.", "date": "2018.04.10", "title": "Юлия Скрипал е изписана от болницата, крият я на сигурно място"}
{"url": "http://clubz.bg/66473-protest_na_nadziratelite_nervnost_i_sreshti_na_cacheva", "text": "15-те милиона лева, които правителството отпусна за заплати на служителите на Министерството на правосъдието, \"стигнаха\" едва до днес, когато надзирателите отново излязоха на протест.   С 15 млн. лв. Борисов тушира недоволството на надзирателите Той е в подкрепа на колегите им, които са били на смяна в деня на бягството на двамата опасни рецидивисти - Владимир Пелов и Радослав Колев, преди седмица. От Главна дирекция \"Изпълнение на наказанията\" и ГД \"Охрана\" настояват сега да бъде увеличен броят на надзирателите в местата за лишаване от свобода в цялата страна, които в момента са под санитарния минимум. Също така за доставка на нова по-модерна техника, както и изменения в законодателството, за които синдикатът настоява от години. От Синдиката на служителите в затворите смятат, че срещу тях се води компроматна война, а случващото се в местата за лишаване от свобода и зачестилите бягства са пряка последица от водената политика по отношение на целия сектор. Хората казват, че се чувстват \"с накърнена чест и достойнство\". Междувременно министър Цецка Цачева днес свика национално съвещание с участието на всички началници на затвори в страната и с ръководството на ГД \"Изпълнение на наказанията\". На срещата трябва да бъдат обсъдени \"създалото се напрежение в системата, както и възможни решения на актуални въпроси в спешен порядък\". \n\t  По-късно бе съобщено и за проведени разговори на министърката с председателя на Синдиката на служителите в затворите в България Христо Илков и с председателя на синдикат \"Охрана\" Петко Чалъков. На тях е договорено да продължат работните срещи, като първата е още утре - сряда.  \"Преговорите трябва да доведат до окончателното разпределение на отпуснатите от правителството допълнителни 15 млн. лв.\", допълват от МП. Надзирателите протестират за по-добри заплати и условия на труд вече четвърта година.", "date": "2018.04.10", "title": "Протест на надзирателите, нервност и срещи на Цачева"}
{"url": "http://clubz.bg/66471-indiana_djouns_moje_da_stane_indiana_djoan", "text": "Режисьорът на поредицата приключенски филми за археолога авантюрист Индиана Джоунс – Стивън Спилбърг – е готов да даде ролята на главния герой на жена. И все пак Харисън Форд ще въплъти за пети пореден път Джоунс, но по думите на режисьора това ще му е за последно. За следващите филми от поредицата зрителите трябва да са подготвени за всичко – включително и за женската версия на Индиана Джоунс, Индиана Джоан, пише „Холивуд рипортър“. Режисьорът на „Играч първи, приготви се“ потвърди, че, въпреки че Форд няма да е в ролята на професора по археология, филмите от поредицата няма да спрат. Спилбърг обаче е на мнение, че е време така познатият персонаж да приеме „друга форма“, особено във времето на движения като   и  . Трансформирането на Индиана Джоунс в жена със сигурност ще повлияе позитивно на борбата за половото равноправие в развлекателната индустрия, смята Спилбърг. Той е познат в Холивуд с взискателността си, когато стане дума за равно заплащане на актьори и актриси във филмите, които прави. Снимките по петия филм за Индиана Джоунс се очаква да започнат през април 2019-а. \" \"", "date": "2018.04.10", "title": "Индиана Джоунс може да стане Индиана Джоан"}
{"url": "http://clubz.bg/66468-sasht_prashtat_bojni_korabi_kym_siriq", "text": "Американски бойни кораби се отправиха към Средиземно море на фона на уверенията на президента Доналд Тръмп, че скоро ще вземе решение заради предполагаемото нападение с химическо оръжие в сирийския град Дума, предаде Нюз.ру. Сирийските правителствени сили също се прегрупират. Към бреговете на арабската република плава разрушителят \"Доналд Кук\", пише в. \"Уолстрийт джърнъл\". Руски военни самолети прелетели най-малко 4 пъти над него, отбелязва турското издание \"Хюриет\". И допълва, че корабът е вече само на 100 километра от пристанище Тартус, където се намира руска военноморска база. Разрушителят е оборудван с 50 крилати ракети \"Томахоук\".  \"Светът трябва да види, че се въздава правосъдие\" Тръмп за Дума: Това е зверско, до 48 часа ще вземем решение По-късно обаче представител на Пентагона опроверга твърденията на \"Хюриет\" за доближаването на руски самолети до американския кораб. Той отказа да съобщи къде в момента се намира \"Доналд Кук\". Според в. \"Вашингтон пост\" бойният съд се е отправил към източната част на Средиземно море след акостиране в кипърското пристанище Ларнака. Изданието твърди, че САЩ могат да пратят още един разрушител в Средиземно море. В близките дни в региона може да пристигне корабът \"Портър\". Към Сирия се движат също разрушителят \"Лабун\" и подводницата \"Джорджия\", която може да носи до 154 ракети \"Томахоук\", съобщава израелският филиал на Нюз.ру. В предстоящата операция в Сирия могат да бъдат включени също десантният вертолетоносач \"Иво Джима\", разрушителят \"Карни\" и подводницата \"Джон Уортър\". И трите съда в момента се намират в Червена море. Сирийските правителствени сили също се готвят за военни действия. ВВС на Дамаск прехвърлят най-добрите си изтребители в руската военновъздушна база \"Хмеймим\", съобщава израелският сайт NzivNet. Демонтират се позициите на Четвърта бронетанкова дивизия край Дамаск. В максимална бойна готовност са поставени службите за гарантиране на сигурността на президентския дворец и всички летища в страната, раздирана седма година от военен конфликт. Тръмп за Дума: Това е зверско, до 48 часа ще вземем решение", "date": "2018.04.10", "title": "САЩ пращат бойни кораби към Сирия"}
{"url": "http://clubz.bg/66460-bylgariq_otkriva_posolstvo_v_obedinenite_arabski_emirstva", "text": "България открива днес посолство в Обединените арабски емирства. Външният министър Екатерина Захариева ще присъства на официалната церемония в Абу Даби, столицата на федералната монархия. България и ОАЕ установяват дипломатически отношения през 1991 г., но досега страната ни нямаше представителство там. За откриването на посолството в края на миналата година правителството отпусна 578 000 лева.  За посланик на България в Абу Даби е назначен Богдан Коларов, който преди това бе генерален консул в Дубай. Сред акцентите на предстоящите разговори на Захариева е световното изложение ЕКСПО 2020, което ще се проведе в Дубай и на което България има готовност да участва. Крачка към подобряването на двустранното сътрудничество е както многобройната българска общност в страната, наброяваща около 7000 души, така и откриването на българско посолство в Абу Даби. Въпреки че България и ОАЕ установяват дипломатически отношения на 19 октомври 1991 г., страната ни досега нямаше посолство в Емирствата. Това ограничаваше възможностите за развитие на политическите връзки между двете страни. Активизирането на контактите започна с откриването на генерално консулство на България в Дубай през 2001 г. През 80-те години на миналия век в Дубай е функционирал български търговски център, но неговата дейност е преустановена с решение на правителството от декември 1991 г. В последните години отношенията ни с ОАЕ са все по-интензивни. Последната среща между дипломати от двете страни е от ноември 2017 г. Тогава в София на посещение бе делегация, водена от заместник-министъра на външните работи и международното сътрудничество на ОАЕ Султан ал-Шамеси. Гостите имаха срещи в министерствата на външните работи и на икономиката, както и в Българската търговско-промишлена палата. Целта бе да лобират за участие на България в ЕКСПО 2020. През 2017 г. стокообменът между страните е 202.5 млн. долара при 141.3 млн. долара положително салдо за България. На проведеното през 2015 г. в Дубай изложение на информационни и компютърни технологии GITEX 2015 16 български компании от бранша представиха свои продукти и услуги. През 2017 г. осем български стартиращи предприятия участваха в изложението за стартъпи Gitex Technology Week. Година по-рано шест български компании от хранително-вкусовия бранш участваха в специализираното световно изложение Gulfood 2016. Българска компания сглобява бормашини в рамките на смесено предприятие в свободната икономическа зона \"Джабел Али\" в емирство Дубай. Инвестициите от ОАЕ у нас за периода 1996-2017 г. възлизат на 89.24 млн. евро. Това нарежда Емирствата на 37-о място по размер на преките чуждестранни инвестиции у нас и дава перспективи за развитие. В последните години има добри перспективи и за сътрудничество в туризма. От 2013 г. между София и Дубай има редовна авиолиния, по която оперират две нискобюджетни авиокомпании. Подписването на споразумение между ЕС и ОАЕ за отпадане на краткосрочните визи за техни граждани е допълнителна предпоставка за растеж в броя на туристите.", "date": "2018.04.10", "title": "България открива посолство в Обединените арабски емирства"}
{"url": "http://clubz.bg/66467-eto_v_kakvo_sasht_obvinqvat_arestuvaniq_jelqz_original", "text": "Ето какво пише в документа от Министерството на правосъдието на САЩ, който според близки на Желяз Андреев му е показан при ареста. През март 2017 г. прокуратурата Маями задържа братята Али и Араш Каби и тяхната сестра Марджан. Те са обвинени, че изнасят забранени стоки за Сирия в нарушение на търговското ембарго. Самолетните части са доставяни от САЩ до София и Дубай, а след това реекспортирани до Сирия. Българин арестуван в Добрич по искане на САЩ Али Каби ръководи българския офис на регистрираната в Маями AW Tronics. Управител на клона в София е Араш Каби. Компанията се занимава с експорт на самолетни части. Марджан Каби, експерт \"Продажби\" на AW Tronics, е подавала   Тримата са   Те от своя страна са съучастници на режима на президента Башар Асад, твърди американската прокуратура. През декември 2017 г. братята Каби и сестра им се признават за виновни и са осъдени съответно: Али и Араш на по 2 години, а Марджан на 13 месеца затвор. Петимата българи са работили в кол център на компанията в София. На 5 март 2014 г. една от пратките била спряна от американските митнически власти, които прихващат размяна на имейли между собствениците на AW Tronics и мениджъри на софийския офис на фирмата. В него Марджан Каби казва, че \"нищо няма да бъде доставено до клиенти в Близкия изток от офиса в САЩ\". Става дума за общо седем доставки за самолети Airbus и френските самолети ATR. Майката на обвинения, Мариела Денчева, заяви по БНР, че не трябва да се допуска синът ѝ да бъде екстрадиран: Все още не е насрочена датата за делото срещу Желяз Андреев, заяви адвокатът му   който едва днес беше допуснат да се срещне с клиента си. В интервю за националното радио той посочи: Адв. Лимберов съобщи по-рано, че е подал жалба в Административния съд в Добрич за това, че не е допуснат през почивните дни до клиента си, което определи като нарушение не само на законите, а и на Конституцията, където е уредено неприкосновеността на срещата между задържаното лице и неговия защитник. Адвокатът каза още, че клиентът му е в добро състояние:", "date": "2018.04.10", "title": "Ето в какво САЩ обвиняват арестувания Желяз (ОРИГИНАЛ)"}
{"url": "http://clubz.bg/66359-govorqt_za_nov_svetoven_red_no_kyde_e_bylgariq", "text": "В последните няколко седмици светът е зает със случая с отравянето на двойния руски агент Сергей Скрипал. Събитието придоби огромен медиен и политически отзвук, който бе усетен и във вътрешната политика на България. Основните актьори са Русия и Великобритания, въпреки че мнозина - напълно резонно - разглеждат конфликта като противопоставяне между Изтока и Запада. Чуваме израза “нова студена война“. Картината е толкова динамична, че е все по-трудно да бъдат разграничени вътрешна от външна политика, камо ли отделните случаи, както този със Скрипал и тяхното влияние.  Очевидно, единственият начин управлението да получи одобрение от опозицията и екипа на президента Румен Радев, е само тогава, когато поне формално не са засегнати интересите на Русия. Лидерът на БСП Корнелия Нинова, за пръв път от много време насам, поздрави премиера Бойко Борисов за неизгонените досега руски дипломати. Вицепрезидентът Илияна Йотова пък определи решението на управляващите като \"позиция на държава балансьор\", каквато България няма как да бъде по този конкретен случай. Опозиция на какво точно е БСП, че не разбирам? Причините са няколко, но най-важната е, че функцията на балансиращата държава е да създаде и поощри условията за диалог между враждуващите страни. Нещо, което България не прави, а и на този етап изглежда невъзможно. От друга страна, балансьорът трябва и да има достатъчно влияние, което да наложи над участниците в конфликта. В българския случай, можем по-скоро да говорим за влияние на Запада и Русия над България, а не обратното. Позицията на България беше удобна и на някои изглеждаше мъдра, но само в първите няколко дни. В момента липсата на действие в защита на Великобритания и едновременно липсата на явна подкрепа към Русия от страна на правителството, водят до объркване и по-скоро негативни коментари - не само сред партньорите в ЕС, но и сред обществото, част от което си спомни по този повод отравянето на Георги Марков в Лондон. Към това се прибавя и нарастващото неодобрение към Русия, особено след посещението на руския патриарх в страната по случай националния празник. Затова аргументът, че не е желателно да се предизвикват предполагаемите възклицания на обществото, за да се избегнат протести... не звучи сериозно. Въпросът на въпросите днес: Изток или Запад сме? Аз бих определила позицията на България като изчакваща, защото и Цветан Цветанов подчерта, че засега няма да се гонят руски дипломати поради липсата на достатъчно доказателства - т.е. ако тези доказателства се появят, ще се предприемат действия. Томислав Дончев ясно заяви, че руски дипломати не са били изгонени веднага и заради проруските фигури сред коалиционните партньори на ГЕРБ, но ако следата на Русия в случая „Скрипал“ бъде потвърдена със солидни доказателства, то и България ще се присъедини към останалите държави, проявили солидарност към Великобритания. Не е известно обаче колко солидни трябва да са следите по българските стандарти и колко време би отнело тяхното откриване. А държавите трябва да избират в този момент. Освен позицията на русофилите, която е пределно ясна, има и други, които не са съгласни с изгонването на руски дипломати. Основната им теза е, че Великобритания моли за солидарност Европейския Съюз, от който се опитва да се отдели. Наистина, на пръв поглед изглежда странно, как точно държавата, която гласува за напускане на ЕС, успя за отрицателно време да консолидира ЕС около себе си и предизвика конкретни ответни реакции. В случаи като този ясно проличава колко важни са всъщност съюзи като ЕС и НАТО, благодарение на които държавите имат механизмите и проявяват своята солидарност една с друга.  Но дори и да приемем циничната позиция, че Великобритания няма право да търси подкрепа от ЕС, защото иска да го напусне, то тя е в състояние да търси съдействие от държавите членки на НАТО, голямата част от които се припокриват и с държавите членки на ЕС. В този контекст изчакващата позиция на България изглежда още по-неубедителна. Управляващите трябва бързо да решат как да действат, защото това решение ще се отрази върху образа на България и в двата съюза, изградени на основата на евроатлантическите ценности. Въпреки, че страната ни формално е заявила своя път на развитие в тази посока, близкото й минало като сателит на СССР и активизираните русофилски и антизападни настроения в обществото все още влияят на политиката и пораждат съмнения за избрания път на развитие. Точно случаи като този със Скрипал могат да бъдат използвани за доказване на принадлежността към тези ценности. В този момент България трябва да препотвърди избрания път, въпреки и без това сложното разследване и добиване с безспорни доказателства. Най-малкото, защото сме държава, която вече е изпитала подобен случай на гърба си. ... Марая Цветкова иска връстниците й да се интересуват от политика Въпросът на въпросите днес: Изток или Запад сме? Марая Цветкова иска връстниците й да се интересуват от политика", "date": "2018.04.10", "title": "Говорят за нов световен ред. Но къде е България?"}
{"url": "http://clubz.bg/66466-iranskiqt_prezident_zaplashi_sasht_ako_se_izteglqt_ot_qdrenata_sdelka", "text": "Иранският президент Хасан Рохани заяви днес, че Доналд Тръмп \"ще съжалява\", ако се изтегли от ядрената сделка с Иран, предаде агенция Ройтерс. Той също така предупреди, че отговорът на Техеран ще бъде по-остър, отколкото Тръмп предполага. Американските санкции срещу Иран бяха вдигнати през 2015 г. съгласно Съвместния всеобхватен план за действие (Joint Comprehensive Plan of Action - JCPOA), сключен между петте постоянни членки на Съвета за сигурност на ООН (САЩ, Китай, Русия, Великобритания и Франция), както и Германия и Иран. Сделката наложи органичения върху иранските запаси на уран и възможността на правителството да ги използва за ядрени оръжия. Но Техеран все още може да разработва ядрени технологии за производството на енергия и научни изследвания. По-рано тази година Тръмп съобщи, че ако до 12 май европейските сили не \"поправят ужасните недостатъци\" на договора, САЩ  ще възобнови санкциите срещу Иран, припомня Ройтерс. Американският президент заплаши, че ако няма напредък с преговорите, САЩ ще се изтеглят от сделката, сключена в мандата на Обама, по-рано. В отговор на враждебното поведение от страна на Тръмп Рохани бе категоричен: Рохани също така заяви, че ядрената индустрия на страната се развива с все по-бързи темпове. Иранското правителсвто предупреди, че може да засили обогатяването на уран до 20 процента в кратък срок, ако САЩ се оттегли от споразумението. Обогатяването на уран до 20 процента е над допустимото количество, но не е достатъчно за създаването на ядрено оръжие, предава Бюлетинът по ядрени науки.", "date": "2018.04.10", "title": "Иранският президент заплаши САЩ, ако се изтеглят от ядрената сделка"}
{"url": "http://clubz.bg/66461-dogodina_ni_chakat_po_visoki_imotni_danyci", "text": "Управляващата коалиция обеща да няма вдигане на данъците по време на четиригодишния мандат, но от догодина със сигурност един налог ще бъде по-висок - данък сгради, пише  . Имотният данък ще скочи в много общини не заради вдигане на ставките, а заради промяна в изчисляването на базата, върху която се начислява. Сдружението на общините вече обсъжда с финансовото министерство актуализиране на методиката, по която се определя данъчната оценка на имотите. Банско: Елате при нас, имотите ни са скъпи Имотите поскъпнаха с 8,6% за последните три месеца Причината за това изоставане е, че в момента данъчната оценка на един имот зависи преди всичко от големината на населеното място, в което се намира. Този фактор формира 70% от данъчната оценка и в много по-малка степен роля играят подобренията на жилищата, инфраструктурата, градската среда. \"Това обаче, което липсва в методологията за изчисляване на данъчната оценка, са стойността на самия имот, разходите за неговото построяване\", казва Георгиева. Поради тази причина масово в населени места с до 20 000 жители данъчната оценка на тристаен апартамент е 2000 лв., въпреки че пазарната цена е между 40 000 и 70 000 лв. Стига се до парадокса за изключително луксозен имот в някое село близо до голям град собственикът да плаща 20 лв. данък. Без данъци за Пустиняка предлагат икономисти По-висока данъчна оценка означава по-висок данък сгради и по-висок данък при прехвърляне на имущество. Това няма да важи единствено за новопостроени жилищни сгради, защото техните данъчни оценки се доближават до пазарната им цена, т.е. отразяват реалната стойност на имота. Друго предложение на кметовете е Законът за местните данъци и такси да им даде право на всеки две или повече години да актуализират данъчните оценки на имотите. Имотите поскъпнаха с 8,6% за последните три месеца Без данъци за Пустиняка предлагат икономисти", "date": "2018.04.10", "title": "Догодина ни чакат по-високи имотни данъци"}
{"url": "http://clubz.bg/66457-svetyt_trqbva_da_vidi_che_se_vyzdava_pravosydie", "text": "САЩ обмислят многонационален военен отговор на предполагаемото нападение с химическо оръжие в сирийския град Дума, предаде Ройтерс, цитирайки американски представители. Експертите посочват няколко ключови военни обекта, които могат да станат подходяща цел. Президентът на САЩ Доналд Тръмп обеща снощи силни действия и да вземе решението скоро. Пожелалите анонимност американски представители не разкриват конкретни планове, но признават, че се разработват военни варианти. Белият дом, Пентагонът и Държавният департамент отказаха коментар. Според експерти по войната в Сирия Франция, евентуално Великобритания и може би американски съюзници от Близкия изток могат да станат партньори на САЩ при потенциална военна операция, целяща да обезкуражи по-нататъшно използване на химически оръжия в сирийската гражданска война. През февруари френският президент Еманюел Макрон предупреди, че Франция ще нанесе удар по Сирия, ако наруши договорите за забрана на химическите оръжия, припомня Ройтерс. САЩ ще отговорят на нападението с химическо оръжие в Сирия, независимо дали Съветът за сигурност на ООН ще предприеме действия, или не, заяви американската постоянна представителка в световната организация Ники Хейли, цитирана от Ройтерс. Постоянната представителка на САЩ в ООН Ники Хейли иска Съветът за сигурност да гласува днес предложена от Вашингтон проекторезолюция, с която да започне ново разследване кой трябва да бъде обвиняван за използването на химически оръжия в Сирия, предаде Ройтерс, цитирайки дипломатически източници. Тръмп: Путин и Иран са отговорни за поддържането на животното Асад САЩ са представили пред 15-членния съвет ревизиран вариант на проекторезолюция, която предложиха на 1 март. С нея се създава механизъм за разследване в Сирия. Постоянният представител на Русия в Съвета за сигурност Василий Небензя заяви, че предложената проекторезолюция съдържа неприемливи елементи, които влошават нещата. Той изрази пред медиите опасения, че САЩ клонят към военен вариант и предупреди, че това би било много опасно \"не само за Сирия, а и за света\". Американският проект предвижда създаването на нова независима комисия за разследване на ООН на използването на химически оръжия в Сирия. Тя ще има мандат от една година, който може да бъде подновяван, съобщава АФП. В предложения от САЩ текст режимът в Дамаск се осъждат за предполагаемото нападение с химически оръжия в град Дума, за което се смята, че е причинило десетки жертви. \n\tРуският постоянен представител заяви снощи пред Съвета за сигурност, че сирийските власти не са извършвали нападения с химически оръжия и подчерта пред Съвета за сигурност, че няма никакви доказателства за такива - нито свидетелски, нито тела на загинали, нито следи в почвата. Заявленията за предполагаемо нападение с химически оръжия в Дума са провокация, сложила начало на процес, който може да завърши много зле, подчерта Небензя, цитиран от ТАСС. Той добави, че предложеният от САЩ проект за резолюция не съответства на стандартите на Конвенцията на ООН за забрана на химическите оръжия и го определи като неприемлив. Тръмп за Дума: Това е зверско, до 48 часа ще вземем решение Председателят на Съвета за сигурност на ООН Густаво Меса-Куадра заяви, че съветът ще продължи работата по проекта за резолюция за предполагаемото използване на химическо оръжие. По-рано ТАСС съобщи, че екстремистката групировка \"Джаиш ал Ислам\" в Дума са освободили снощи всички заложници, включително мирни граждани и военнопленници. По информация на агенция САНА, двата автобуса са около 100 души от последната група заложници са достигнали контролен пункт на сирийската армия. Освен тях в неделя бяха освободени още 56 души. В същото време продължава извозването на членовете на \"Джаиш ал Ислам\" с автобуси към Северна Сирия. Общо за последното денонощие са изведени над 3000 души. Общо се планира градът да бъде напуснат от до 8000 бойци и около 40 000 членове на семействата им. Френският президент Еманюел Макрон и американския му колега Доналд Тръмп обсъдиха снощи по телефона химическите нападения в сирийския град Дума, предаде Франс прес. Двамата президенти се надяват на твърда реакция на международната общност, съобщава френското президентство. Тръмп и Макрон разговарят за втори път за последните два дни.  Ракетен удар по авиобаза в Сирия. Пентагонът: Не сме ние Държавните глави на Франция и САЩ обсъдиха развитието на ситуацията след предполагаемото нападение с химическо оръжие, извършено в сирийския град Дума, както и дебатите в Съвета за сигурност на ООН. Те потвърдиха, че желаят твърда реакция на международната общност и са се споразумели да поддържат контактите помежду си. Малко по-рано Тръмп отново спомена възможни военни действия, като обеща \"силен отговор\" на предполагаемото нападение с химическо оръжие. Министърът на отбраната на САЩ Джим Матис не изключи нанасянето на удари по Сирия, припомня АФП.  Тръмп за Дума: Това е зверско, до 48 часа ще вземем решение Ракетен удар по авиобаза в Сирия. Пентагонът: Не сме ние", "date": "2018.04.10", "title": " \"Светът трябва да види, че се въздава правосъдие\""}
{"url": "http://clubz.bg/66458-fbr_obiskira_ofisa_na_advokat_na_trymp", "text": "ФБР извърши снощи обиски в офиси и жилището на Майкъл Коен, адвокат на президента на САЩ Доналд Тръмп, предаде Ройтерс. Адвокатът на Коен Стивън Райън съобщи, че прокуратурата е извършила обиските отчасти въз основа на информация, получена от офиса на специалния прокурор Робърт Мълър, който разследва предполагаемото наговаряне между представители на предизборния щаб на Тръмп и Русия по време на изборите в САЩ през 2016 година.  Райън съобщи, че са били иззети поверителни разговори между Коен и негови клиенти. По данни на в. \"Ню Йорк таймс\" са били конфискувани имейли, данъчни декларации и бизнес документи. Според Си Ен Ен са били конфискувани много разговори на Коен с порноактрисата Сторми Даниълс, както и документи за разплащания с нея. Коен е в центъра на скандал, отнасящ се до плащането на сума от 130 000 долара на Сторми. Тя твърди, че през 2006 г. е имала връзка с него и е получила парите малко преди президентските избори през 2016 г., за да запази мълчание, припомня Ройтерс. Коен заяви, че е платил сумата от собствения си джоб. Президентът Доналд Тръмп заяви, че не е знаел за плащането. Адвокатът на Тръмп: Платих, а не ми връщат парите за порноактрисата Запознат с разследването източник съобщи, че при обиска вчера ФБР и прокуратурата са търсили и имейли, разменени между Коен и бившата директорка на комуникациите на Белия дом Хоуп Хикс, отнасящи се до състояла се през 2016 г. среща между зетя на президента Джаред Къшнър, сина му Доналд Тръмп-младши и руснаци, обещали компрометираща информация за съперничката на Тръмп Хилари Клинтън. Подобни имейли не са защитени от разпоредбите, които предпазват разговорите между адвокат и негов клиент.  Президентът на САЩ Доналд Тръмп определи тази вечер като срамни извършените от ФБР обиски на дома и офиса на неговия адвокат Майкъл Коен, предаде Ройтерс. Според него те са част от \"лов на вещици\". Разследват зетя на Тръмп и извън \"руската връзка\" Тръмп нарече екипа на специалния прокурор Робърт Мълър, който разследва предполагаемата руска намеса в президентските избори в САЩ през 2016 г., \"най-предубедената група хора\". Президентът повтори, че според него министърът на правосъдието и главен прокурор на САЩ Джеф Сешънс не е трябвало да се отказва от надзорните си правомощия по отношение на това разследване. По данни на в. \"Вашингтон пост\" Коен е разследван за нарушаване на закона за финансиране на кампаниите и банкова измама. Порноактрисата Сторми Даниълс, която твърди, че е имала връзка с Доналд Тръмп и че й било платено, за да я пази в тайна, поднови опита си да накара президента да отговаря на въпроси на адвоката й под клетва, предадоха Асошиейтед прес и Ройтерс. Майкъл Авенати, адвокатът на Сторми Даниълс вчера заведе иск във федерален съд в Лос Анджелис. В него той иска президентът да бъде подложен на разпит под клетва, както и неговият адвокат Майкъл Коен. Авенати иска двамата да отговарят под клетва на въпроси за плащането на сумата от 130 000 долара на Сторми Даниълс малко преди президентските избори през 2016 г. като част от необявена сделка за запазване в тайна на връзката на порноактрисата с Тръмп. Сторми Даниълс се опитва да постигне обявяването на тази тайна сделка за невалидна. Тръмп отговори на въпроси за Даниълс за първи път миналата седмица. Той каза, че не е знаел нищо за такова плащане, направено от Коен. Той каза също така, че не знае откъде Коен е взел парите. Белият дом няколко пъти вече повтори, че Тръмп отрича да е имал афера с порноактрисата. Коен пък казва, че е извадил парите от собствения си джоб, без да са намесени предизборната кампания на Тръмп или Организацията Тръмп, припомня АП. 22 милиона гледат правил ли е Тръмп секс с порноактриса (ВИДЕО) Неотдавна Сторми Даниълс каза в интервю за програмата 60 минути по Си Би Ес, че е правила секс веднъж с Тръмп и че после се почувствала заплашена и принудена да подпише въпросното споразумение за запазване на случая в тайна, припомня Ройтерс. \n\tЗаради нарушаване на споразумението адвокати на Тръмп искат от Сторми Даниълс 20 милиона долара за нанесени вреди, допълва БТА. Разследват зетя на Тръмп и извън \"руската връзка\" 22 милиона гледат правил ли е Тръмп секс с порноактриса (ВИДЕО)", "date": "2018.04.10", "title": "ФБР обискира офиса на адвокат на Тръмп"}
{"url": "http://clubz.bg/66464-karakachanov_gotvi_oshte_porychki_za_rusiq", "text": "Вицепремиерът и министър на отбраната Красимир Каракачанов потвърди миналогодишното си намерение да ремонтира и руските изтребители Су-25. България разполага с 14 щурмови самолета от този тип, но не повече от три могат да излетят. Наскоро бе подписан договорът за ремонт на МиГ-овете за над 80 милиона лева с руската самолетна компания РСК. Решено: РСК-МиГ ще ремонтира съветските ни изтребители Пред БНТ Каракачанов коментира така предстоящия ремонт: Намерението за ремонт на Су-25, както и на зенитните комплекси и радиолокационните станции бе обявено от Каракачанов миналата есен. Но миналата седмица, на свое заседание Съветът по отбрана към МО одобри два проекта за модернизация на Сухопътните войски и Военновъздушните сили. За одобрение от правителството и след това от парламента ще бъдат внесени два проекта. Единият е за купуване на 150 бронирани машини за пехотата на стойност 1.22 милиарда лева. А другия проект е за 16 самолета, които да бъдат купени на два етапа по осем машини, като за целта били предвидени милиард и половина лева.   Решено: тръгва втори опит за купуване на изтребители и бойна техника Той поясни, че договорът с РСК е за следващите четири години и припомни, че и Полша взима части за своите бойни ескадрили от производителя им. Освен това ще бъдат разпратени покани за предложения за бъдещите изтребители, сагата за които тече от над 15 години. На миналия конкурс били изпратени запитвания към Полша и САЩ за употребявани F-16, а сега ще се отправят запитвания както за машини втора ръка, така и за нови. Ще се изпрати и покана към производителите на F-18 \"Боинг\", на производителите на \"Рафал\" и \"Юрофайтър\". Ще се изпрати и предложение до Израел за модернизирани F-16. Каракачанов не спомена обаче за шведските \"Грипен\". По отношение на новите бронирани машини за Сухопътните войски Каракачанов отбеляза, че има няколко оферти от различни компании и страни. Основното изискване е бронираната машина да се сглоби и поддържа в България от български фирми, за да може част от парите да останат в българската икономика. Вицепремиерът коментира и отношенията с Македония по повод Благодатния огън, достигнал до Скопие с помощта на Българската православна църква. \"Това е част от желанието на българското общество, между двете държави, в които говорим един език и имаме обща история, да имаме общ диалог и да има разбирателство. Ние няма какво да делим, включително и двете ни църкви. Това е добър знак. Българската православна църква трябва да бъде църквата-майка на Охридската епископия\", заяви Красимир Каракачанов. Решено: тръгва втори опит за купуване на изтребители и бойна техника", "date": "2018.04.10", "title": "Каракачанов готви още поръчки за Русия"}
{"url": "http://clubz.bg/66463-bylgarin_arestuvan_v_dobrich_po_iskane_na_sasht", "text": "29-годишният Желяз Андреев от Добрич е задържан в родния си град по искане на прокуратурата в Маями, съобщи bTV. Арестът е заради разследване на 11 души, които са обвинени, че са нарушили ембаргото за търговия със Сирия. Петима от разследваните са българи. Според обвинението те са работили в кол център в София, през който са продавани части за самолетите на сирийските авиолинии. САЩ смятат, че са свързани с терористична дейност. Младитя мъж е бил служител в отдел „Продажби“ в българския офис на американската   Като такъв той осъществявал продажби на авиационни части на авиокомпании и сервизни центрове за самолети и хеликоптери от различни държави, сред които и на с  без да подозира, че подобна сделка е нарушение на ембаргото, наложено от САЩ на режима на Башар Асад. Приятелката на Желяз Андреев - Милена Здравкова, разказа пред bTV, че той разбрал за разследването случайно през м.г. Тя познава мъжа от 2013 г., когато работили заедно в кол центъра в София. Само преди ден агенция Ройтерс разкри схема, при която санкциите срещу Сирия са заобикаляни, за да се продадат самолети на режима на президента Башар ал Асад. Русия прехвърля наемници за Сирия през Ростов на Дон Фирмата, за която работели, била регистрирана в София със седалище в Маями. Сега обаче българинът има повдигнато обвинение от Прокуратурата във Флорида с дата 24.10.2016 г. за участие  .  Желяз е на 29 години, роден е в Добрич. Завършил е Природоматематическа гимназия в града и бакалавър специалност „Културология“ в Софийски Университет СВ. Климент Охридски в София. За работата в AW Tronics кандидатствал през сайта с обяви jobs.bg. Той напуска работа в AW Tronics през април 2016 г., а почти година по-късно научава от бивш колега, че името му е сред обвиняемите за незаконна търговия със Сирия. По това време Желяз вече е служител на \"Луфтханза Техник\" София. На 16 март 2018 г. е освободен от работа в Луфтханза поради присъствие на името му в Черния списък на Търговския департамент на САЩ. Днес изтича мярката за прокурорско задържане от 72 часа, наложена на Андреев. Във фейсбук е   в негова подкрепа. \n\t", "date": "2018.04.10", "title": "Българин арестуван в Добрич по искане на САЩ"}
{"url": "http://clubz.bg/66462-diktatori_veliki_sili_i_buntovnici_seqt_smyrt_v_blizkiq_iztok", "text": "Продължаващите войни в Сирия и Ирак вече са се разпространили извън границите на тези страни. Сцената на градската война вече отмина и в момента сме свидетели на сблъсъци за села и махали. Гледаме как битката поглъща градчетата и селата на Сирия. Тези битки, в които правителствените сили се борят срещу терористичните групи, са доста тревожни. От една страна, са държавите, използващи цялата юридическа и икономическа мощ на своите институции, а от друга - терористични групи и бунтовници,  цитиран от \"Фокус\". Империалистите, диктаторите и бунтовниците се бият заедно. Саддам Хюсеин, Ануар Садат, Муамар Кадафи и Хафез Асад, всичките представители на първото поколение диктатори на режими, основани от тези военни диктатори на вълната на арабския национализъм през 60-те години, бяха заменени от нови. Египетският Ал Сиси и сирийският Башар Асад представляват понастоящем най-новият идеален тип според концепцията на Макс Вебер (основателя на социологията, германски учен) диктатори. Те успяват да продължат въпреки военнизираните организационни структури, стаите за изтезания, техните републики без демокрация, тенденцията да възприемат социалните движения по същество като заплаха и тяхната некомпетентност в икономическото управление. Когато политическата опозиция прерасне в бунт, те отново слагат униформите си и извършват всякакъв вид кланета. Ал Сиси дори прибягна до сътрудничество с Израел, за да потисне бунтовниците. В действителност военната група \"Ансар Бейт ал Макдис\" от Египет обеща вярност към халифата на лидера на \"Даеш\" (арабския акроним за \"Ислямска държава\" - бел.ред.) - Ал Багдади, обяви създаването на провинция Синай и разтърси правителствения авторитет в региона с над 1000 бойци. Не успявайки да се справи с тази заплаха, правителството на Сиси разреши израелското участие. Сега регионът Синай е практически управляван от израелското разузнаване. Асад е убил повече от 600 000 души, бомбардира градове и разсели почти половината от населението. Близкоизточните диктатори предпочитат да водят войни в страната чрез военните средства, с които разполагат, за да променят политическата система. Те се опитват да създадат легитимност за себе си, като се борят срещу бунтовниците и терористичните групи. Следователно те не се въздържат от сътрудничество с Израел и империалистическите държави. В стремежа си да поддържат своите режими те не познават граници в делата на злото. Всеки ден сме свидетели на нови сблъсъци около селата и нови групи бойци. Появяват се различни бунтовнически групи, които превземат заглавията по цял свят за известно време - и изчезват на следващата година. Някои терористични бойци преминават от \"Ислямска държава\" към ПКК (Кюрдската работническа партия), както и от \"Ал Кайда\" към \"Ислямска държава\". До 2006 г. \"Ал Кайда\" е известна с дейността си в Близкия изток и по целия свят. След това на сцената се появи \"Ислямска държава\". Видяхме нова терористична група; терористична мрежа, която е гъвкава, мобилна, хаотична и асиметрична, която не познава граници в своите атаки и която демонстрира всякакъв вид диващина. Това, което се очерта, е структура, избрала определена територия за база, обявила халифат и издигнала там знаме, представяйки се пред света като държава, използвайки местните племена. С \"Ислямска държава“ сектантските глупости бяха директно реализирани като терористична политика и проект. На мястото на \"глобалното движение за ислямско съпротива\" на \"Ал Кайда\" е разработен \"джихадисткият\" подход, който действа във връзка с местните сектантски и племенни съперничества. Очакваното освобождение е свързано със специфична география. Земята на освободителната утопия се материализира и дори е провъзгласена столица: Рака. Мечтата за ислямска държава, зародила се от ислямистки групи от времето на студената война, се материализира чрез \"Ислямска държава\" в брутална и архаична политическа форма. Поради тези бунтове и терористични практики идеята за ислямска държава, която беше предлагана в продължение на почти столетие, се оприличи на бруталността, обхващаща света чрез нови средства за масово осведомяване. Десетки бунтовнически групи и движения, възникнали заедно с \"Ал Кайда\", поеха различни роли в новите сфери на конфликта, войната и смъртта в Близкия изток. Освен онези, които се борят за своите идеали, се появяват и милиции, които се борят за пари. Има хора, които се борят един ден за едно племе и на следващия ден за бунтовници или регионалните сили. Разрушаването на всекидневието принуждава хората да играят необичайни роли. Търговецът може да стане боец, спортистът може да се превърне в командир на милиция, а студентът - във воин или терорист. Отново наемниците, които се борят от името на империалистическите проекти на нерегионалните страни, се размножават. Освен създаването на съюзи с местните държави глобалните империалистически сили също открито си сътрудничат с местните бунтовници и терористични групи. Например САЩ си сътрудничат със сирийската креатура на партията на ПКК – Партията на Демократичния съюз (PYD) и я използват като представител на място. САЩ се опитват да продължат практиката на регионален конфликт чрез тази организация. Особено неуспехите след инвазията в Ирак и отрицателните последици от последвалите военни разходи накараха САЩ да работят с терористични групи. Те доставят на тези групи хиляди камиони оръжия и боеприпаси. Обучават ги в бази, които са създадени в някои градове. Тяхното( на САЩ – бел. ред.) присъствие в Сирия се поддържа от тези групи. На сцената отново се появяват наемни легиони.  \"Светът трябва да види, че се въздава правосъдие\" В същото време Русия, друга империалистическа сила, пряко подкрепя режима на Асад и мобилизира различни чуждестранни бойци. Тя (Русия – бел. ред.) тества повече от 200 нови оръжия в конфликта в Близкия изток. Империалистическите сили разглеждат Сирия като лаборатория за тестване на новите си оръжейни системи. За първи път в историята войната служи като лаборатория до такава степен. Какви съюзи и взаимодействия виждаме във войните в Близкия изток? Всички договори, подписани след Първата световна война, се отхвърлят. Повечето пъти от Русия и САЩ, които са постоянни и водещи членове на Съвета за сигурност на ООН. До степен безпрецедентна в историята, великите сили се конкурират със своите съперници в определен регион, като разкриват прокси войни. Близкият изток се превръща във военен театър. Тъй като градовете са разрушени, международният ред и договори губят тежестта си. Така че не само градовете в Сирия и Ирак, но и самите политически ценности и институции, на които се основава съвременният свят, се сриват. Ценностите и принципите на държавите, които се предполага, че оформят глобалния ред, са на най-ниското ниво досега. Днес Близкият изток е регион, където диктатори, империалисти и бунтовници живеят заедно, като се борят и сеят масова смърт. Тези земи, където се раждат трите монотеистични религии в историята на човечеството, отново се подложени на най-тежката криза в историята. Монголи, кръстоносци и хариджити кармати (религиозни групи от зората на исляма – бел. ред.) с всичките им разрушителни исторически призраци се появяват отново в тази древна земя, оборудвани с модерно оръжие, заключава авторът. ", "date": "2018.04.10", "title": "Диктатори, велики сили и бунтовници сеят смърт в Близкия изток"}
