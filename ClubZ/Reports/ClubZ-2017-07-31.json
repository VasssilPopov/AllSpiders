{"url": "http://clubz.bg/56768-tozi_uchebnik_po_istoriq_e_vreden_za_zdraveto_na_decata", "text": "Уроците за репресиите по времето на Сталин вредят на учениците, смятат руските власти. Конкретно става дума за учебника на историка Андрей Суслов, който е професор в Хуманитарния и педагогически университет в Перм. Руската надзорна служба в областта на комуникациите (Роскомнадзор) е поставила учебника в списъка с книгите, които са \"вредни за здравето на децата\". Руските власти все по-често се намесват в историческия дискурс. Причината за това е схващането на Кремъл, според което Русия трябва отново да стане \"велика държава\", след дълъг период на кризи след разпането на Съветския съюз. За да обосноват идеологически тази амбиция, властите залагат на историята и черпят доводи от сталинизма. Според тях, учебниците трябва да поощряват \"патриотичното възпитание\". Още през 2007 година руският президент Владимир Путин даде зелена светлина за публикуването на учебник, в който Сталин се окачествява като \"най-успешният съветски лидер на всички времена\". В него и в други подобни четива Сталин се представя като патриот и модернизатор. Но пък почти не се говори за огромния брой на жертвите на насилствената колективизация в селското стопанство, на безогледната индустриализация и на масовия терор през 1930-те години. Затова пък се твърди, че при тогавашните условия комунистическата диктатура е била необходима.  По този начин трябва да бъде легитимирана и авторитарната власт на Путин. В разговор с Дойче Веле проф. Андрей Суслов споделя, че е написал учебника през 2015 заедно със свой колега. Учебникът е издаден от руската некомерсиална организация \"Център за политическо образование и човешки права\". \"Учебникът е насочен към ученици от горните класове и може да бъде използван извън часовете по история. Той дава възможност на учителите и учениците да добият поглед върху историята на сталинизма и неговите последици\", казва Суслов. В учебника се препоръчват екскурзии до места, които са свързани с политическите репресии по времето на Сталин. По предложение на министъра на образованието на региона Перм учебникът е публикуван на сайта на министерството. Само че малко след това надзорната служба го класифицира като \"вреден за здравето на децата\" и го сваля от уебстраницата. Освен това прокуратурата настоява \"Центърът за политическо образование и човешки права\" да посочи на своя сайт, че книгата е не бива да се чете от хора, които не са навършили 18 години. Проф. Суслов и организацията подават жалба в областния съд в Перм. Суслов твърди, че активисти на сталинисткото движение \"Суть времени\" се надигнали срещу учебника. Разпратили един куп протестни писма до различни органи. През лятото на 2016  някой си Дмитрий Узун възложил на експерти на надзорната служба да направят оценка на учебника. Суслов предполага, че Узун има връзка с движението. Експертите стигнали до заключението, че \"учебникът поощрява антиобществени и антидържавни възгледи\". Павел Гурянов от регионалния съюз на движението \"Суть времени\" в Перм приветства решението на Роскомнадзор. В разговор с Дойче Веле той казва, че Центърът за политическо образование и човешки права извършва идеологическо и политическо промиване на мозъците на децата в Перм, което било \"в полза на чуждестранните спонсори на тази организация\". Авторът на учебника се оплаква, че експертизата на Роскомнадзор му нанася морални щети. Той настоява властите да свалят от сайта оценката на учебника. \"Защото иначе активистите на движението \"Суть времени\" се позовават на нея и твърдят, че като чуждестранен агент Центърът за политическо образование и човешки права вреди на детската психика\", пояснява Суслов. В Русия обществените организации лесно могат да бъдат определени като \"чуждестранен агент\", ако се финансират от чужбина. Според Суслов, Роскомнадзор изобщо не е наясно дали въпросните експерти, които извършват проверките, въобще са компетентни в съответните области. \"Създава се прецедент, оттук нататък всичко може да бъде обявявано за вредно за здравето на децата\", изтъква професорът по история. Андрей Суслов каза още, че областният съд в Перм е уважил тяхното искане за оценка на експертизата на Роскомнадзор от московската експертна организация \"Лаборатория за приложна лингвистика\". В оценката се посочва, че Роскомнадзор е прекрачил компетенциите си, а неговата експертиза отговаряла на \"собствените му представи за историческа истина\". Александър Верховский, ръководител на московския правозащитен център \"Сова\" посочи в разговор с Дойче Веле, че не е ясно защо Роскомнадзор изобщо се е намесила в спора. Надзорната служба отговаря всъщност само за медийния надзор. \"А това е въпрос, числящ се към областта на педагогиката, с него би трябвало да се занимае министерството на образованието\", посочва Верховский. \"Вярно е, че има книги, които вредят на децата\", изтъква Ирина Шчербакова от междунардната правозащитна организация \"Мемориал\". Само че учебникът на Суслов не е от тях. \"Вредни са книгите и учебниците, които разпространяват идеологически митове и лъжи\", подчертава тя в разговор с Дойче Веле. Опасно, според нея, е \"разкрасяването на Сталиновото време. Така се поражда впечатлението, че насилието срещу хора е позволено във всякаква форма\".  ", "date": "2017.07.31", "title": "\"Този учебник по история е вреден за здравето на децата\""}
{"url": "http://clubz.bg/56765-putin_utochni_755_us_diplomati_trqbva_da_napusnat_rusiq", "text": "755 души трябва да си тръгнат от дипломатическите мисии в Русия. Числото обяви лично президентът Владимир Путин, съобщава Би Би Си. Мярката е в отговор на новите санкции, които САЩ наложиха на Москва. Решението за изгонването на американски дипломати беше съобщено още в петък, но в неделя Путин уточни за колко точно души става въпрос. Те трябва да напуснат Русия до 1 септември. Русия обяви контрасанкции срещу САЩ – гони дипломати, отнема имоти Това вероятно е най-голямото експулсиране на дипломати от една страна в модерната история, смята Лаура Бикър от Би Би Си. Броят на американските дипломатически служители в Русия трябва да е същият като на руските във Вашингтон - 455. Путин обяви, че не иска да налага повече мерки, но добави, че не вижда в скоро време да има промяна в отношенията. Той каза пред руската телевизия: \"Над 1000 души работеха и все още работят в американското посолство и в консулствата, 755 души трябва да спрат дейността си в Русия.\" Москва ще взема и ваканционни имоти и склад, използвани от щатските дипломати. Путин добави, че може да въведе и още мерки, но \"засега съм против\".", "date": "2017.07.31", "title": "Путин уточни: 755 US дипломати трябва да напуснат Русия"}
{"url": "http://clubz.bg/56763-koi_vitamini_e_po_dobre_da_propusnete", "text": "Изглежда като много прост съвет – яжте зеленчуци, правете упражнения и, разбира се, вземайте си витамините. Или може би не. Поне в частта, която се отнася до пиенето на витамини. Нещата не са толкова прости. Десетилетия проучвания не са открили съществени доказателства, че витамините и хранителните добавки имат някакъв съществен положителен ефект. Всъщност, скорошни изследвания даже показват по-скоро обратната тенденция – че безразборното пиене на витамини може да бъде и неособено полезно, твърди „Индипендънт“. Ето витамините, които е добре да пиете, и тези, които е по-добре да избягвате. Десетилетие наред се смяташе, че мултивитамините са много важни за здравето. Витамин С – за да подкрепя имунната система, витамин А, за да защитава зрението, витамин В – за да дава енергия. От една страна, ние поемаме тези витамини с храната. От друга - изследванията обаче показват, че консумацията им в излишък може да навреди. Мащабно проучване от 2011 г. на близо 39 хил. жени над 25 години стига до изводите, че жените, които продължително вземат тези витамини, са с повишен риск от смъртност. Витамин D не присъства в повечето от храните, които поемаме, но е много важен за здравината на костната система, като помага да се абсорбира калцият. Повечето слънчева светлина помага на нашите тела да го произвеждат, но набавянето му през зимата е трудно. Много изследвания показват, че хората, които вземат този витамин всеки ден, средно живеят по-дълго. Витамините А, С и Е са антиоксиданти, които могат да бъдат открити в много плодове – особено боровинки, малини, къпини и т. н. Смята се, че те са важни, защото действат защитно срещу рака. Според изследванията обаче, когато антиоксидантите се поемат в прекалено големи дози, те стават вредни. Дългосрочно проучване на мъже пушачи стига до изводите, че тези от тях, които регулярно пият витамин А, са по-склонни да развият рак. Обобщението на проучване на различни видове антиоксидантни добавки от 2007 г. гласи: „Лечението с бета каротин, витамин А и витамин Е може да увеличи смъртността.“ Изследване след изследване показва, че витамин С не помага срещу настинка. Освен това мегадози от над 2000 мг увеличават риска от болезнени камъни в бъбреците. Така че е най-добре да поемате витамин С чрез храната си. Ягодите са добър вариант. В продължение на години витамин В  се представяше, че лекува всичко - от алцхаймер до инфаркти. Но последните изследвания препоръчват да се спре свръхпредписването му. Голямо проучване от 2014 г. на над 25 хил. души със сърдечни заболявания показва, че при хора, които поемат дългосрочно витамин В , за да постигнат по-високи нива на „добрия“ холестерол, случаите на инфаркти, инсулти и смъртността не са по-ниски. Освен това хората в изследването, които вземат витамин В , се оказва, че са по-податливи на инфекции, проблеми с черния дроб и вътрешно кървене. Пробиотиците са скъпи бактериални добавки, откриват се в малки количества в киселото мляко и други ферментирали храни. Те отдавна са станали сериозен бизнес, като пазарът за тях е бил около 23,1 млрд. долара годишно през 2012 г. Идеята за тях е проста: да се развъждат добри бактерии в червата ни, важни за здравето ни. Реализирането на тази идея обаче се оказва по-сложно. Ефектът от пробиотиците не е сигурен. Понякога помагат, понякога – не. Според обявените през 2011 г. резултати от изследване хората, които са вземали цинк, са карали настинките много по-бързо и по-леко от тези, които са били на плацебо. Антиоксидантът витамин Е беше популяризиран заради способността си да защитава срещу рак. Но мащабно изследване от 2011 г. сред 36 хил. мъже стигна до извода, че рискът от рак на простатата се увеличава при тези, които вземат витамин Е. А проучване от 2005 г. обвърза високите дози витамин Е с като цяло по-висок риск от смъртност. Така че ако искате повече витамин Е, направете си салата със спанак и забравете за хапчетата.  - в Фолиевата киселина е витамин В, който подпомага образуването на нови клетки в тялото. Множество изследвания показват връзката между вземането на фолиева киселина преди и по време на бременността и намалените нива на малформации на мозъка, гръбначния стълб на бебетата.", "date": "2017.07.31", "title": "Кои витамини е по-добре да пропуснете"}
{"url": "http://clubz.bg/56796-kandidatstvame_za_domakin_na_evropejskata_agenciq_po_lekarstvata", "text": "Министерският съвет взе решение за издигане на кандидатурата на София за домакин на Европейската агенция по лекарствата (ЕАЛ). Тя бе подадена днес съгласно утвърдените в Европейския съюз стандарти, съобщиха от правителствената преслужба. „Това решение отразява ангажимента на България към общите европейски ценности и основополагащи принципи, както и волята на нашата страна да продължи да допринася конструктивно за утвърждаването на целите на европейските политики, включително в областта на общественото здраве”, се посочва в официално писмо на министър-председателя Бойко Борисов до председателя на Европейския съвет Доналд Туск и до председателя на Европейската комисия Жан-Клод Юнкер. До 30 септември Европейската комисия ще извърши преглед на внесените кандидатури. Решението за релокация на ЕАЛ трябва да бъде взето през ноември. \n\tЦентралата на ЕАЛ в момента е в Лондон. Тя следва да бъде преместена в резултат от процедурата по излизане на Обединеното кралство от Съюза. България има добри икономически и социални перспективи, стабилно икономическо развитие, бързо разрастващ се пазар на труда и силно проевропейски обществени нагласи, се подчертава в мотивите на кандидатурата ни. Те съдържат и предимствата на страната ни по шестте критерия, по които Европейската комисия ще вземе решение за преместването. Специално място в аргументацията се отделя на сектора на информационни технологии, който нараства средно със 7,3 процента годишно. Централата на ЕАЛ в София ще бъде интегрална част от високотехнологичната среда в София Тех Парк, който е стратегически проект за българската държава и Европейския съюз. „България има утвърдени традиции и добре известна експертиза във фармацевтичния и медицинския сектор, както и в областта на медицинското образование. Твърдият ангажимент на България да насърчава изследванията и иновациите в тези области представлява още един солиден аргумент за преместването на ЕАЛ в София. Икономически привлекателните услуги в образованието, здравните грижи и условията за живот ще осигурят безпрепятствена и ефективна във финансово отношение релокация на ЕАЛ”, посочва в писмото си премиерът Борисов. Сградата на бъдещата централа на ЕАЛ е на етап планиране, се уточнява в съобщението. Тя ще бъде напълно функционална към датата на преместване на агенцията, но не по-късно от първи януари 2019 г. Цялостната застроена площ на централата ще надвишава 30 000 квадратни метра. \n\tДецата на 890-те служители на ЕАЛ ще имат право на безплатен достъп до училищно образование в държавните и общински училища. \n\tЩо се отнася до пазара на труда, социалната сигурност и медицинските грижи България предлага достъп до превантивно здравеопазване и промоционални програми за служителите на ЕАЛ, техните деца и съпрузи в добре развитата мрежа от 59 здрави заведения за активно лечение в София, става ясно още от съобщението.", "date": "2017.07.31", "title": "Кандидатстваме за домакин на Европейската агенция по лекарствата"}
{"url": "http://clubz.bg/56782-populqrni_imena_podkrepiha_garelov_za_bnt_eto_pylniq_spisyk", "text": "85 популярни имена от културата, медиите и науката изразиха подкрепата си за кандидатурата на Иван Гарелов за генерален директор на БНТ. Бившият водещ на легендарното предаване \"Панорама\" се включи в конкурса за поста заедно с още осем души. Сред конкурентите му е и Емил Кошлуков, който обаче е изразил подкрепа за Гарелов. \"Аз подкрепям всички. Пожелавам успех на всички участници\", обясни Кошлуков пред Клуб Z. Деветима в битката за директор на БНТ Списъкът бе изпратен до медиите от офиса на Иван Гарелов тази сутрин. Клуб Z потърси някои от включените имена за потвърждение. Те обясниха, че са били попитани преди няколко месеца дали биха подкрепили по принцип кандидатура на Иван Гарелов за генерален директор на БНТ още преди той да обяви публично намерението си.  Кандидатите са Иван Гарелов, Емил Кошлуков, Константин Каменаров, Валерий Тодоров, Сашо Йовков, Стоил Рошкев, Тома Иванов, Теодор Ангелов и Радослав Главчев. На 17 август ще е ясно кои кандидати са допуснати до интервю от СЕМ. Събеседванията са на 21 и 22 август, а името на новия директор на обществената телевизия се очаква да е ясно на 23 август. Гарелов единствен публикува в профила си във фейсбук своята концепция. В нея се открои идеята централната емисия новини да бъде преместена в 19:00 часа, когато се излъчват емисиите на двете национални частни телевизии - бТВ и Нова. Ето  , които подкрепят Гарелов за генерален директор на БНТ. Титлите и информацията публикуваме така, както са изпратени: 1. Акад. Антон Дончев – писател, предлаган за Нобелова награда за литература; 2. Акад. Благовест Сендов – математик, политик, дипломат; 3. Акад. Светлин Русев – художник, общественик, колекционер, бивш депутат; 4. Акад. Стефан Воденичаров – машинен инженер, зам.-директор на Института по металознание, бивш Директор на БАН; 5. Проф. Божидар Димитров – историк, бивш Министър без портфейл, отговарящ за българите в чужбина при кабинет „Бойко Борисов I“, Директор на НИМ; 6. Проф. д-р Камен Плочев – Началник клиника по инфекциозни болести във ВМА; 7. Проф. Валери Стефанов – литературовед, писател; 8. Проф. Андрей Пантев – историк, член-академик на Световната академия „Платон“; 9. Проф. д-р Коста Костов, д.м. - Ръководи клиниката по белодробни болести във ВМА, Член на Академичния съвет на ВMА, Член на Европейската респираторна асоциация (ERS), Член (Fellow) на колегията на Американската асоциация на гръдните лекари (ACCP); 10. Костадинка Кунева – синдикалист в Гърция, евродепутат; 11. Вежди Рашидов – скулптор, член-кореспондент на БАН, бивш Министър на културата в кабинетите на „Борисов I“ и „Борисов II“; 12. Иван Попйорданов – бивш директор на Киноцентъра, бивш директор на Български културен център в Прага, бивш Ген. Директор на БНТ; 13. Ангел Симеонов – журналист, писател, меценат, член на църковното настоятелство на Патриаршията на катедрален храм „Ал. Невски“; 14. Проф. д-р ист. н. Драгомир Драганов – историк, член на ФС на ИФ; 15. Боян Ангелов - писател, преподавател по гьотеанистиката, директор на издателство „Български писател“, председател на Съюза на българските писатели; 16. Любомир Кючуков – дипломат, бивш член на Съвета по европейска интеграция към МС, Директор на Института за икономика и международни отношения; 17. Сули Сеферов – художник; 18. Георги Чапкънов – скулптор, илюстратор, сценограф; 19. Павел Койчев – скулптор, художник; 20. Емил Попов – скулптор; 21. Борислав Цеков – юрист, доктор по Конституционно право, преподавател, политик; 22. Димитър Луджев – учен, политик, бивш депутат, бивш Вицепремиер; 23. Соломон Паси – математик, политик, основател на Атлантическия клуб в България, бивш Министър на външните работи, председател на Комитета по прозрачност и отчетност на Парламентарната асамблея на ОССЕ; 24. Михаил Неделчев – учен, литературен историк и теоретик, литературен критик, културолог, публицист, общественик, политик; 25. Доц. д-р Борис Попиванов – политолог, общественик; 26. Ген. Димо Гяуров – адвокат, политик, бивш Директор на НРС; 27. Ген. Богомил Бонев – адвокат, експерт по национална сигурност, политик, бивш Министър на МВР; 28. Николай Камов – юрист международно право, политик, присъствал на среща на Билдърбъргската група; 29. Стефка Костадинова – спортист, Олимпийски шампион, Председател на БОК; 30. Александър Томов – спортист, носител на три олимпийски медала, петкратен световен и петкратен европейски шампион по класическа борба; 31. Бойко Ноев – политик, дипломат, бивш Министър на отбраната; 32. Валентин Заяков – бивш член на ИБ на БОК, Президент на Българската асоциация по плажен волейбол, президент на Българската асоциация по волейбол, член на съдийската комисия към Световната федерация по волейбол; 33. Иван Русев – художник, скулптор; 34. Васил Найденов – поп изпълнител; 35. Орлин Горанов – поп изпълнител; 36. Владимир Зарев – писател; 37. Георги Христов – поп изпълнител, композитор, текстописец; 38. Тони Димитрова – поп изпълнител; 39. Михаил Белчев – режисьор, поет, композитор, поп изпълнител; 40. Белослава – поп изпълнител; 41. Александър Петров – поет, най-популярния текстописец на български поп и рок песни; 42. Николай Волев – сценарист и режисьор; 43. Проф. Божидар Йонов – художник, плакатист, графичен дизайн; 44. Виза Недялкова – журналист; 45. Иван Кулеков – писател, публицист, общественик; 46. Емил Кошлуков – политик, журналист; 47. Мира Радева - социолог; 48. Димитър Томов - писател; 49. Иван Тенев – журналист, писател, поет; 50. Владимир Чуков – арабист, член на European Association for Middle East Studies и на Central Eurasian Society Studies; 51. Д-р Ивайло Дерменджиев – адвокат, член на Президиума на Арбитражен съд при БТПП, Член е на Международния арбитражен институт, базиран в Лондон, консул на Кения; 52. Доц.д-р. Иван Драганов – преподавател НБУ – кино и телевизия, бивш Програмен директор на БНТ; 53. Иво Хаджимишев – художник-фотограф, завежда отдел „Артистична фотография“ на НХГ; 54. Антон Радичев – актьор; 55. Мартин Карбовски - журналист; 56. Крум Савов – спортен журналист; 57. Лияна Панделиева - журналист; 58. Митко Павлов - журналист; 59. Павел Васев – актьор, режисьор, бивш директор на НТ „Иван Вазов, бивш директор на Кинематографията, Директор на българския културен център в Москва към българското посолство; 60. Лили Маринкова – журналист; 61. Милена Милотинова – журналист, бивш депутат; 62. Нина Спасова – журналист; 63. Иван Кулеков – писател, публицист, общественик; 65. Венелина Гочева – журналист, управител на „Вестникарска група България“; 66. Тошо Тошев – журналист, публицист, общественик, бивш гл. редактор на в-к „Труд“; 67. Явор Дачков - журналист; 68. Велислава Дърева - журналист; 69. Елена Йончева – журналист, депутат; 70. Александър Симов – журналист, депутат; 71. Милен Цветков – журналист; 72. Анна Заркова - журналист; 73. Валерия Велева – журналист, главен редактор на „Епицентър“; 74. Петя Владимирова – журналист в „Дневник“; 75. Паола Хюсеин – журналист,; 76. Петьо Блъсков – журналист, главен редактор на в-к „Труд“; 77. Петьо Цеков - журналист; 78. Любослава Русева - журналист; 79. Петър Волгин – журналист; 80. Невена Андонова – журналист, филмов продуцент; 81. Ахилеас Лилов - журналист; 82. Иво Беров - журналист; 83. Славчо Терзиев - журналист; 84. Исак Гозес – журналист; 85. Светослава Рудолф - журналист.   Ето и концепцията на Гарелов, публикувана във фейсбук профила му:", "date": "2017.07.31", "title": "Популярни имена подкрепиха Гарелов за БНТ. Ето пълния списък"}
{"url": "http://clubz.bg/56776-tri_pouki_ot_asenovgrad", "text": "Помните ли как едни хора в Гърмен силно слушаха музика и как общината разреши този проблем преди две години? Разреши го, като тръгна да събаря къщите на техни съседи. Връзката между причина и следствие не е точно перфектна, но подходът се практикува изненадващо често. В Асеновград миналия месец например. Там едни хора пребиха други хора на един язовир, а общината намери същото своеобразно решение в отговор: събори къщите на едни съседи на побойниците. Двата случая не са единствени, а просто са най-медиатизирани. България е пълна с места, на които възникват конфликти с участието на роми и към които властите прилагат един и същи подход: проверяват дали ромските къщи са законни, като предварително знаят, че те не са. После викат багерите и ги събарят. Географията няма значение, както няма значение и естеството на конфликта. Само резултатът е все същият: нито музиката спира да гърми, нито побоите са гарантирано предотвратени, но затова пък в страната има нови и нови семейства без покрив и съответно деца, лишени от училище. Няма нужда да си голям специалист, за да видиш очевидното: този подход е колкото пагубен, толкова и осъден да се повтаря до безкрай, ако управлението е поверено все на хората, изобретили Първата поука от Асеновград е именно тази: ще има втори Асеновград. А също и трети, и четвърти, и пети. Ще има (взаимни) побои, (взаимен) страх, хора без дом, полиция на всеки ъгъл и нито сантиметър подобряване на средата. Гарантирано е от ГЕРБ. Дори двойно гарантирано. Проблемът не е само в неумението, демонстрирано трети мандат, а също и в готовността да повериш интеграцията на малцинствата тъкмо на човек, който се бори против малцинствата. В Европа има няколко държави, чиито мнозинства допуснаха фаталната грешка да се съюзяват с крайните десници, но България е единствената от тях, която в допълнение към самия съюз направи и друго: повери на ултранационалистите именно сферата, която те с радост биха закрили. Няма нищо изненадващо, че вицепремиерът Валери Симеонов потушава етнически спор, като заема страна в него – последното, което едно далновидно управление би следвало да извърши в разгара на криза. Просто самият Симеонов е последният човек, от когото следва да се очаква далновидност, баланс, търсене на равенство и стремеж към успокояване на страстите. Симеонов никога не е криел какво мисли за ромите. Оттук нататък въпросите са към ГЕРБ: този човек въпреки позицията си ли е назначен на този пост, или тъкмо обратното – заради нея? И в двата случая Втората поука от Асеновград е, че обществото все повече се разминава с доверието си в правосъдието. Това, което стана край язовир \"40-те извора\", е класически криминален сюжет, макар и този сюжет да е усложнен от етническия характер на нападенията. Той би следвало да се обсъди в съдебната зала и виновните да бъдат наказани по съответния ред. Вместо това твърде много разбунтувани жители казваха пред телевизиите, че очакват “кметът да накаже виновните”. В това очакване има две новини, не една. Проблемът дори не е в това, че на местната власт се придават функции на съдебната. Бихме могли да предположим, че авторитетът на кмета просто е толкова висок, че замъглява знанието за неговите законни функции. Но всъщност точно там е проблемът. Кметът на Асеновград би следвало да е компрометиран в очите на своите съграждани, защото е обвиняем по две тежки престъпления – едното, че е участвал в присвояването на 80 000 лева, а другото – че е допуснал събарянето на сграда, част от групов паметник на културата. Но по всичко личи, че много жители на Асеновград имат двоен проблем със съдебната система: не ѝ вярват нито когато я търсят за въздаване на справедливост, нито когато тя самата търси някого, за да му потърси отговорност. Със същия успех можем да предположим и друго: че щом справедливостта изглежда непостижима, очакването от кмета е всъщност След като е предпоставено, че побойникът няма да си плати с глоба и затвор по съдебен ред, поне кметът да му събори къщата. Разсъждение, което е колкото правдоподобно, толкова и присъда само по себе си. Единственото спасение от пагубното му разпространение из страната е превръщането на съдебната система в работещо – и то безкомпромисно работещо – тяло. Третата поука от Асеновград е в това, че когато властите са подбрани по качества, странични на интелектуалните, те твърде късно добиват капацитета да взимат добрите решения, а обществото изпуска ценно време, в което да се развива. Чуйте какво казва през юли 2017 председателят на парламентарната група на ГЕРБ Цветан Цветанов: “Има невероятно образовани роми”. Изречението е казано по БНТ с намерението да илюстрира едно добронамерено откритие на самия Цветанов: участвайки в среща, организирана от американски донори, той общувал с представители на ромската общност, установил високата им образованост и се е почувствал готов да привлече и зрителите към своята изненада. Той добави към нея твърдението, че “такива хора” трябва да се дават за пример. Това интервю се нуждае от по-специален анализ, отколкото изглежда. Първо, само преди 6 години, през ноември 2011, Цветанов твърдеше обратното: че няма формирани ромски лидери, които да реализират политиките за ромска интеграция. Това не беше вярно тогава, както не е вярно и сега. Просто Цветанов от 2011 не е бил подготвен по тази тема, а и не е знаел, че липсата на знание в управлението се компенсира с привличане на експерти. През 2017 Цветанов все така не е натрупал знание и все така не се осланя на експерти, а точно обратното – привижда в крайната десница експертния капацитет, на който тя е всъщност противник. Но Цветанов е вече готов да добие емпиричен опит и въз основа на него да направи извод, валиден за управлението: че образованият ром съществува и че той следва да бъде сочен за пример. В същото интервю Цветанов казва и това, че етническите българи също извършват престъпления [и затова не бива да се смята, че всяка престъпност е непременно ромска]. Такова твърдение рядко се изразява от толкова висока трибуна, така че заслужава да бъде чуто с максимално внимание. Но не и без едно напомняне: че шестте години, извървени от Цветанов към това изречение имат своята цена за обществото. За шест години нагласите към ромите чувствително се влошават, защото политическият и медийният мейнстрийм са се озовали встрани от отговорната реч. Според социологическия екип на “Отворено общество” през 2013 година например 46 % от българите са казвали, че чуват реч на омразата, която в 91 % от случаите е била насочена срещу роми и се е дочувала “често” или “много често” от страна на 64 % от запитаните. През 2016 година отговорът на идентични въпроси е бил следният: 58 % са чували реч на омразата, която в 92 % от случаите е била насочена срещу роми и се е дочувала “често” или “много често” от 77 % от запитаните. Социолозите в \"Галъп Интернешънъл\" пък откриват, че се разминава с обществената преценка за ромите. През 2015 година 20 % от хората са твърдяли, че са пострадали лично от роми. Но три или четири пъти повече хора са предпоставяли ромите като външни на обществото: над 60 % тогава са заявили, че ромите не могат да се интегрират, каквото и да прави държавата по този въпрос, над 70 % са казали, че не биха приели ром да им бъде началник, нито политически представител, а над 85 % са били убедени, че не биха приели брак с ром. Тези данни са по-високи спрямо отговорите на подобни въпроси, зададени през 90-те години, твърдят социолозите. И ако зад всички тези данни и наблюдения не прозира почти никакъв позитивен щрих, причината най-вероятно е банална. Тази, например, че отношенията между роми и българи, незаконното строителство и речта на омразата са резултат от всичко, което и без етническо напрежение трови живота в страната през последния четвърт век: липсата на правосъдие и липсата на отговорно политическо представителство.", "date": "2017.07.31", "title": "Три поуки от Асеновград"}
{"url": "http://clubz.bg/56789-industry_watch_ikonomikata_raste_no_tova_syzdava_riskove_za_disbalans", "text": "Към средата на 2017 г. икономиката на България отчита повече от две години на сравнително висок растеж при постепенно възстановяване на пазара на труда. През последните тримесечия динамиката на някои показатели разкрива потенциал за по-осезаемо нарастване на ролята на вътрешното търсене. По-високите темпове на ръст на доходите и потреблението на домакинствата, както и видимото оживление в кредитирaнето и възможността за увеличаване на инвестиционната активност ще променят структурата на икономиката. Това ще създаде възможности за бизнеса, но в същото време обаче носи предизвикателства и рискове от създаване на нови дисбаланси. - След като икономиката загуби близо 430 хил. работни места в периода 2008-2013, възстановяването на икономиката добави около 100 хил. нови заети за последните 3 години. Пазарът на труда обаче все повече наподобява състоянието през 2007 г. заради нарасналия коефициент на заетост и спада на безработицата от близо 13% до малко над 7% за последните 12 месеца, като трябва да отчитаме и намаляването на хората в трудоспособна възраст с близо половин милион за последното десетилетие. - Все по-осезаемите дефицити на работна сила доведоха до ускоряващ се ръст на възнагражденията. След минималните увеличения до 2013 г., през 2014-2015 г. доходите нарастваха с около 7% годишно, като през последните няколко тримесечия ръстът достигна близо 10%. За последните 24 месеца, ръстът на средните разходи на труд за частния сектор в България е втория най-висок в ЕС, като възлиза на 18.7%. - Все по-засилената интеграцията на българската икономика в общия пазар на ЕС позволява благоприятната динамика във водещи икономики на еврозоната през последната година да създава възможности за растеж у нас. Това е особено важно за експортно-ориентираните предприятия, които продължават да увеличават стойността на българския експорт вече осма поредна година. - Интеграцията на България се засилва не само в реалната икономика, но и във финансовия сектор. В резултат, политиката на ниски лихви на Европейската централна банка, както и понижаване на политическия риск у нас доведоха до най-ниските лихвени нива изобщо, плащани от фирми и домакинства в историята. Средната лихва по новите бизнес кредити е едва 3.5% през юни 2017 г., цената на жилищните заеми е 3.9% годишно, а средната лихва по потребителските банкови кредити е 7.5%. По-съществената промяна е в разширяване на достъпа до кредит, като тенденцията към увеличаване на новоотпуснатите заеми в последните месеци е видима. - Оживлението в доходите и оптимистичните очаквания водят до активизиране на жилищния пазар и строителната активност. България е една от страните в света с най-бързо увеличение на жилищните цени през 2016 г. по данни на Международния валутен фонд . От „дъното“ на пазара през 2013 г. до първото тримесечие на 2017 г. жилищата в България са поскъпнали с 17.7% по данни на НСИ. Макар някои от индикаторите да показват сходна динамика с развитията в периода 2003-2008 г., все още отчитаме значителни разлики: - Инвестиционната активност е на значително по-ниски нива – около 20% от БВП, като годишният ръст е средно 0,8% за последните 5 годни. В периода 2002-2008 г. нарастването на инвестициите е средно с 15,7% за година, като те достигнаха 33% от БВП през 2008 г. Основен принос за това имаше притокът на чужд капитал. - За разлика от периода до 2008 г., създаването на нови работни места е концентирано в експортно-ориентирани производства и услуги. Това включва както бързо растящите сектори за производство на автомобили и компоненти, електроника, машини и др. под., така и изнесените услуги по създаване на софтуер или обслужване на бизнес процеси за външни клиенти. Същевременно, заетостта спада или расте минимално в сектори като строителството, продажбата на автомобили, търговията и хотелите и ресторантите. Рисковете и предизвикателствата през следващите две години са свързани с очакваните структурни промени, които ще последват увеличаването на потреблението на домакинствата, разширяването на кредита и потенциалното бързо нарастване на инвестициите. Значим ефект може да се очаква както от ускоряването на публичните инвестиции, финансирани със средства от ЕС, така и от евентуално засилване на притока на чуждестранен капитал. Eто и пълният доклад на Industry Watch:    ", "date": "2017.07.31", "title": "Industry Watch: Икономиката расте, но това създава рискове за дисбаланс"}
{"url": "http://clubz.bg/56792-kristiano_pred_syda_ako_ne_se_kazvah_ronaldo_nqmashe_da_sym_tuk", "text": "Започна делото на испанската прокуратура срещу Кристиано Роналдо за укриване на данъци в размер на 14,7 милиона евро. Двете страни така и не стигнаха до извънсъдебно споразумение. Днес бе първото заседание на съда в едно от предградията на Мадрид. Стекоха се десетки журналисти, а също така фенове на \"Реал\" и зяпачи. Португалецът умело ги финтира, като влезе през страничен вход, откъдето и излезе. Вместо него пред камерите и микрофоните застана представител на звездата, който прочете изявление, изречено на испански език от самия Роналдо в съдебната зала. Футболист №1 в света отрича да е правил данъчни измами. Той вярва, че е станал жертва на славата си. Испанската НАП е направила разследване срещу португалеца, който е регистриран на трудовия пазар в Мадрид през януари 2010 г. Според прокуратурата Роналдо е укрил 1,4 млн. евро през 2011 г., 1,7 млн. през 2012-а, 3,2 млн. през 2013-а и 8,5 млн. за 2014 г. Заради аферата Кристиано се закани да напусне \"Реал\". После той омекна, макар че още не е обявил окончателното си решение.", "date": "2017.07.31", "title": "Кристиано пред съда: Ако не се казвах Роналдо, нямаше да съм тук"}
{"url": "http://clubz.bg/56779-avram_grant_e_v_sofiq_pregovarq_za_trenor_na_levski", "text": "Бившият треньор на \"Челси\" Аврам Грант пристигна в България и вече води преговори за наставник на \"Левски\". Израелецът кацна на летище София малко преди обяд и отиде на разговори със собственика на клуба Спас Русев. Срещата приключи привечер, без да са известни официални подробности. Не е ясно какво е поискал специалиста, нито пък предложеното от страна на Русев.  В сметките на боса е и италианецът Делио Роси, носител на купата на Италия с \"Лацио\" за 2009 г. Той е водил също клубове като \"Дженоа\", \"Лече\", \"Аталанта\", \"Фиорентина\", \"Сампдория\", \"Болоня\" и т.н. Спас Русев ще има среща с него вероятно във вторник.  \"Сините\" започнаха да търсят заместник на Николай Митов още след 0:0 срещу \"Локомотив\" (Пловдив). Снощната първа победа в шампионата - 2:0 над \"Витоша\" (Бистрица), беше без значение за съдбата на Митов, тъй като Грант е бил поканен дни по-рано. Говори се, че освен двамата \"Левски\" може да покани французин - ако не се разбере нито с Грант, нито с Роси. Русев не иска да дава голяма заплата, селекцията е към своя край, пък и желае да чуе стратегиите на треньорите за бъдещето на отбора. И \"Левски\" взе първа победа - 2:0 срещу \"Витоша\" Има голяма вероятност на Митов да бъде предложено да продължи като помощник на именития си колега, стига Грант да каже \"да\" на Спас Русев. Той обаче едва ли ще се съгласи, тъй като ще трябва да дели позицията с Емил Велев-Кокала. Бившият играч на \"сините\" се познава с Аврам Грант от години, пък и знае иврит. Аврам Грант е на 62 г. През 2008 г. той изведе \"Челси\" до финал на Шампионската лига в Москва, където загуби с дузпи от \"Манчестър Юнайтед\". След това предвождаше \"Портсмут\", \"Уест Хем\", \"Партизан\" (Белград) и националния тим на Гана, където бе уволнен на 6 февруари тази година. В родината си е бил начело на 4 тима и на представителния състав на страната си.", "date": "2017.07.31", "title": "Аврам Грант е в София, преговаря за треньор на \"Левски\""}
{"url": "http://clubz.bg/56780-apple_trie_vpn_app_ove_zaradi_kitaj_shte_go_napravi_li_i_za_rusiq", "text": "Американската компания Apple изтегли 60 програми за създаване на VPN мрежи от своя магазин за програми App Store в Китай, съобщи Би Би Си. VPN, виртуална частна мрежа, е начин, чрез който човек може да сърфира анонимно и да заобиколи блокадите срещу сайтове, дори и да са наложени от интернет доставчика им. Този тип софтуер е популярен на много места по света, където властите ограничават трафика в Световната мрежа. Наскоро Китай взе мерки срещу това и позволи поддържането на VPN само с разрешително от държавата. От Apple твърдят, че именно заради това са свалили толкова много програми - те не отговарят на изискванията в страната. Китай забрани окончателно VPN мрежите Множество потребители се възмутиха от решението на компанията в Купертино да застане на страната на цензора. Но истината е, че те нямат особен избор - освен важен пазар за техните продукти, в Поднебесната империя е и голяма част от производството им. Хората на Стийв Джобс не могат да си позволят да разгневят Пекин. Любопитно е обаче как ще процедират с Русия, след като вчера президентът Владимир Путин също внесе закон, който забранява VPN-ите. Той вече мина през руската Дума, като доводът на депутатите е, че така се ограничава достъпа до незаконни сайтове. Applе едва ли могат да си позволят да се озъбят на руския президент, но също така не са в такава степен зависими, както в случая с Китай. Сред големите врагове на интернет и социалните мрежи е и турският президент Ердоган, така че VPN са незаконни и в Турция. Използването на подобни мрежи е забранено още в Беларус, Ирак, Оман и Обединените Арабски емирства. Важно е да се има предвид, че подобна забрана на практика е изключително трудно да бъде налагана. А както отбелязват от Apple, те са изтрили голямо количество VPN програми, но има още десетки в магазина им - дори в Китай. Въпреки дългогодишните опити да блокират интернета напълно, включително своята скъпа и легендарна \"Велика Огнена стена\", режимът в Пекин не може да спре изобретателните и упорити хора, освен ако не се изолира от Световната мрежа напълно, подобно на Северна Корея. Нещо, което не може да си позволи по чисто икономически причини.", "date": "2017.07.31", "title": "Apple трие VPN app-ове заради Китай, ще го направи ли и за Русия?"}
{"url": "http://clubz.bg/56794-razdelihme_se_za_vinagi_i_sys_sam_shepyrd", "text": "Сам Шепърд, един от значимите съвременни американски драматурзи, писатели и актьори, е починал, в четвъртък в дома си в Кънектикът на 73 години, съобщава \"Ню Йорк таймс\". Говорител на семейство Шепърд е обяснил, че причината са усложнения от амиотрофичната латерална склероза, известна още като болестта на Лу Герик, от която е страдал писателят. Сам Шепърд описва тъмните страни на американския семеен живот. За пиесата си \"Погребаното дете\" получава \"Пулицър\" през 1979 г. Номиниран е за още две награди \"Пулицър\" за \"Истински Запад\" и \"Оглупял от любов\".  Автор е на много къси разкази, скечове, есета и на сценария за филма \"Париж, щата Тексас\" на режисьора Вим Вендерс Повече от пет десетилетия Шепърд е една от най-известните и уважавани фигури на американската сцена и екран. За някои той е основно актьор - звездата в \"Дни в рая\", \"Правилното нещо\", \"Франсис\" - тогава за първи път среща Джесика Ланг, която му става съпруга за почти 30 години; и по-късно: \"Братя\", редом до Джейк Гиленхал и \"Убийството на Джеси Джеймс\" с Брад Пит. Но за други, със сигурност за него самия, той е преди всичко писател. Започва да пише за театралната сцена в Ню Йорк в началото на 60-те години на миналия век, когато напуска университетското си образование за степен по селско стопанство, предизвикан от четенето на произведения на Самюел Бекет и от желанието в съвременна Америка да се чува гласът на театъра. Последният му филм, в които го гледахме, е \"У дома през август\".", "date": "2017.07.31", "title": "Разделихме се за винаги  и със Сам Шепърд"}
{"url": "http://clubz.bg/56791-germaniq_iska_es_da_nakaje_turciq", "text": "Германското правителство иска Европейската комисия да замрази подготовката за преговори с Турция за модернизация на митническия ѝ съюз с ЕС, защото тя би изпратила \"грешен сигнал\" според чернова на документ, цитирана днес от агенция Ройтерс. Тя споменава още ред други мерки, които Берлин иска да види приложени на европейско ниво, за да засилят финансовия натиск върху Турция да спазва върховенството на закона, предаде агенцията.  Според документа, предвид развитията в Турция, европейската предприсъединителна помощ трябва да бъде насочена към \"още повече към подкрепа на демокрацията и върховенството на закона\". Европейската комисия трябва да е готова да суспендира цялата предприсъединителна помощ за Турция, ако стане нужда, пише в черновата. В нея се казва, че Германия очаква Комисията \"да пренасочи финансирането от Турция по начин, който е значим в сравнение с цялото финансиране, което Турция получава\" по схемите за преприсъединителна помощ. За периода 2014-2020 г. ЕС предвижда 4,2 милиарда евро финансиране за Турция. Отделно, за периода 2016-2018 г., той предоставя 3 милиарда евро за близо 3-те милиона бежанци, които страната приютява.", "date": "2017.07.31", "title": "Германия иска ЕС да накаже Турция  "}
{"url": "http://clubz.bg/56771-dobre_doshli_v_postamerikanskiq_svqt", "text": "През миналата седмица в Лондон се срещнах с един нигериец, който накратко изрази реакцията на голяма част от света към Съединените щати в наши дни. „Страната ви се е побъркала“, каза той със смесица от възмущение и развеселяване. „ Аз съм от Африка. Познавам лудостта, но никога не съм мислил, че ще видя това в Америка.\" По-тъжно отношение дойде от млада ирландка, която срещнах в Дъблин, която отишла в Колумбийския университет, основала социално предприятие и живее в Ню Йорк в продължение на девет години. \"Дойдох да разбера, че като европеец имам много различни ценности от Америка днес\", каза тя. \"Разбрах, че трябва да се върна в Европа, някъде в Европа, да живея и да създам семейство.\" Първо, има огромен шок от това, което се случва, странната кандидатура на Доналд Тръмп, която беше последвана от напълно хаотично президентство. Хаосът е толкова трескав, че един ревнив републиканец - Карл Роув - описва президента като \"отмъстителен, импулсивен и късоглед\" и публичното му порицание към главния прокурор Джеф Сешънс като \"несправедливо, неоправдано, непочтено и глупаво\". Кенет Стар, великият инквизитор на президента Бил Клинтън, отиде още по-далече, наричайки сегашното отношение на Тръмп към Сешънс \"един от най-жестоките и дълбоко погрешни курсове на президентско поведение, което съм виждал през петте десетилетия във и около столицата на държавата\". Но има и друг аспект на спада на репутацията на Америка. Според скорошно проучване на Pew Research Center в 37 страни хората по света все повече вярват, че могат да се справят без Америка. Президентството на Тръмп прави Съединените щати нещо по-лошо от това, от което се страхуват или осмиват. Те се превръщат в ирелевантни. Най-очарователното откритие в проучването на Pew не е, че Тръмп е дълбоко непопулярен (22 процента имат доверие в него в сравнение с 64 процента, които имаха доверие в Барак Обама в края на неговото президентство). Това можеше да се очаква - но има алтернативи. По въпроса за доверието в различни лидери да вземат правилното решение по отношение на световните дела китайският Си Цзинпин и руският Владимир Путин получиха малко по-високи оценки от Тръмп. Но германският канцлер Ангела Меркел получи почти двойно повече подкрепа от Тръмп (дори в Съединените щати повече от анкетираните изразиха повече доверие в Меркел, отколкото в Тръмп). Това говори много за Тръмп, но говори и за репутацията на Меркел и докъде стигна Германия от 1945 г. насам. Тъй като континентът е изправен пред предизвикателствата на Тръмп, \"Брекзит\" и популизъм, се случи нещо смешно. Подкрепата за Европа сред жителите й се е увеличила и са в ход плановете за по-задълбочена европейска интеграция. Ако администрацията на Тръмп продължи, както обеща, и инициира протекционистки мерки срещу Европа, укрепването на континента ще се засили. Под комбинираното ръководство на Меркел и новия френски президент Еманюел Макрон Европа ще приеме по-активна глобална програма. Нейната икономика се е възстановила и сега расте все по-бързо от тази на САЩ. В северната част на Америка министърът на външните работи на Канада неотдавна говори по приятелски и премерен начин, като отбеляза, че Съединените щати явно са сигнализирали, че вече не са склонни да понасят бремето на световното лидерство, оставяйки страни като Канада да се придържат към основаната на правила международна система, свободната търговия и правата на човека. В южната част на Америка Мексико е изоставило всички планове за сътрудничество с администрацията на Тръмп. Рейтингът на Тръмп в Мексико е 5%, най-ниският от всички държави, участващи в проучването на Pew. Ръководството на Китай започна да се възползва от реториката и външната политика на Тръмп от самото начало, като обяви, че е щастливо да играе ролята на главен поощрител на търговията и инвестициите по света, сключвайки сделки с държави от Латинска Америка до Африка и Централна Азия. Най-ужасяващата от констатациите на Pew е, че спадът по отношение на Америка надминава този на Тръмп. Шестдесет и четири процента от анкетираните изразиха положително мнение за Съединените щати в края на президентството на Обама. Сега показателят е паднал до 49%. Дори когато външната политика на САЩ беше непопулярна, хората по света все още вярваха в Америка - мястото, идеята. Това е по-малко валидно днес. През 2008 г. написах книга за появяващия се \"Постамерикански свят\", която, отбелязах в началото, не беше за упадъка на Америка, а за надигането на останалия свят. На фона на тесногръдието, неспособността и пълния безпорядък на президентството на Тръмп постамериканският свят се развива много по-бързо, отколкото очаквах.", "date": "2017.07.31", "title": "Добре дошли в постамериканския свят"}
{"url": "http://clubz.bg/56790-dinko_ot_qmbol_otnovo_na_svoboda", "text": "Прокуратурата в Пловдив пусна от ареста Динко Вълев, който прекара 72 часа зад решетките заради побой над мъж от Първомай и повреждане на телефона му. Това съобщи бТВ. Динко Вълев е на свобода с мярка \"подписка\". Мотивът за пускането му от ареста е, че пострадалият е оттеглил жалбата си в полицията. Известният като \"ловеца на бежанци\" от Ямбол беше задържан, след като 27-годишен мъж съобщи, че след спор два пъти е ударен в лицето с юмрук от Динко и му е счупен телефонът. Веднага след оплакването на място бе изпратен полицейски екип, който е направи оглед и разпита свидетели. Часове по-късно Динко Вълев бе задържан в ареста с полицейска мярка. По случая бе образувано досъдебно производство за телесна повреда по хулигански подбуди и увреждане. Динко отново бие, арестуват го Вчера Вълев поиска медицинска помощ и бе изкаран от ареста с линейка, защото се почувствал зле от стреса при задържането. По-рано този месец Динко Вълев попадна зад решетките, след като 43-годишен мъж се оплака, че му е нанесъл побой. След това беше пуснат от ареста. Оплакване за побоя бе получено в полицията от служител на Динко. Вълев има бизнес с цветни метали, разфасоване на автобуси и камиони. Твърди се, че при източване на излишна нафта от бракувано гориво се стигнало до конфликта. Динко Вълев не отрече, че е посегнал на свой работник, защото се опитал да открадне гориво. Срещу него не беше повдигнато обвинение.", "date": "2017.07.31", "title": "Динко от Ямбол отново на свобода"}
{"url": "http://clubz.bg/56781-germanski_ministyr_novite_us_sankcii_sreshtu_rusiq_sa_nezakonni", "text": "Германският министър на икономиката Бригите Циприс заяви, че новите санкции, които САЩ обявиха срещу Русия, са незаконни и ЕС трябва да им отвърне с контрамерки. Според вътрешен документ на Комисията, изтекъл в медиите, американските ограничителни мерки ще засегнат поне осем енергийни проекта, в които има европейски интереси. Един от тях е \"Северен поток 2\", разширение на пряк газопровод по дъното на Балтийско море, който свързва Германия пряко с Русия. Други два са Южният газов коридор (Азербайджан - Турция - Гърция - Италия)  и \"Син поток\" (Русия - Турция), от които е заинтересована и България.", "date": "2017.07.31", "title": "Германски министър: Новите US санкции срещу Русия са незаконни"}
{"url": "http://clubz.bg/56786-33_partii_po_malko_spisyk", "text": "Софийската градска прокуратура поиска прекратяването на съществуването на 33 политически партии, с мотива, че не участват в политическия живот. Това съобщиха от държавното обвинение. 31 формации подлежат на прекратяване, тъй като Законът за политическите партии предвижда такава мярка за партии, ако не участват в избори за повече от 5 години от последната им съдебна регистрация. Заради неподаване на отчет пред Сметната палата прокуратурата е поискала прекратяването на две от партиите. Искането на прокуратурата е след направена проверка и изискани материали от Централната избирателна комисия, Софийския градски съд и Сметната палата. По-известните имена сред тези партии са Българска национално радикална партия, Съюз ЕРА 3, Отечествена партия на труда, Български бизнес блок и др. Ето пълния списък:", "date": "2017.07.31", "title": "33 партии по-малко (СПИСЪК)"}
{"url": "http://clubz.bg/56774-sofiq_otnovo_shte_plashta_trojno_%E2%80%9Edjadjite%E2%80%9C_za_proverka_na_parkiraneto", "text": "Наскоро Столичният общински съвет прие  . Новината от това гласуване бе разширяването на зелената зона за паркиране в София. Включването на нови квартали изисква и първоначални разходи – за поставяне на знаци, маркировка, наемане на нови служители, които да продават талони и да проверяват дали шофьорите спазват правилата. Центърът за градска мобилност предложи на съветниците финансов план за разширяването на зелената зона. Той изглежда така: Назначаване на 94 нови служители, сред които 60 контрольори, 24 контрольори на екип „скоби“ и още 10 души изпълнители, като годишният разход за заплати на тези хора ще бъде 1 071 186 лв. Освен това за оформяне на нови 4854 паркоместа необходимите разходи на Центъра за градска мобилност са 2 538 077 лв. - за офис, за „скоби“, за автомобили, за наказателен паркинг и за 100 бр. PDA (personal digital assistant) устройства. Това са онези „джаджи“, които приличат на смартфони и контрольорите проверяват с тях дали за съответния автомобил е платено правото да паркира чрез есемес. Във финансовия разчет е записано, че парите за 100 такива устройства са 170 хил. лв., т.е. по 1700 лв. на устройство. Още преди година обаче организацията  , че контрольорите използват устройства, които на пазара струват три пъти по евтино от цената, която Столичната община е платила за тях. Снимки на „Спаси София“ показаха, че синята и зелената зона се контролират с помощта на смартфони Runbo X5, които по времето на обществената поръчка са били продавани за около 600 лв. с ДДС. Тогава обаче Центърът за градска мобилност е похарчил щедро по 1968 лв. за брой. Три години по-късно електрониката е още по-развита и още по-евтина, но данъкоплатците в София, изглежда, ще платят отново три пъти по-скъпо.", "date": "2017.07.31", "title": "София отново ще плаща тройно „джаджите“ за проверка на паркирането"}
{"url": "http://clubz.bg/56784-sudjuk_file_pastyrma_prinuda_zaplaha_za_ubijstvo_natisk", "text": "Специализирано звено \"Антикорупция\" при Софийската градска прокуратура повдигна обвинение на Живко Мартинов – бивш народен представител от 44-тото народно събрание. Мартинов се прочу с т.нар. афера със суджука - опит за изнудване на бизнесмен, изпозлвайки името на премиера Бойко Борисов. Оказа се обаче, че престъпленията, за които прокуратурата го обвинява, са цели 6. Сред тях са опит за осуетяване на наказателно преследване, заплаха към орган на властта, упражняване на принуда с цел уволнение на конкретен служител, упражняване на принуда с цел разпореждане със сума от 15 500 лв., закана за убийство. \"Имам високо кръвно, аз суджук не ям\" (СНИМКИ и ВИДЕО) Първото обвинение касае упражнена от него принуда спрямо А.П. с цел последният да се разпореди със сумата от 15 500 лв. За това престъпление се предвижда наказание \"лишаване от свобода\" от пет до петнадесет години, както и глоба от пет хиляди до десет хиляди лева. Второто обвинение е за отправена закана за убийство, за което се предвижда наказание \"лишаване от свобода\" до шест години. Той е обвинен и за това, че е упражнил спрямо А.П. принуда, като в периода от началото на 2012 г. до началото на 2013 г. в гр. Добрич при условията на продължавано престъпление Мартинов го е заплашил с тежки последици за него – да бъде арестуван, че ще му прати данъчни проверки на дружествата, за да \"смачка фирмите му\", го е принудил да се разпореди безвъзмездно с общо 4 тона суров суджук от телешко, еленско и свинско и 60 килограма филе \"Елена\" и телешка пастърма. Живко Мартинов е привлечен към наказателна отговорност и за това, че през 2014 г., при условията на продължавано престъпление, е направил опит да спомогне на лице да бъде осуетено спрямо него наказателното преследване и да остане ненаказано, без да се е споразумял с това лице, преди да е извършило самото престъпление, като изпълнителното деяние е било довършено, но не са настъпили предвидените от закона и исканите от дееца общественоопасни последици. Извършеното от лицето престъпление е причиняване на смърт по непредпазливост на две лица при нарушаване на правилата на ЗДвП. Ако бъде признат за виновен по това обвинение, Мартинов може да получи наказание \"лишаване от свобода\" до пет години. ГЕРБ-ерът Живко Мартинов - онзи със суджука - напуска парламента Наказателната отговорност на Мартинов е ангажирана и за това, че през 2015 г., при условията на продължавано престъпление, е употребил заплашване с цел да принуди органи на властта – заместник-директор на ОДМВР-Добрич и началник на РУ на МВР-Балчик, да извършат действия по служба. Според Наказателния кодекс за това престъпление се предвижда наказание \"лишаване от свобода\" до шест години. Живко Мартинов е с обвинение и за това, че през април 2017 г. е направил опит да принуди директора на ВИК-Добрич да извърши нещо противно на волята му – да уволни конкретен служител, както и да спре назначения и уволнения в дружеството за известен период от време, като злоупотребил с властта си като народен представител и употребил заплашване, като изпълнителното деяние е било довършено, но не са настъпили предвидените от закона и исканите от дееца общественоопасни последици на това престъпление. За това престъпление законът предвижда наказание \"лишаване от свобода\" до шест години. Спрямо Живко Мартинов е определена мярка за неотклонение \"парична гаранция\" в размер на 45 000 лева, вносима в 10-дневен срок. В хода на провежданото разследване прокурорите от СЗА са събрали доказателства и за извършено престъпление по служба от Розалина Брайкова, заемаща длъжността директор на Областната дирекция по безопасност на храните в Добрич. Днес тя е привлечена към наказателна отговорност за това, че на 13.07.2017 г. в град Добрич в качеството си на длъжностно лице, заемащо отговорно служебно положение, с цел да причини вреда на конкретно дружество, е нарушила служебните си задължения, като издала заповед за спиране на експлоатация на обект на дружеството. Дружеството е собственост на лицето, което е сигнализирало СЗА за извършваната престъпна дейност от Живко Мартинов и по чийто сигнал е започнало настоящото разследване. Това лице е и свидетел по делото срещу него. Заповедта е издадена, без да са налице доказателства за оплаквания от храната, предлагана в обекта, направени от потребители, без да са налице данни за вредни за здравето последици от консумираната в обекта храна, без да са налице допуснати от търговеца нарушения, свързани с негодна за консумация храна. В резултат на деянието са настъпили значителни вредни имуществени и неимуществени последици за дружеството, изразяващи се във финансови загуби и пропуснати ползи за периода, в който обектът не е могъл да извършва дейност. За действията на Брайкова се предвижда наказание \"лишаване от свобода\" от една до осем години. Спрямо Брайкова е наложена мярка за неотклонение \"парична гаранция\" в размер на 5000 лева, вносима в 10-дневен срок. ГЕРБ-ерът Живко Мартинов - онзи със суджука - напуска парламента", "date": "2017.07.31", "title": "Суджук, филе, пастърма, принуда, заплаха за убийство, натиск..."}
{"url": "http://clubz.bg/56787-priemyt_v_pyrvi_klas_s_usednalost_tri_godini_na_roditelite", "text": "Министерството на образованието и науката (МОН) вече е готово с единни критерии за прием в първи клас в цялата страна като водещия е т. нар. уседналост. Най-важна ще е близостта на училището до постоянния или настоящия адрес на родителите. Най-голям шанс за прием в първи клас ще имат децата, чиито майки, бащи или настойници имат адресна регистрация в района от най-малко три години. МОН за ромските първолаци: Ще бъдат или убедени, или принудени Новите критерии са съдържат в проект за промяна на наредбата за организация на дейностите в училищното образование, който е разписан от просветния министър Красимир Вълчев с мотив за гарантиране равен достъп до качествено образование и приобщаване на всеки ученик. Текстовете са качени за обществено обсъждане в портала за обществени консултации на Министерския съвет. Преди това Столичната община се опита да въведе подобни критерии, но част от наредбата падна в съда. Столичната община обмисля уседналост за родители на първокласници Проектонаредбата предвижда общините да разработват система за прием с водещ критерий близост на училището до постоянния/настоящия адрес на родителя/настойника. Местната власт ще определя и прилежащи райони на училищата за обхват на учениците. В територията на прилежащия район на средищните училища се включват и населените места без училища, от които са насочени учениците. Децата, които отговарят на водещия критерий – близост до училището, ще се разпределят в следните групи: -   - деца, чийто родител/настойник е с постоянен/настоящ адрес в прилежащия район на училището и постоянният/настоящият му адрес не е променян в последните над 3 години преди подаване на заявлението; -   - деца, чийто родител/настойник е с постоянен/настоящ адрес в прилежащия район на училището повече от 1 година, но постоянният/настоящият му адрес е променен в периода през последните от 1 до 3 години преди подаване на заявлението; -   - деца, чиито родител/настойник е с постоянен/настоящ адрес в прилежащия района на училището, но постоянният/настоящият му адрес е бил променен през последната една година преди подаване на заявлението; -   - деца, чиито родител/настойник е с постоянен/настоящ адрес извън прилежащия район на училището към деня на подаване на заявлението. За разпределянето в групите ще се взема по-благоприятния за ученика адрес (постоянен или настоящ). Когато броят на децата в определена група надхвърля броя на местата, децата в тази група ще се подреждат по следните допълнителни критерии: 1. дете с трайни увреждания над 50%; 2. дете с двама починали родители; 3. други деца от семейството, обучаващи се в училището; 4. деца, завършили подготвителна група в избраното училище. Собствена система за прием на база тези критерии ще е нужна само на общините с повече от едно училище.Общините ще могат да въведат допълнителни критерии. До общи критерии за прием на най-малките ученици се стигна след напрежението по приема на първокласници, което тази година ескалира и до жалби в прокуратурата, в големите градове и най-вече в София. Столичната община обмисля уседналост за родители на първокласници", "date": "2017.07.31", "title": "Приемът в първи клас с уседналост три години на родителите"}
{"url": "http://clubz.bg/56795-koj_e_chovekyt_kojto_shte_promeni_bylgariq_otgovoryt_video", "text": "Празен стол. Поставен е върху покрива на висока сграда. Завърта се към камерата, а глас зад кадър казва „Човекът, който ще промени България...“ и прави загадъчна пауза. Накрая зрителят чува: „Очаквайте скоро“.   Този клип се излъчва от седмица насам от националните телевизии, а познатият кадър с празния стол и надписът „Човекът, който ще промени България“ са поставени върху билбордове по магистрала „Тракия“. Не е нова партия. Не е ново риалити шоу. Не е нито нова бира или нов тарифен план на мобилен оператор. Посолството на Съединените щати разкри днес, че стои зад кампанията. Тя е озаглавена „Силата е в теб“ и има за цел да популяризира успешни обикновени българи, които променят страната си всеки ден. „Приветстваме силата на българския дух, защото вярваме в нея. Вярваме, че България се променя към добро“, каза пред журналисти посланикът Ерик Рубин. От тази вечер телевизиите излъчват вече втория клип, който съдържа отговора: „Това си ти“.   Серията от клипове ще запознаят публиката с успешните истории на Дани Георгиева – завършила право в Нюкасъл, но избрала да се върне в България и да стане учител-новатор; Николай Драганов – който въпреки трудностите винаги намира път напред и задължително гласува; семейство Мутафчиеви – собственици на малка ферма с кози, които произвеждат козе сирене; Тереза Борисова и Асен Манчев – млада ромска двойка, които преди да се заемат със семейство и деца, избират да завършат висше образование и да станат първите образовани в махалата си; Росица Иванова – изпълнила мечтата си и станала първата жена пилот в България. Всички клипове са достъпни на специално създадение канал в YouTube “ “.", "date": "2017.07.31", "title": "Кой е човекът, който ще промени България. Отговорът (ВИДЕО)"}
{"url": "http://clubz.bg/56788-bezrabotica_i_sudjuk", "text": "Статистиката е скучна. Четат я само очиларковци, които са микроскопично малцинство сред малцинството, което изобщо си дава труда да чете каквото и да било. Когато се появи статистиката, народът (каквото и да значи тази уморена дума) изключва телевизора или превключва на \"Планета\". Защото статистиката напомня за безполезните мъки с математиката в страна, където, за да имаш, не е задължително да знаеш. Не само драгите зрители недолюбват статистиката. Мръщят ѝ се и някои уважаеми редактори с оправданието, че е суха. И поради нетолкова видимата причина, че за да я цитираш, трябва да я разбираш. А  за да я разбираш, преди да пишеш, трябва да четеш. Пак мъка. И в журналистиката няма царски път - също като в геометрията, на която Евклид се опитвал да учи египетския цар Птолемей някъде в III - IV век преди Христа. Статистиката е едно от списъка скучни неща, които са важни. И да знаете, че тези, които ухажват избирателя с \"планета\"-рни похвати, тайно четат статистика, или наемат някого да им я чете и тълкува. Защо? Защото тя печели изборите. Хората гласуват с портфейлите си, а това, което става в тях, го отчита статистиката. Днес например тя  , че безработните в България през юни 2016 г. са били 255 000 или 7,8% от работната сила, а през юни 2017 г. са били 195 000 или 5,9 % от работната сила. Значи за година у нас безработицата е намаляла с близо 2 процентни пункта или 60 000 души - един средноголям провинциален град. \"Евростат\", статистическата служба на ЕС,  съобщи също, че българската безработица през юни т. г. е била по-ниска от от средната за ЕС на 28-те, която е била 7,7% и от тази на 19-те в еврозоната, където тя е била 9,1%. Най-сетне, \"Евростат\" съобщи, че ЕС на 28-те отбелязва най-ниската си безработица за последните девет години, а еврозоната - най-ниската за последните осем. Т. е. създават се предпоставки за повишено търсене в страните, където отиват над две трети от българския износ. Ако тази тенденция продължава, всеки ден БСП да вади по един \"суджуков\" компромат и всеки ден да качва симпатизантите си на Бузлуджа, все тая. Изборният резултат е предрешен без \"Медиана\" и без \"Алфа рисърч\" дори. Хората гласуват с портфейлите си. ГЕРБ научи това по трудния начин през февруари 2013 г.  И БСП го учи - и при Луканов, и при Виденов, и при Орешарски, но не изглежда нещо да е научила. \"Днес страната ни е изпаднала в униние и безпътица, а хората са смазани от тежестта на битовите проблеми на всяко семейство\", написа Станишев до червените симпатизанти на Бузлуджа. (Няма да питам защо не отиде да им го каже лично - да не издребняваме дотам). И най-черните очила да си сложи човек в тази жега, не това е изводът, който се налага поне от скучните и сухи статистически числа. Като подминем приликата с миналото (когато \"единственото правилно учение\" беше марксизмът-ленинизмът и родителката на БСП беше единствената партия на държавата) , трябва да отбележим, че от 1989 г. насам БСП имаше многкратни шансове да изпълни списъка на Станишев - и при Луканов, и при Беров, и при Виденов, и при Станишев, и при Орешарски. Тя обаче направи точно обратното - забави развитието на страната (със съпротивата си срещу пазарните реформи при Виденов), създаде отчайващо чувство за несправедливост с източването на държавните предприятия \"на входа и изхода\" от \"Мултигруп\" и с мутрорежима при Луканов и при Беров, с \"Орион\" при Виденов и с кръговете фирми, с  батковците и братковците при Станишев, с предложението за шеф на ДАНС и с фалита на КТБ при Орешарски. Логично БСП беше изоставена най-вече от своите избиратели, които преди това сама беше изоставила, за което свидетелства дългата серия изборни загуби при Станишев.  Каквито и заклинания да правят днес червените лидери, числата са неумолими. В политиката царски път няма. И другарски няма.", "date": "2017.07.31", "title": "Безработица и суджук"}
{"url": "http://clubz.bg/56772-zashto_stolicata_na_samuil_e_ohrid_shtom_e_bylgarski_car", "text": "Това заяви пред бТВ професорът по история Тодор Чепреганов, бивш директор на Института за национална история на Македония. И допълни, че Яне Сандански и Гоце Делчев също са \"личности от македонската история\". Според повечето историци в Скопие идеята за анализ на фактите и написването на обща история е абсурдно начинание. И допълни, че не му е известно историята на една държава да я пишат историци от чужбина. На по-различно мнение е музкантът Стефче Стойковски. И допълни, че единственото, което иска, е свободно да играе сиртаки в Солун и да яде шкембе чорба в Банско. И изтъкна, че няма как да се очаква от професори, които са станали такива по югославско време, да признаят, че досега са лъгали.", "date": "2017.07.31", "title": "Защо столицата на Самуил е Охрид, щом е български цар?"}
{"url": "http://clubz.bg/56773-beliqt_dom_gotvi_sankcii_sreshtu_kitaj_zaradi_severna_koreq", "text": "Висши съветници на Доналд Тръмп подготвят тихомълком серия от икономически мерки срещу Китай, пише \"Политико\", като цитира два източника от президентската администрация. Съветниците се срещнали през уикенда и ще продължат дискусиите и днес. Очаква се те да излязат с окончателно решение през тази седмица. На масата са всички опции, включително търговски ограничения. Възможни са и икономически санкции. Източниците на \"Политико\" обаче изтъкват, че е още твърде рано да се каже какво ще реши президентът. Тръмп натиска Китай да помага срещу Северна Корея Необходимостта от изработването на убедителна стратегия към Китай е заради покачващото се напрежение на Корейския полуостров, включително изпитанието на междуконтинентална балистична ракета, извършено от Северна Корея на 28 юли. Тръмп смята, че Пекин не прави достатъчно, за да убеди Пхенян да спре производството на ядрено оръжие, което би могло да удари САЩ. Американският президент постоянно изтъква - както насаме, така и публично, че китайците са замесени в незаконни търговски практики с режима на Ким Чен Ун.         Гневът на Тръмп от ракетния тест и усещането, че китайските представители не се ангажират да помогнат за Северна Корея, засилват вероятността за действия от негова страна, твърди източник от Белия дом. Някои от твърдолинейните помощници на Тръмп като политическия съветник Стивън Милър, главния стратег Стив Банън и търговския съветник Питър Наваро отдавна настояват президентът да предприеме по-твърда линия към Китай. От месеци насам съветниците на Тръмп обсъждат на срещи помежду си търговските въпроси. Президентът обмисля да вземе мерки срещу вноса на китайска стомана чрез тарифи, квоти или със смесица и от двете. Чиновниците обаче твърдят, че водената в момента дискусия не е съсредоточена само върху търговски ограничения, свързани със стоманата. Говорителка на Белия дом все още не е отговорила на молбата на \"Политико\" за коментар. В скорошно интервю за в. \"Уолстрийт джърнъл\" Тръмп намекна, че няма предстоящо решение за вноса на стомана. Министерството на търговията все още привършва разследване, което се очаква да изтъкне опасения за националната сигурност като повод за налагане на търговски ограничения върху вноса на стомана. САЩ не трябва да обвързват търговията с въпроса за ядрената програма на Северна Корея, беше отговорът на Китай, съобщава АФП. ", "date": "2017.07.31", "title": "Белият дом готви санкции срещу Китай заради Северна Корея"}
{"url": "http://clubz.bg/56778-otide_si_ikonata_na_frenskoto_kino_jana_moro", "text": "Френската актриса Жана Моро е починала на 89 години, съобщава „Франс прес“. Била е открита мъртва днес в парижкия си апартамент. Икона на френското кино, чувствената й красота и дълбокия й глас очароваха най-значимите режисьори по време на кариера, продължила 65 години. Според Орсън Уелс тя е „най-великата актриса в света”. Световна слава й създадоха филмите „Асансьор за ешафода” (1958) на Луи Мал , „Нощта” (1961) на Микеланджело Антониони, „Дневникът на една камериерка” (1964) на Луис Бунюел и „Булката беше в черно” (1968) на Франсоа Трюфо. Родена на 23 януари 1928-а в Париж в семейството на баща ресторантьор и майка-танцьорка от Англия, Жана Моро има зад себе си повече от 130 филма. Звезда на „Комеди франсез”, тя е играла в „Сид” заедно с Жерар Филип на Авиньонския фестивал. Записала е голям брой музикални албуми и е заснела два собствени пълнометражни филма. Дебютира в киното в „Последна любов“ през 1949-а, а първият филм, който режисира, е „Светлина“, от 1976-а. На екрана си е партнирала с много от най-авторитетните личности на френското кино, сред които Жан Кокто и Маргьорит Дюрас. На 80-годишна възраст Жана Моро сподели, че професията й е позволила да изживее големите страсти, които всъщност не е имала в личния си живот. За филма „Старицата, която влезе в морето” Моро получи награда „Сезар” за най-добра женска роля през 1992 г. В следващите години тя се превърна в посланичка на френското кино по света. През 1998-а „Жана Френска”, както я наричаха чужденците, получи от Шарън Стоун „Оскар” за цялостно творчество. Десет години по-късно й беше връчен и почетният „Супер Сезар”. Носителка на наградата за женско изпълнение в Кан от 1960-а (за „Модерато кантабиле”), Жана Моро е и единствената актриса, която два пъти е председателствала журито на фестивала – в 1975 и 1995 г.. Няколко пъти е била и водеща на церемониите по награждаването. Според IMDB, последният филм, в който се е снимала, е „Талантът на моите приятели“, от 2015-а, на режисьора Алекс Луц.   В специално комюнике Елисейският дворец отдава почит на актрисата, която „въплъщаваше киното в неговата сложност, памет и изключителност. Съществуват личности, които сами по себе си обобщават изкуството, с което са се заели”.", "date": "2017.07.31", "title": "Отиде си иконата на френското кино Жана Моро"}
{"url": "http://clubz.bg/56777-bezraboticata_v_bylgariq_prez_yuni_pada_na_59_ot_78_predi_godina", "text": "Българската безработица е паднала на 5,9% през юни тази година от 7,8% през същия месец преди година, съобщи днес Евростат. През май т.г. тя у нас е била 6%.  Хората без работа в България през миналия месец са били 195 000 при 197 000 през май и 255 000 през юни 2016 г. Безработицата в еврозоната е била 9.1% през юни 2017 г. в сравнение с 9.2% през май с.г. и 10,1% през юни 2016 г., съобщи статистическото бюро на ЕС. Това е най-ниската безработица в еврозоната от 2009 г. Безработицата  в ЕС на 28-те е била 7,7% през юни 2017 г., стабилна спрямо май 2017 г. и по-ниска в сравнение с 8,6% през юни 2016 г. Това е най-ниската безработица в ЕС от 2008 г. Според Евростат 18,725 милиона души в ЕС на 28-те, от които 14,718 милиона - в еврозоната са били без работа през юни 2017 г. Сравнено с май 2017 г. броят им е намалял със 183 000 в целия ЕС и със 148 000 в еврозоната. В сравнение с юни 2016 г. безработните са по-малко с 2,368 милиона в целия ЕС и с 1,667 милиона в еврозоната. Сред държавите членки най-ниска безработица през юни 2017 г. са имали Чехия (2,9%), Германия (3,8%) и Малта (4,1%). Най-висока е била тя в Гърция (21,7% - данни от април 2017 г.) и в Испания (17,1%). Отделно днес Евростат съобщи, че индексът на инфлацията за изминалите 12 месеца, без колебаещите се цени на храните и енергията, се е повишил до 1,3% през юни, най-високата стойност през последните четири години, от 1,2% през май. Ройтерс отбелязва, че това може да подтикне Европейската централна банка да намали \"количественото облекчаване\", чрез което досега е наляла 2,3 трилиона евро в икономиките на еврозоната, за да стимулира слабия им растеж. ЕЦБ трябва да реши наесен дали да продължи тази програма и през 2018 г.", "date": "2017.07.31", "title": "Безработицата в България през юни пада на 5,9% от 7,8% преди година"}
{"url": "http://clubz.bg/56775-jurnalistyt_ivo_nikodimov_izleze_ot_bolnicata", "text": "Журналистът от БНТ Иво Никодимов вече е изписан от Военномедицинска академия. За това съобщи самият той в профила си във фейсбук:   Преди няколко дни Никодимов бе нападнат и пребит от трима души в Борисовата градина. Самият той разказа, че нападателите му не са казали нищо и не намира друга причина за нападението освен агресията, която витае в обществото. Иво Никодимов: Нападателите ми бяха добре напомпани", "date": "2017.07.31", "title": "Журналистът Иво Никодимов излезе от болницата"}
{"url": "http://clubz.bg/56783-rusnacite_veche_shte_chakat_meseci_za_us_vizi", "text": "От Държавния департамент отказаха да коментират точния брой на персонала на посолството и на консулствата на САЩ в Русия, предаде Ройтерс. Представител на дипломатическото ведомство обаче нарече действията на Москва \"достойни за съжаление и с нищо непредизвикани\". Лично руският президент Владимир Путин обяви в неделя, че 755 души трябва да си тръгнат от дипломатическите мисии на САЩ в Русия. Мярката е в отговор на затегнатите санкции, които САЩ наложиха на Москва. Путин уточни: 755 US дипломати трябва да напуснат Русия От 2013 г. насам персоналът на американските дипломатически мисии в Русия, сред които посолството в Москва и консулствата в Санкт Петербург, Екатеринбург и Владивосток, наброява 1279 души. Това сочат данни на Държавния департамент оттогава. Те включват 934-ма \"наети местни служители\" и 301 \"пряко наети\" от общо 35 американски правителствени учреждения. Тази статистика намеква, че настоящият брой на американците, принудени да напуснат Русия, ще бъде доста по-малък от 755 души. Ограниченията вероятно ще засегнат бързината, с която САЩ са в състояние да обработват руските молби за визи, допълни Макфол. Какво предвиждат затегнатите санкции на САЩ срещу Русия САЩ сами трябва да решат кои техни дипломати и сътрудници на мисиите ще останат в Русия и кои ще си заминат, заяви днес пред журналисти говорителят на Кремъл Дмитрий Песков. Той бе попитан защо Русия отговаря на новите американски санкции, макар те все още да не са подписани от президента Доналд Тръмп и по тази причина не са влезли в сила. Какво предвиждат затегнатите санкции на САЩ срещу Русия", "date": "2017.07.31", "title": "Руснаците вече ще чакат месеци за US визи"}
