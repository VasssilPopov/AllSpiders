{"url": "http://clubz.bg/60846-ukrotqvaneto_na_ninova", "text": "Така. Цял ден внимателно слушам защо е подал оставка председателят на Народното събрание Димитър Главчев. И като тегля чертата, се получава следното: за да не се изложим пред чужденците. БСП и ДПС заплашили, че ако Главчев не подаде оставка, ще бойкотират парламентарното заседание с участие на председателя на Европейския парламент Антонио Таяни другата седмица. Той пък казал, че няма да говори пред полупразна пленарна зала. (Макар в Страсбург всеки месец да води заседания в почти празна зала, та веднъж председателят на Комисията Жан-Клод Юнкер в негово присъствие каза на евродепутатите, че са “абсурдни”). Похвално е уважението, с което България се отнася към Таяни. Похвална е отоговорността, с която приемаме първото ни председателство на Съвета на ЕС. Но не се сещам за друга държава членка, която би свалила един от тримата на върха си, за да угоди на председателя на Европейския парламент. \n\tНе съм сигурен какво би си помислил Таяни за страната, която сваля председателя на своя парламент заради него, а не заради нарушение, което е направил. И за това, че опозицията използва това посещение да изнудва съратника на Таяни в Европейската народна партия Бойко Борисов. И че Борисов се огъва пред този рекет. Таяни има много съветници. Сигурно някой от тях ще му каже, че в официалната държавна йерархия на България председателят на парламента стои по-високо от министър-председателя. Но в неофициалната политическа практика си подава оставката след разговор в премиера. Да се надяваме, че като италианец Таяни разбира разликата между официално и реално и израза “предложение, на което не можеш да откажеш”. Ако се вярва на ГЕРБ, за тях политическият мир по време на председателството е над всичко. И заради него могат да бъдат пожертвани принципите, правилата, истината. Главчев и колегите му от ГЕРБ продължават да твърдят, че Нинова е нарушила правилника и че той правилно я е отстранил от пленарно заседание, предизвиквайки опозиционния бойкот. Тогава защо ѝ дават това, което иска? По същия безпринципен начин Европа е “умиротворявала” Хитлер в края на 1930-те години. Първо му “дали” Австрия, после – Чехословакия. И от това умиротворяване последвала най-голямата досега война. Нинова да не се засяга и да не се възгордява от този паралел. Тя нито е фигура от този вид или исторически мащаб. Общото в двата случая е безпринципността, отстъпката пред изнудвача. Почиващите върху нея компромиси са гнили и не издържат.", "date": "2017.11.17", "title": "Укротяването на Нинова"}
{"url": "http://clubz.bg/60818-koj_e_vinoven_za_ostavkata_na_glavchev", "text": "Бившият вече председател на парламента Димитър Главчев сдаде поста сам, бързо и тихо. Нямаше дебати, само няколко добри слова от парламентарната трибуна и няколко из парламентарните кулоари. Бързо бе заместен от Цвета Караянчева и темата бе счетена за затворена. Всъщност това не е така, защото въпреки обявлението на шефа на парламентарната група на ГЕРБ Цветан Цветанов, че Главчев остава в парламента като депутат, оказва се това не е сигурно. Самият той настоявал да си тръгне, научи Клуб Z. Бил огорчен от начина, по който се развиха събитията до днешната оставка. Пръст в нея имат премиерът Бойко Борисов и непремерените му изказвания и упортството на лидерката на БСП Корнелия Нинова да покаже на Европа в каква диктатура живее опозицията. Когато \"вторият\" стане първи по стечение на обстоятелствата В сряда Главчев, все още в качеството си на парламентарен шеф, наказа с изгонване от заседанието Нинова и колегата ѝ Антон Кутев. Нинова - за едно заседание, а Кутев - за две. Шефът на парламента се позова на текст от правилника, в който е записано, че председателят може да отстрани депутат, който оскърбява Народното събрание, премиера, министрите, президента или други органи на държавната власт. Изказването на Нинова бе по повод непремерените думи на Бойко Борисов, че в парламента има хора, които се занимават с наркотрафик (за каквито никой не знае да има) и купуват гласове от затворници. \"Не позволявате ли по този начин да бъдат издадени присъди предварително, подобна на тази, която Цветан Цветанов изказа срещу лекарите. Какво е това? Тотално нарушаване на принципите на правовата държава. Защо позволявате български министър-председател тотално да руши институциите!\", заяви Нинова. В отговор социалистите обявиха, че ще напуснат заседанията на парламента, докато Димитър Главчев е негов председател. Последваха спешни совалки, след които Цветанов обяви, че в ГЕРБ са съгласни наказанията на двамата леви депутати да бъдат премахнати в името на политическия диалог, европредседателството и т. н. Какво обаче се крие зад тази смекчена позиция на Цветанов? Отговорът: от БСП заявили, че ще бойкотират визитата на председателя на Европейския парламент Антонио Таяни, който се очаква да пристигне у нас на 21 ноември и да има среща с парламентарния шеф. Социалистите обмисляли различни варианти - от това да не влизат в зала, през това да направят мирна, или не чак толкова мирна демонстрация от балкона на пленарната зала, с което да покажат на чуждестранния гост как в България, бъдещата председателка на съвета на ЕС, се мачка опозицията, разказаха депутати. Главчев \"наказва\" Нинова заради Борисов - гони я за ден от парламента Последващите опити Нинова да бъде убедена да се откаже от демонстрациите ударили на камък. И така Главчев сам решил да се откаже от поста, огорчен, от изказванията на Борисов на ангро, довели до собствената му твърде остра реакция към Нинова и Кутев, довела до бойкота на Таяни. Още снощи бившият вече парламентарен шеф съобщил на премиера за намерението си да подаде оставка, в това число и като депутат, въпреки че колегите му от ГЕРБ, Патриотичният фронт и \"Воля\" застанаха зад него. Това е и причината лично Борисов да пристигне днес в НС час преди старта на заседанието - да го убеди да не напуска. \"Ние бяхме готови днес за няколкочасов дебат с левицата, нямахме никакво намерение да го оставим, но решението взе той\", коментираха народни избраници от управляващото мнозинство. Накрая премиерът казал на Главчев - решавай сам. \"Поведението на БСП е еврокретенизъм!\", възкликна направо Георги Марков (ГЕРБ). В крайна сметка Главчев доброволно сам пое отгорността за думите на Борисов, за собствената си непремерена реакция и за \"еврокретенизма\" на левицата. А дали ще остане в парламента и като депутат, все още не е ясно.  Главчев \"наказва\" Нинова заради Борисов - гони я за ден от парламента", "date": "2017.11.17", "title": "Кой е виновен за оставката на Главчев"}
{"url": "http://clubz.bg/60809-kogato_vtoriqt_stane_pyrvi_po_stechenie_na_obstoqtelstvata", "text": " на ГЕРБ - това ще са първите заглавия във вестниците, които ще срещнете, ако напишете в гугъл името на новата председателка на 44-тото народно събрание Цвета Караянчева. Така я наричат и колегите ѝ в парламентарната група. Формално Цвета Караянчева е 11-ият председател на Народното събрание от 1991 година насам. Тя ще остане в историята като втората жена начело на основната институция в държавата. След Цецка Цачева. Караянчева е родена в Болярово през 1968 г. Машинен инженер. Омъжена. Говори руски език. Парламентът пак с жена председател Политическата ѝ кариера се свързва само с ГЕРБ - тя е депутат от появата на партията в парламентарния живот през 2009 г. Тоест от 41-вото народно събрание насам. Караянчева досега винаги е заемала позицията на \"втори\" човек в групата на партията на Бойко Борисов - зам.-председател на парламентарната група или неин секретар. От 6 месеца бе и зам.-шеф на парламента. В ГЕРБ тя минаваше в първите години за един от \"войниците\" на Цветан Цветанов, доколкото се смята, че дясната ръка на Борисов в ГЕРБ си има \"свои\" хора, с които върти партията организационно. Караянчева: Не съм блондинка под прикритие Караянчева е лидер на ГЕРБ в Кърджали от създаването на формацията и голямата ѝ гордост е, че успява да спечели депутатски мандат оттам на няколко избора поред. Преди това дълги години само ДПС имаше представителство от региона, но за \"пробива\" помогна не само появата на новата партия през 2009 г., а и смяната на системата, по която се изчисляват депутатските мандати - от \"Д`онт\" на \"Хеър-Ниймайер\". Е, това не пречи въпросният \"пробив\" да се използва политически именно като такъв. Експресивна и емоционална, а и винаги с добре научени опорни точки от официалните позиции на ГЕРБ - Караянчева е основен говорител, особено в кризисни ситуации. Например покрай \"Кумгейт\" и отхвърлената оставка на Делян Добрев тя изрече думите: \"Аз Делян не го давам.\" Макар че и сутринта преди оставката на Димитър Главчев тя го защити поривисто и самоотвержено... Но около час по-късно се оказа, че трябва да седне в стола му.  Кой е виновен за оставката на Главчев Един лапсус вкара Караянчева в новините преди около година, когато, без да иска, прати столицата на Китай Пекин във Виетнам... После се извини за грешката с радост, че за разлика от езикови гафове на Путин или Буш нейните няма да сринат световните финансови пазари... Когато това е нужно на партията, Караянчева не се свени да влиза \"с бутонките\" и на президента Румен Радев например. Последно го посъветва да спре с военната риторика и да свали униформата... Е, малко по-късно Бойко Борисов \"забрани\" на своите да коментират държавния глава, а и от новата ѝ позиция на парламентарен председател подобни подмятания би трябвало да бъдат силно органичени. Пак от висотата на поста се очаква и участието на Караянчева на първа линия на партийните барикади - ролята, в която публиката е свикнала да я вижда, да се преустанови. За да не се наложи нова смяна... Караянчева, която от април тази година стоеше на президиума като зам.-председател на парламента, рязко ще трябва да научи наизуст и парламентарния правилник. Че за малко да пообърка сериозно и процедурата по оставката на Димитър Главчев, защото ѝ се наложи да води това заседание. Иначе за Цвета Караянчева се знае още, че обича да чете кримките на Чандлър и да се разхожда сред природата. И е омъжена за ученическата си любов.  Караянчева: Не съм блондинка под прикритие Кой е виновен за оставката на Главчев", "date": "2017.11.17", "title": "Когато \"вторият\" стане първи по стечение на обстоятелствата"}
{"url": "http://clubz.bg/60819-problemyt_prejdevremenno_rajdane_v_cifri_tablici", "text": "17 ноември се отбелязва като ден на преждевременно родените за десета поредна година, а през 2011 г. се припознава от Световната здравна организация и се превръща в международна инициатива. Една от основните причини изобщо да съществува традицията „Световен ден на...“ е нуждата обществата да се фокусират в актуалните проблеми на съвремения свят, които – често неосъзнато – влияят на живота на всички. Недоносени са всички деца, родени преди 37-а гестационна седмица, които са с тегло под 2500 грама. Именно теглото е факторът, според който ги разделяме в 4 степени. Като най-лека степен се определя първата, в която попадат децата от 2001 г до 2499 грама, а най-критична е четвърта степен новородени с тегло под 1000 г. По данни на СЗО от 2015 г., годишно се раждат около 15 млн. недоносени бебета, като почти 1 млн. от тях загиват заради усложнения, свързани с ранното раждане. Данни от 184 страни от всички континенти показват, че процентът на преждевременно родените варира от 5 до 18%. на сто и колкото по-бедна е една страна, толкова повече са преждевременните раждания. Данните за Европа от 2012 г. са за равнище на недоносеност от 5,5 до 11,5%. В най-голям риск са многоплодните бременности (близнаци, тризнаци), при които раждането започва преждевременно в повече от половината случаи. Средният процент на преждевременните раждания у нас през последните години се движи между 9,5 и 10,5 на сто. Равнището е високо спрямо средноевропейското и поставя страната ни в една група с развиващите се държави. По данни на Националния регистър за ражданията през 2016 г. от 61 014 живородени бебета 5777 са дошли на бял свят по-рано от планираното. От тях 276 са били с екстремно ниско тегло - под 1000 г. Цифрите сочат най-висок процент на преждевременните раждания има в Русе – 15,8% (278 от общо 1758 новородени), а най-нисък - в Кърджали, където преди 37-а гестационна седмица от бременността са се родили само 5,3%, или 53 от общо 1014 бебета. ( Специалистите отчитат, че конкретно за нашата страна сред основните причини за високия процент недоносени са големият брой инвитро процедури с многоплодни бременности, проблемите в женската консултация и зачестяването на сериозни усложнения на бременността, свързани със завишаващата се възраст на раждащите жени, като прееклампсия например. Все още обаче основна причина остават инфекциите при бременните. В това отношение страната ни не се отличава с нищо от данните, отчитани в международни проучвания и проекти. СЗО сочи многоплодните бременности, инфекциите и хроничните заболявания при майката (като диабет и високо кръвно например) за трите водещи причини за по-ранно раждане. Според данни, събрани от фондация „Нашите недоносени деца“, около 30% от тези деца получават трайни увреждания. Близо половината от всички родени преждевременно пък се сблъскват с различни форми на обучителни затруднения, емоционални, поведенчески проблеми и проблеми в социалната интеграция. Последствията се отразяват и върху майките: 70% от майките, родили твърде рано, страдат от посттравматичен стрес, а 50% не получават подкрепа за кърмене и достатъчна информация как да запазят лактацията си. които медицинската наука в сферата на неонатологията носи, са, че много от най-честите краткосрочни и дългосрочни усложнения, характерни за недоносените, могат да бъдат предотвратени или значително редуцирани с правилни грижи веднага след раждането и адекватно проследяване. Съвременната философия е не само да бъде спасен животът на високорисковите новородени, но и да бъдат сведени до минимум усложнения като ретинопатия, церебрална парализа, бронхопулмонална дисплазия. Тенденцията е честотата на тези усложнения да намалява чрез въвеждане на иновативни методики в интензивната терапия. Това означава да се разчита повече на самостоятелното дишане на бебето, да се прилагат методи за борба с болката, и не на последно място, тези деца да не се отделят от майките си. Проучвания доказват, че прилагането на неинвазивни методи за вентилация и достъпа на родителите до тежко болните им новородени бебета води до над 40% снижаване на риска от вътречерепни кръвоизливи. С повече от 50% се намалява честотата на едно друго сериозно усложнение, каквото е бронхопулмоналната дисплазия. Овладяването на тези рискове от своя страна водят до по-нисък процент на късните нарушения в психичното и неврологичното развитие на тези деца – тоест те ще имат по-малко затруднения в обучението и социализацията. у нас Световният ден на недоносените се отбелязва в голям брой болници, които имат неонатологични отделения. Основно събитие за родителската общност обаче е откриването на първия комплексен Семеен център за недоносени деца „Малки чудеса“, който е създаден по инициатива на фондация „Нашите недоносени деца“. В България все още не съществува национална програма за проследяване на недоносените деца след изписването им от неонатологичните отделения и това налага да подпомогнем родителите по друг начин, обясняват от организацията. Целта на Центъра е да осигури комплексна подкрепа за семействата на недоносени деца, като им предостави широк спектър от услуги, насочени както към децата, така и към родителите. Създателите са родители на недоносени деца и познават от първо лице нуждите на тези семейства. Услугите и специалистите на Семейния център подкрепят родителите в проследяването, превенцията, ранното откриване и ранната интервенция при състояния, характерни за недоносените деца, като: затруднения в говорното и двигателното развитие и координацията, нарушена памет и възможност за концентрация, дислексия, диспраксия, дискалкулия, емоционални и психологически проблеми. Всички те могат да бъдат предотвратени или влиянието им върху детето да бъде драстично редуцирано, ако бъдат своевременно открити и се вземат мерки. Стремежът на екипа е да осигури максимален обхват на дейността в подкрепа на децата и родителите. В центъра ще работят повече от 10 специалисти с квалификация за ранна психологическа, логопедична, двигателна и социална подкрепа на децата, включително чрез методи като арт терапия, музикотерапия, ерготерапия. Ще бъдат разгърнати и редица групови услуги с основен фокус работа с родителите, обучаването им в някои специфики при отглеждането на недоносено и подкрепа за преодоляване на предизвикателствата. Фондацията, в партньорство с неонатолозите, успя през изминалата година да подпомогне няколко болници в страната да създадат семейни стаи в отделенията за интензивни грижи, за да имат родителите по-лесен контакт с бебетата, докато те са в болницата. Родители, неонатолози и специалисти по ранна детска интервенция и работа с деца в риск се обединиха около идеята, че системата е длъжник на бебетата в риск: заради проблемите в проследяването на бременността, които са първопричина за преждевременните раждания; заради инфраструктурните и кадровите затруднения, които специалистите срещат в грижите си за недоносените; заради липсващата програма за проследяване, която да даде сигурност на родителите и да осигури оптимални медицински грижи за недоносените деца и в периода на израстването им.", "date": "2017.11.17", "title": "Проблемът \"преждевременно раждане\" в цифри (ТАБЛИЦИ)"}
{"url": "http://clubz.bg/60824-es_veche_ima_i_socialen_stylb_knijen", "text": "Държавните и правителствените ръководители от Европейския съюз обявиха днес създаването на негов \"социален стълб\" в правно незадължителна декларация, която те приеха на среща в Гьотеборг, Швеция. \"Стълбът\" изразява политически ангажимент всички държави в съюза да следват минимум от трудови и социални стандарти, макар в социалната политика ЕС все още да има минимална роля. Тя е в компетентността на националните власти. Той сложи подписа си под документа заедно с председателя на Европейския парламент Антонио Таяни и естонския министър-председател Юри Ратас, чиято страна председателства в момента законодателния Съвет на ЕС. Вътрешнополитически ангажименти не позволиха на германската канцлерка Ангела Меркел и на българския министър-председател Бойко Борисов да участват в срещата. Меркел е заета с трудни преговори за съставяне на коалиционно правителство, а Борисов - да успокоява обстановката в парламента в София след опозиционния бойкот, довел до оставката на председателя на Народното събрание Димитър Главчев. Декларацията съдържа 20 принципа, свързани с достъпа до пазара на труда, равноправните условия и социалната защита. Сред тях са правото на жените и мъжете на еднакво заплащане при еднаква работа, правото на безработните на подпомагане, адекватни минимални заплати, прозрачност при определянето на работните заплати, защита на бездомните.  Според Евростат 23% от гражданите на ЕС са изправени пред опасност от бедност и социална изолация. Но този дял варира от страна до страна. Ето част от постановките в \"стълба\": Пълният текст на документа прочетете  Дебатът за социалното измерение на Европа ще е приоритет на българското председателство на Съвета на ЕС. Страната ни ще положи максимални усилия за постигането на напредък в ключовите области, свързани със заетостта и социалната политика. Това каза министърът на труда и социалната политика Бисер Петков на работна сесия в рамките срещата на върха съобщи пресслужбата на министерството", "date": "2017.11.17", "title": "EС вече има и \"социален стълб\". Книжен"}
{"url": "http://clubz.bg/60814-prochistiha_atinskata_politehnika_ot_anarhisti", "text": "Политехниката в Атина бее превърната в непревземаема крепост, предаде БТА. Това стана, след като учебното заведение бе прочистено от анархисти и в момента районът е отцепен и се охранява от около 7000 полицаи. Анархисти се барикадираха вчера във висшето учебно заведение и прекараха вътре цял ден. Те издигнаха плакати срещу НАТО и призоваха за бунт сега и веднага. Властите се опасяват от сблъсъци заради днешното отбелязване на годишнината от студентските бунтове през 1973 г. Те доведоха до падането на военната хунта в Гърция. Полицията взе драконовски мерки за сигурност и по повод планираното за днес шествие.", "date": "2017.11.17", "title": "Прочистиха атинската Политехника от анархисти"}
{"url": "http://clubz.bg/60812-ilon_mysk_predstavi_pyrviq_si_elektrokamion", "text": "Tesla представи първия си електрически тежкотоварен камион, който ще изминава  800 километра с едно зареждане, съобщава Би Би Си. Компанията на Илон Мъск обаче засенчи дебюта на собствения си електрокамион, когато при представянето му от полуремаркето изненадващо излезе червен спортен автомобил със свалящ се покрив, предаде Ройтерс. Електрокамионът ще достига скорост 60 километра в час за 20 секунди с максималния позволен товар на американските пътища - 36 тона. Tesla разкрива, че камионът е снабден със сензори за нестабилност, които ще бъдат полезни при превозването на големи товари. Камери ще предупреждават автоматично шофьора за препятствия на пътя. С електрокамиона Мъск излиза на пазара на транспортните фирми, които са над 3,5 милиона само в САЩ. По-голяма част от тях използват дизелови камиони. Анализаторите се съмняват дали моделът на Tesla е конкурентноспособен заради високата цена на батерията. Според Carnegie Mellon батерия, която издържа 300 мили, струва около 200 000 долара, докато средната цена на целия камион с дизелов двигател е 120 000 долара. Tesla не разкрива цената на електрокамиона, но казва, че превозът на стоки с него ще излиза по-евтино, отколкото с дизелови возила. Производството на електрокамиона започва през 2019 г., а първите превозни средства от този модел ще са по пътищата година по-късно. Tesla не са сами в тази ниша - \"Даймлер\", \"Къминс\" и \"Тойота\" имат прототипи, задвижвани от елекричество. \"Волво\" пък представи хибриден камион през тази година. Но освен модела на \"Тойота\", който вече се тества, другите едва ли ще се появят през следващите години. А моделът на \"Даймлер\" е с обсег само 220 мили (350 км). Пука ли се балонът на Tesla? Компанията на Илон Мъск с рекордна загуба Доверието на инвеститорите в компанията обаче е под въпрос през последните седмици, след като компанията представи рекордни загуби и проблеми с производството на бюджетния им електромобил - Model 3. Новата спортна кола на Tesla за 200 000 долара пък ще бъде най-бързата, пускана в производство до момента, каза Илон Мъск. Tesla Roadster е осъвременена версия на първото превозно средство на компанията. То побира четирима души и може да измине 1000 км с едно зареждане, което е рекорд за електромобил, посочи Мъск. Ускорява от 0 до 100 км/ч за 1,9 секунди, което го прави най-бързият автомобил в масово производство. Първите 1000 бройки ще струват 250 000 долара всяка, платени в пълен размер предварително, а следващите модели ще започват от 200 000 долара.", "date": "2017.11.17", "title": "Илон Мъск представи първия си електрокамион"}
{"url": "http://clubz.bg/60817-shte_uspee_li_angela_merkel_da_sformira_upravlenska_koaliciq", "text": "Провали се поредният и оповестен като последен кръг на сондиращите разговори в Берлин по съставяне на управленска коалиция. Те трябваше да приключат снощи, за да се отвори път към преговорите по съставяне на управленска коалиция “Ямайка”, наречена според цветовете на националния флаг на тази държава, които са и партийни цветове във ФРГ - черно, жълто и зелено. Черно за консерваторите от Християндемократическия съюз и от баварския Християнсоциален съюз, жълто на либералите и зелено за екопартията “Съюз90/Зелени”. След маратон от 15 часа разговори в 4,15 ч тази дъждовна заран преговарящите се разделиха при резултат нула. Оповестено беше, че по-късно днес отново ще се срещнат, но това можело да стане в събота или неделя. “Подобен исторически проект (съставяне на коалиция от 4 партии – б. р.) не бива да се проваля поради липса на време”, заяви лидерът на либералите Кристиан Лиднер. Според него имало доста допирни точки, но и разнобой по политиката спрямо бежанците. От 15-те часа разговори 13 били посветени на тази тема. Заместникът на Линднер по партийна линия Волфганг Кубики изрече: “По спорните въпроси миграция, финансова политика и вътрешна сигурност сме толкова далеч едни от други, че в момента ми липсва фантазия да си представя как ще се сближим.” “При много от обсдъжданите теми беше проявено разбиране, но не се стигна до компромиси. Това е тъжното”, каза Армин Лашет, заместник-председател на партията на Меркел ХДС. Самата Ангела Меркел не отрони и дума, само поздрави чакащите журналисти с “добро утро”. Препъникамъкът се оказа политиката спрямо бежанците и конкретно събиране на семейства, което ще рече следното: ако бежанец е получил временно убежище в Германия и семейството му да пристигне в страната. Баварският ХСС е категорично против и няма изгледи да промени позицията си. По този повод “Ди Цайт” публикува коментар под заглавие “Една светлинна година до “Ямайка”. Позицията на Меркел е: “Ще се разберем, ако искаме да се разберем.” Това е по-скоро предупреждение към баварците. Ако не се постигне компромис, има опасност от провал на преговорите, а така и да не се стигне до сформирането на управленска коалиция в Берлин. Това би бил най-лошият вариант. При един нов вот се очаква срив на утвърдените демократични партии и попътен вятър за евроскептиците от дясноекстремистката партия Алтернатива за Германия. На изборите на 24 септември т. г. тя спечели 12,6 на сто от бюлетините и за пръв път изпрати депутати в националния парламент Бундестага – 94 народни представители.", "date": "2017.11.17", "title": "Ще успее ли Ангела Меркел да сформира управленска коалиция?"}
{"url": "http://clubz.bg/60820-9_sa_jertvite_na_zverskata_katastrofa_kraj_mikre", "text": "Бус се удари в камион и 9 души загинаха. Трагедията е станала край с. Микре, Ловешко, на главния път от София за Варна. В буса са пътували общо 27 души, като всички оцелели са откарани в ловешката болница, допълва Нова тв. Ударените са  Водачът и спътникът му от камиона също са ранени.  Сред загиналите е и шофьорът на буса, потвърждават от Окръжна прокуратура-Ловеч. Пострадали са и шофьорът, и спътникът му от камиона. От прокуратурата допълват, че по първоначални данн  в резултат на което е последвал челен удар с товарния автомобил. При инцидента са загинали самият шофьор и шест пътници. По-късно на път за болницата са починали още двама от пътниците. Пострадали са и останалите пътуващи. Става въпрос за група незрящи, които се връщали от рехабилитация. На мястото има полицейски, пожарни и медицински екипи. Шефът на областната полиция коментира пред Нова тв, че ситуацията е изключително тежка. По първоначална информация катастрофата е станала при неправилно изпреварване от страна на буса. Ето и официалното съобщение на прокуратурата по случая: И Бойко Борисов се намеси По разпореждане на премиера към мястото на тежката катастрофа край с. Микре са изпратени 4 реаномобилa от ВМА и болница Лозенец (Правителствена), съобщават от МС. Министърът на здравеопазването Кирил Ананиев също пътува към мястото на инцидента. Осигурени са допълнителни консумативи за болницата в Ловеч, където са настанени пострадалите при инцидента. Осигурено е всичко необходимо засега, вкрючително и кръвни продукти, увери здравният министър Кирил Ананиев, който пристигна на мястото на инцидента. По думите му в болницата в Ловеч са доставени необходимите консумативи. Министър Ананиев изрази благодарност към медицинските екипи, които обслужват ранените в катастрофата. Борисов е разпоредил на Министерството на транспорта да извърши пълна проверка на буса, участник в катастрофата. ", "date": "2017.11.17", "title": "9 са жертвите на зверската катастрофа край Микре"}
{"url": "http://clubz.bg/60823-skandal_s_bezplatni_bileti_za_%E2%80%9Eroling_stouns%E2%80%9C_v_hamburg", "text": "Хамбургската полиция проведе обиск в сградата на администрации на района Хамбург-Норд, а също и в офиси на концертен промоутър във връзка с раздадени на местни чиновници билети за концерт на „Ролинг Стоунс“ на обща сума 10 хиляди евро, съобщава Би Би Си. След като местният съвет одобрил концерта, много служители от администрацията получили безплатни билети. В интервю за „Шпигел“ представители на местните власти нарекли подобно раздаване на билети стандартна практика. В Германия на чиновниците е забранено да получават подаръци. „Шпигел“ пише, че присъствието на голям брой чиновници на концерта предизвикало вълна от критики. Концертът е бил през септември. Посетили са го над 80 хиляди души. Според германската преса, някои почитатели на „Ролинг Стоунс“ са платили по 800 евро за билет на черния пазар. Следователите са проучили съдържанието на компютрите на администрацията на района, като са обискирали и офисите на компании   след анонимна жалба , пише „Велт“. Ръководителят на администрацията на района Хамбург-Норд Харалд Рьослер е потвърдил, че билети са били раздавани на местни политици, служители в администрацията и техни близки, съобщава сайтът  . Според Рьослер, сътрудниците на администрацията са работили безвъзмездно и извън работното си време, за да организират концерта, който, подчертава той, бил най-големият в историята на града. Според представители на компанията  , предположенията, че раздадените безплатни билети са повлияли върху разрешението за провеждане на концерта, нямат отношение към реалността. От компанията се се изказали похвално за координацията в действията на местния съвет и са добавили, че нямат нищо против да отделят безплатни билети в знак на благодарност за добре свършената работа, пише „Шпигел“.", "date": "2017.11.17", "title": "Скандал с безплатни билети за „Ролинг Стоунс“ в Хамбург"}
{"url": "http://clubz.bg/60827-irlandiq_shte_blokira_tyrgovskite_pregovori_za_brekzit", "text": ", заяви външният министър  цитиран от Ройтерс.  , каза той преди срещата си с британския си колега Борис Джонсън. Преминаването към преговори за отношенията между Лондон и Брюксел след \"Брекзит\" ще помогне за решаване на въпроса с границата пък смята  . Той заяви, че разбира защо Ирландия иска четири или петгодишен преходен период след март 2019 г., който да позволи на бизнеса в страната да се нагоди към новите споразумения, но увери, че това може да стане в много по-кратък период. Великобритания ще изпълни финансовите си задължения към Европейския съюз, за пореден път обеща британският премиер  . \" , каза тя по време на среща на европейските лидери в Гьотеборг, Швеция. Някои европейски страни искат преговорите за бъдещи търговски отношения да започнат и въпреки че Германия и Франция, решението трябва да бъде взето от целия блок, заяви днес британският министър по \"Брекзит\"  .  , каза той. , че Мей има две седмици да направи смислено финансово предложение за раздялата на страната ѝ с ЕС, както и за граничния режим между Северна Ирландия и Ирландия.  Икономическото възстановяване на еврозоната продължава със стабилни темпове, убедена е Европейската централна банка, но валутната политика трябва да остане предпазлива, обяви председателят на ЕЦБ  цитиран от Ройтерс.  , заяви Драги. ЕЦБ ще откупи 2.55 трилиона евро дълг, след като реши миналия месец да продължи политиката си на изкупуване на държавен дълг. Европарламентът прие резолюция, която задейства процес за налагане на санкции срещу Полша, заради съмнения в спазването на върховенството на закона, съобщи EU Observer. Процедурата по член 7 от Лисабонския договор беше задействана, след като през лятото полският Сейм прие спорни закони за съдебна реформа, които предизвикаха многохилядни протести в столицата и други градове. Унгарската управляваща партия \"Фидес\" излезе с изявление, според което \"е неприемливо Брюксел да оказва натиск върху страни членки\".   Европейската народна партия, към която принадлежи \"Фидес\", подкрепи резолюцията. Полската премиерка Беата Шидло каза, че е неприемливо поляците, които участваха в шествие по случай Деня на независимостта във Варшава на 11 ноември, да бъдат заклеймявани като \"фашисти\" в Европейския парламент тази седмица, предаде Асошиейтед прес. Никога няма да позволя поляци да бъдат оклеветявани и обиждани по този начин на международен форум, подчерта тя. Около 60 000 души участваха в похода в събота, организиран от екстремистки крайнодесни групи, като носеха плакати, призоваващи за \"Бяла Европа\" или други расистки символи. Походът предизвика критики срещу Полша при дебат в Европарламента в сряда, където някои евродепутати нарекоха участниците \"фашисти\". Шидло говори след срещата на върха на ЕС в шведския град Гьотеборг днес. Тя остро осъди екстремизма, но посочи, че повечето от участниците в похода не са били екстремисти.  ЕС ще създаде центрове за изследване на киберсигурността, които ще разработват криприращи механизми, съобщи Euractiv. Целта име да защитят компаниите и държавните институции от хакерски атаки, които често възпрепятстват работата им в последните години. Очаква се в понеделник да бъде приет пакет от мерки за киберсигурност, които бяха обявени от Еврокомисията през септември. Според плана на ЕК, центровете ще работят съвместно с базираната в Атина европейска агенция за киберсигурност и Европол. Сред задълженията им ще бъде да оценяват криптиращите механизми на държавните институции в страните членки. (Клуб Z и БТА)", "date": "2017.11.17", "title": "Ирландия ще блокира търговските преговори за \"Брекзит\""}
{"url": "http://clubz.bg/60831-kakvo_razkri_kazusyt_glavchev", "text": "Ако трябва да признаем едно качество на г-н Борисов, това е бързината, с която финтира опонентите си. Анализаторите още разсъждаваха по въпроса дали ГЕРБ ще спечели или ще загуби от оттеглянето на парламентарния шеф. И окайваха трудностите по избора на негов заместник. А ето: пас, дрибъл, удар с глава - и г-жа Караянчева вече е на високата трибуна. Другото, което следва да оценим по достойнство, е желязната дисциплина в партията му. До последно нейни представител(к)и, включително въпросната Караянчева, самоотвержено, да не кажем самоунижително, отбраняваха линията „Мажино“ - за да може Борисов да дойде на белия кон и да направи обединяващ, щедър жест на национално единство. Така спечелиха точки. Спечели и опозицията. Доволни са и гражданите-телезрители. Разбира се, г-н Главчев извърши нещо недопустимо за една парламентарна демокрация. Многократно слушах по разни новини изказването на г-жа Нинова и в него нямаше нищо обидно за българския парламент. Тъкмо обратното: тя призоваваше колегите си да не позволяват на г-н Борисов да ги нарича „безделници\". Главчев можеше бързичко да се извини, да обясни, че не е разбрал добре. Само че, може би под натиск на парламентарната си група, той реши да се заинати. Пожеланието и проф. Христов да се оттегли заради дебилизиращото му изказване, е един вид спасяване на достойнството - разбира се, че е добре редовият соц-депутат да намери кураж и да подаде оставка, но все пак не е същото. Единият има власт, другият - не. Най-много ме зарадва това, че множество десни фейсбукари, даже вестник като „Дневник“, заеха страната на опозицията, въпреки заявената си от години неприязън към БСП. Въпросът е принципен: демокрацията не е просто власт на някакви 50+1% над останалите. Демокрация има там, където мнозинството зачита малцинството. В този случай парламентарно, в други - етнически, сексуално, икономически, здравно, възрастово и т.н. В развитите демокрации отстъпват на опозицията важни постове в комисии, особено такива, които контролират мнозинствата. Предложението на г-н Борисов след изборите Корнелия Нинова да оглави парламента беше стъпка в тази посока - може би твърде голяма за начало, но все пак добър знак. Да изгониш обаче лидера на опозицията, защото те критикува - това е заявка за начало на диктатура. Впрочем, целият скандал тече в момент, в който над България се сгъстяват облаците на авторитаризма. Подхванатата ревизия на прехода с промяна на Конституцията и ретроспективно действащи закони е не само популистко гъделичкане на масовите страсти: това е директна заплаха за саморазправа с противници. Нали видяхте с кого започна ревизията? Със същата лидерка на опозицията - г-жа Нинова, с Иво Прокопиев, собственик на опозиционно настроени медии. Кой да се готви? Карадайъ? Дончев? Донев? Подобна „гонка по устав“ съпътства днес авторитарния обрат във все повече страни. Измисли го Путин, подеха го Ердоган и Орбан, сега го практикува младият саудитски престолонаследник, който се саморазправя с противниците си по същата технология. Първо се намира някакъв външен враг: в Путинова Русия бяха чеченците, при Ердоган - кюрдите, при Бин Салман - шиитите, в Източна Европа - бежанците. После се раздават малко пари на населението, а след това се разгаря шумна борба срещу корупцията, която има за цел преди всичко да смаже от проверки избрани фирми (в Русия ги пращат в Сибир или в изгнание, в Саудитска Арабия - в петзвездни затвори). Не ще и дума, че закриват или поне притесняват медии. Накрая променят Конституцията, в резултат от което властта е бетонирана задълго. Ето в такъв момент се случва скандалът с Главчев. Според мен - психологическо недомислие, дреболия. От друга страна този казус се оказа лакмус, който направи видимо нещо много страшно: някои го наричат путинизация, други - нелиберална демокрация, трети - стабилност. Затова истерията на всички ни, затова неочакваното единение около опозицията, която тепърва трябва да докаже, че го е заслужила.", "date": "2017.11.17", "title": "Какво разкри казусът \"Главчев\""}
{"url": "http://clubz.bg/60825-prisajdane_na_choveshka_glava_na_trup_sluchi_se_v_kitaj", "text": "Първият опит за трансплантация на човешка глава върху мъртво тяло е успешен. Това е съобщил скандално известният италиански неврохирург Серджо Канаверо на пресконференция във Виена, съобщи британското издание \"Телеграф\". Според лекаря след този опит \"трансплантацията на глава на човек е неизбежна\". Операцията върху труп е извършена в Китай, в Медицинския университет в Харбин. Жен Сяопин е бил хирургът, а работата му е продължила 18 часа. Миналата година той прави подобен успешен опит - с присаждане на маймунска глава, припомня вестникът. Според Канаверо опитът с човешка глава е показал, че е възможно свързването на гръбнака, нервите и кръвоносните съдове. По думите на лекаря следващата крачка ще е присаждане на глава от донор в мозъчна смърт. Определиха датата за първата трансплантация на човешка глава Серджо Канаверо се прочу през 2015 г., когато обеща да присади главата на много болния руски програмист Валери Спиридонов на здраво тяло.", "date": "2017.11.17", "title": "Присаждане на човешка глава на труп? Случи се. В Китай"}
{"url": "http://clubz.bg/60821-91_ot_bylgarite_trqbva_da_si_otstoqvame_istoriqta_pred_makedoniq", "text": "Приятелска и добросъседска политика спрямо Македония искат българите, твърди   на \"Тренд\"*. Това мнение изразяват 83% от всички анкетирани. Едва 5% са на противоположното мнение и смятат, че политиката на София спрямо Скопие трябва да е остра и дистанцирана. Отношението към подписания на 1 август тази година договор за добросъседство между двете държави е добро. 69% от респондентите го оценяват като изцяло или по-скоро положително събитие. Отрицателно е мнението на 3% от респондентите. 68% от българите подкрепят присъединяването на югоизточната ни съседка към Европейския съюз, а 60% смятат, че Македония трябва да се присъедини към НАТО. Против това са съответно 10 и 12%. 90% от анкетираните са съгласни, че България и Македония имат общи исторически корени и това трябва да бъде поддържано и защитавано. Същевременно 91% от анкетираните смятат, че България трябва да отстоява културно-историческото си наследство спрямо Македония. Властите в Скопие трябва да гарантират и да защитават правата на самоопределящите се като българи, мислят 91% от респондентите. Изследователски център „Тренд“  Андрей Ковачев, член на Европейския парламент 1005 ефективни интервюта на възраст 18+ За пълнолетното население на страната Пряко полустандартизирано интервю „лице в лице“ 18.10-26.10.2017 г. ±3%", "date": "2017.11.17", "title": "91% от българите: Трябва да си отстояваме историята пред Македония"}
{"url": "http://clubz.bg/60842-kakvo_otkriha_pyrvite_proverki_ot_katastrofata_pri_mikre", "text": "Катастрофата край село Микре, при която загинаха девет души, е била между камион и автобус, а не между товарен автомобил и микробус, уточни днес на мястото на инцидента окръжният прокурор на Ловеч Валентин Вълков, цитиран от агенция \"Фокус\". От Министерството на транспорта съобщиха, че са били проверени и двете фирми - собственици на катастрофиралите транспортни средства. Те притежават всички необходими лицензи и разрешителни за извършване на обществен и товарен превоз. 9 са жертвите на зверската катастрофа край Микре Фирмата собственик на камиона е \"Камаджиев-Милк\" ЕООД, а на автобуса -\"ВИ-ЕМ\" ЕООД. На \"ВИ-ЕМ ЕООД\" е правена комплексна проверка в края на 2016 г., при която не са били констатирани нарушения. Водачите на камиона и на автобуса са притежавали всички необходими документи за упражняваната от тях професия - професионална компетентност и квалификации, психотест, стаж и др. На 48-годишния шофьор на автобуса, който също е починал, преди месец му е бил съставен акт за претоварване. Тогава той е превозвал двама души повече от разрешеното. В хода на проверката е установено, че фирмата превозвач на автобуса не е подала заявка за случаен превоз, съгласно чл. 68, ал. 1 от Наредба 33, от което следва Акт за административно нарушение съгласно чл.105 от ЗАП, финансова глоба в размер на 200 лв., съобщава БГНЕС. Пернишката фирма, собственик на буса, разполага с още 15 такива такива превозни средства. Към момента инспекторите на Изпълнителна агенция \"Автомобилна администрация\" все още нямат достъп до автобуса, за да установят редовността на тахошайбата, пътните листове, застраховките и други. Разследващите не изключват, че шофьорът на автобуса може да е заспал, или да му е прилошало. Окръжният прокурор на Ловеч Валентин Вълков уточни, че според показанията на шофьора на камиона, автобусът внезапно е навлязъл в неговото платно. \"Каква е причината за катастрофата на този етап не можем да кажем, тъй като вървят първите процесуално-следствени действия, извършва се оглед\", коментира Вълков. Като възможност се разглежда и прилошаване, или здравословен проблем на водача на автобуса има хипотеза за насрещно навлизане и неправилно изпреварване, но не може към момента да се вмени вина на единия или другия водач. Ситуацията се изяснява. Пътният участник е изключително тежък. На въпрос дали ще бъде разпоредено по-засилено полицейско присъствие в участъка, станал инцидента, заради честите произшествия там, директорът на \"Националната полиция\" Христо Терзийски отговори, че в този участък полицейското присъствие е факт. \"Но разберете ни и нас – ние не можем да поставим полицейски патрули на всеки километър. Ние също искаме нашите близки, роднини и деца да не стават жертви на войната по пътищата\", допълни той. Терзийски каза още, че от Пътна полиция-Ловеч са вдигнали много броят на наложените санкции. Свидетели на катастрофата има, но те в момента са в болница, тъй като са изпаднали в шок, уточниха още на пресконференцията. Шофьорът на камиона е в операционна зала, пътникът до него е в шокова зала. Движението в района на катастрофата е спряно, служители на Пътна полиция отклоняват водачите по обходен маршрут. Участъкът ще остане затворен до приключване работата на екипите на място. Дирекцията на полицията в Ловеч отвори телефонна линия – 0887593168, на която роднини и близки могат да получат информация за хората, загинали и пострадали при тежкия пътен инцидент.", "date": "2017.11.17", "title": "Какво откриха първите проверки от катастрофата при Микре"}
{"url": "http://clubz.bg/60830-putin_sykrati_vyoryjenite_sili_s_293_dushi", "text": "Руският президент Владимир Путин подписа указ за щатния състав на въоръжените сили на страната, предаде ТАСС, цитирана от БТА Според указа числеността на руските въоръжени сили възлиза на 1 902 758 души, включително 1 013 628 военнослужещи. С този документ на практика се признават за загубили силата си последните два указа по въпроса от 8 юли 2016 г. и 28 март тази година. Според последния за пръв път от 2005 г. броят на руските въоръжени сили беше увеличен до 1 903 051 души. По този начин с публикувания днес указ числеността на руските въоръжени сили се съкращава с 293 души, отбелязва агенцията.", "date": "2017.11.17", "title": "Путин съкрати въоръжените сили с 293 души"}
{"url": "http://clubz.bg/60843-radan_kynev_malokulturni_bolsheviki_se_karat_kak_oshte_da_kradat", "text": "Лидерът на ДСБ Радан Кънев определи парламентарните сблъсъци, довели да оставката на председателя на Народното събрание Димитър Главчев, като спор между две части на един и същ \"болшевишки режим\" как да продължат да крадат от данъкоплатците още. Главчев сам подаде оставка. На ход бил Иво Христов В интервю за БНТ тази вечер извънпарламентарният опозиционер каза, че управляващата и главната опозиционна партия в парламента нямат противоречия по основни въпроси на България като предложената ревизия на приватизацията, избора на парламентарната квота от Висшия съдебен съвет или възстановяването на проекта за АЕЦ \"Белене\", което би струвало 20 милиарда лева. Теменужка Петкова цитира БАН: Има възможност да се построи АЕЦ \"Белене\" Идеята за преразглеждане на приватизационните сделки той нарече и добави, че юридическите среди са  . Той го отдаде на  Кънев припомни, че никоя от парламентарните партии не иска отпадане на давността за престъпления на комунистическия режим като лагерите на смъртта или т.нар. \"възродителен процес\", нито за организираната престъпност и икономическите кризи след 1989 г. В същото време се декларират намерения за посягане на основно човешко право при демокрацията - правото на собственост.  Той каза, че извънпарламентарната десница отново търси единство около манифест за активна роля на България като членка на ЕС и за силно политическо противопоставяне на . Теменужка Петкова цитира БАН: Има възможност да се построи АЕЦ \"Белене\"", "date": "2017.11.17", "title": "Радан Кънев: Малокултурни болшевики се карат как още да крадат"}
{"url": "http://clubz.bg/60838-erdogan_i_atatyurk_posocheni_kato_vragove_na_uchenie_na_nato", "text": "Генералният секретар на НАТО Йенс Столтенберг поднесе днес извиненията си на Турция след \"инцидент\" по време на учение на алианса в Норвегия, предаде БТА. Турският президент Реджеп Ердоган обяви днес, че изтегля военнослужещите си, участващи в учението в Норвегия, основано на компютърни симулации. Той изтъкна, че е бил представен там като \"враг\". Депутат на Ердоган: НАТО е терористична организация като \"Даеш\" Неговото име и това на Мустафа Кемал Ататюрк - основателя на съвременната турска държава, били посочени като врагове на табло, изложено на ученията. По-късно той получи уверенията на Столтенберг, че написаните имена ще бъдат премахнати.", "date": "2017.11.17", "title": "Ердоган и Ататюрк посочени като врагове на учение на НАТО"}
{"url": "http://clubz.bg/60829-vks_specsydyt_stava_izvynreden_syd", "text": "ВКС сезира Конституционния съд с искане за обявяване на противоконституционност на текстове от изменения Наказателно-процесуалния кодекс, съобщават от оттам. Става въпрос за чл. 127 и чл. 411а, изменени с голям апломб от ГЕРБ, ДПС и Патриотите с трайното одобрение на прокуратурата, след като СГС видимо стана неудобен при мандата на Калоян Топалов. В чл. 411а, ал. 1 се създава точка 4, с която в подсъдността на Специализирания наказателен съд (СНС) се включват делата за престъпления по т. нар. \"висока корупция\", т.е. - престъпления, Президентското бързане с НПК – акт на един политически страхливец Според общото събрание на ВКС Специализираният наказателен съд (СНС) и Апелативният специализиран наказателен съд, както и съответстващите им прокуратури, са създадени през 2011 г. и са приети особените правила, по които се разглеждат делата, подсъдни на тези съдилища. В искането до КС пише, че независимо от различните редакции, които претърпява чл. 411а от НПК, до настоящия момент законодателят е бил последователен при обективиране на концепцията си, че изключителната подсъдност на специализираните съдилища обхваща всички престъпления, които могат да бъдат квалифицирани като организирана престъпност. От средата на 2015 г. на този съд са подсъдни и делата за престъпления против републиката по Глава първа от НК. Критерият за определяне на подсъдността на делата, разглеждани от СНС, е  на престъпление. В този смисъл са и мотивите за неговото създаване, поясняват от ВКС. Според върховните съдии специализацията на този съд съобразно предмета е в унисон с Конституцията. Съдиите от ВКС приемат, че определянето на подсъдността на специализирания съд съобразно субекта на престъпление го характеризира като извънреден съд. Те привеждат като пример още повече и специалната процедура, по която ще съди СНС - по-бързото насрочване на разпоредително заседание. Те цитират и Решение № 10/2011 г. на Конституционния съд, в което той ги \"пуска да минат\", защото приема две особено съществени неща: че те ще прилагат общоустановените правила от материалните и процесуалните закони, които прилагат и общите съдилища, и, на второ – че условията и редът за назначаване на съдиите в него ще са същите както и в цялата съдебна система. Това вече не е факт, дори по отношение на командироването. Затова и от ВКС се възпротивяват и срещу бонусите, които за разлика от \"нормалните\" съдилища, не почиват на обективни критерии: Друго отклонение от общоустановените правила, важими за общите съдилища, е предвиждането в чл. 233, ал. 6 от ЗСВ и в чл. 345, ал. 5 от ЗСВ (изменения, обнародвани в ДВ, бр. 90/10.11.2017 г., в сила от 01.01.2018г.),  в размер, определен по утвърдени от съответната колегия на ВСС правила за индивидуална оценка на резултатите от дейността, но не повече от шест основни месечни възнаграждения годишно. Това законово предвиждане поставя магистратите и служителите от специализираните структури в привилегировано положение по отношение на тези от общите съдилища и специализирания военен съд. Според върховните съдии налице е различно третиране, понеже по отношение на магистратите от общите съдилища и военния съд, определянето на допълнително възнаграждение е предвидено да е въз основа на степента на натовареност на съответния орган на съдебната власт, докато за магистратите от специализираните структури допълнителното възнаграждение е по критерий Обвързването на допълнителното възнаграждение на магистратите от специализираните структури с „резултатите от дейността“,  не е относимо за всички магистрати и създава двоен стандарт, пишат още върховните съдии. А относно промените в чл. 127 на НПК: той приравнява ревизионните актове, установените задължения за внасяне на осигурителни вноски, докладите на Агенция \"Държавна финансова ниспекция\", одитните доклади на Сметната палата и др. на  Това според съдиите от ВКС противоречи освен на Конституцията, и на Европейската конвенция за правата на човека. Тя установява правото на справедлив процес, в аспектите на изискването за състезателност и за равенство на средствата.", "date": "2017.11.17", "title": "ВКС: Спецсъдът става извънреден съд "}
{"url": "http://clubz.bg/60836-dsb_da_bylgariq_i_kompaniq_s_bylgarski_manifest_za_evropa", "text": "Партиите ДСБ и \"Да, България\"и форматът \"Нова република\" около ДСБ ще обявят в събота съвместния си проект „Български манифест за Европа”, а поводът за него е българското председателство на Европейския съвет. Това съобщиха от организациите. Идеята е партиите да инициират множество срещи с гражданите,  Партньори ще са още ПП \"Зелените\", ПП ДЕОС и други организации и граждани. Първата среща и представянето на екипа на манифеста ще е тази събота в София. ", "date": "2017.11.17", "title": "ДСБ, \"Да, България\" и компания с \"Български манифест за Европа\""}
{"url": "http://clubz.bg/60834-germaniq_predlaga_indulgenciq_na_posledniq_diktator_v_evropa", "text": "Германия даде днес недвусмислен сигнал, че ЕС вдига политическото табу над контактите с авторитарния президент на Беларус Александър Лукашенко, известен също като \"последният диктатор в Европа\".  Лидерите на ЕС ще приемат колегите си от шест бивши съветски републики на редовната годишна среща на партньорството в Брюксел на 24 ноември. Тези страни са Азербайджан, Армения, Беларус, Грузия, Молдова и Украйна. Партньорството цели да насърчава техните демократични и пазарни реформи в замяна на по-близки политически и икономически връзки с ЕС. Докато последните три вече имат споразумения за асоцииране и свободна търговия с ЕС, първите три предпочетоха по-ниско ниво на сближаване, за да останат в орбитата на Русия.Тя се отнася ревниво към влиянието на ЕС в бившето съветско пространство. Украйна плати за европейското си споразумение със загубата на Крим и с подкрепяния от Кремъл сепаратистки бунт в Донбас. Лукашенко управлява Беларус с желязна ръка вече 24 години. Той подтиска опозицията, свободата на словото и държи политически затворници. Но европейски дипломати отбелязват, че политически той по нищо не се отличава от лидера на богатия на нефт и газ Азербайджан Илхам Алиев, с когото ЕС поддържа сърдечни отношения. Те също коментират, че изолирайки Лукашенко, Европа го тласка в обятията на Русия и убива заинтересоваността му да реформира режима си. Габриел също така каза, че е обсъдил с Лукашенко ситуацията в Украйна. По думите му Германия оценява позицията на Беларус и помощта ѝ за уреждане на конфликта. Макей заяви, че развитието на сътрудничеството между Беларус и страните от ЕС, включително Германия, не носи никакви рискове за взаимодействието с Русия. Той каза, че въпросът за отношенията с Русия и ЕС е бил засегнат по време на разговорите с Габриел в Минск, включително на срещата с Лукашенко. Лукашенко изтъкна важната роля на Германия за уреждане на конфликта в Източна Украйна. Лукашенко заяви, че Беларус отваря нова страница в отношенията с Германия, насочена към засилване на връзките. Габриел, който е първият германски външен министър, провеждащ двустранни политически разговори с Беларус от седем години, пристигна в Минск с цел да изгради по-близки отношения с източноевропейската държава, отбелязва ДПА. Евродепутати от балтийските републики протестираха енергично срещу плановете Лукашенко да бъде поканен на срещата в Брюксел. Те предупредиха, че той ще я превърне в свое шоу.  (Клуб Z и БТА)", "date": "2017.11.17", "title": "Германия предлага индулгенция на \"последния диктатор в Европа\""}
{"url": "http://clubz.bg/60845-izbqgal_zatvornik_se_vyrna_i_pomoli_da_go_pusnat_pak_v_kiliqta", "text": "Драматично издирване на избягал затворник в хърватския град Задар получи невероятна развръзка - 24 часа след бягството той се върна и помоли да го пуснат отново в затвора, съобщава в. \"Слободна Далмация\". Трийсетгодишният жител на Задар Пере Ч. във вторник сутринта избягал през прозореца на следствения арест, където бил затворен по подозрения за опит за убийство и кражба с взлом. Полицията веднага започнала издирване, но след по-малко от 24 часа за изненада на всички той се върнал сам, позвънил на вратата на затвора и помолил надзирателите да го пуснат вътре. Той казал, че е избягал от носталгия към съпругата и малкото си дете. Тъй като в затвора правели ремонт, на прозореца на килията му нямало решетки. \n\tТова не е първият случай на бягство от задарския затвор. Преди три години един затворник успял да изпили решетките и да скочи на двора, но там бил заловен от полицаите. Още се помни и зрелищното бягство от 2012 г., когато затворник избяга, като се спусна от покрива на сградата по водосточната тръба, дълга 20 метра. Въпреки че слисани минувачи и посетители на близкия ресторант наблюдавали спускането му, той успял да изчезне в градската тълпа. По-късно бил заловен в Карловац, на около 240 километра от Задар. (БТА)", "date": "2017.11.17", "title": "Избягал затворник се  върна и помоли да го пуснат  пак в килията"}
{"url": "http://clubz.bg/60841-berbatov_i_kerala_pochnaha_s_nulevo_remi_v_indiq", "text": "\"Керала Бластърс\" с Димитър Бербатов в редиците направи домакинско 0:0 срещу \"Атлетико де Калкута\" в първия мач от откриващия кръг на индийската Суперлига. Бербо (с №9 на екипа) игра цял мач за \"Керала\". Личи, че ветеранът още не е във форма, все пак не е бил на терена за сериозен футбол близо година и половина. В голяма част от двубоя той оставаше изолиран от действията на домакините. Футболният Боливуд и Димитър Бербатов В 90-ата минута Митко стреля с глава след ъглов удар, а негов съотборник направи неуспешен опит да отклони топката пред голлинията, но вратарят улови. Шампионът АТК, както е известен още \"Атлетико\", повече играеше с топката и почти през целия мач имаше инициативата. Гостите създадоха повече и по-чисти положения, в началото на второто полувреме удариха греда. Добри изяви имаше вратарят на \"жълтите\" Пол Рачубка. Треньор на тима от Калкута е величието на \"Тотнъм\" и \"Манчестър Юнайтед\" Теди Шерингам. Двата съперника играха пред пълни трибуни на стадиона на \"Керала\" и повториха финала на Суперлигата от миналата пролет, когато АТК спечели с дузпи.", "date": "2017.11.17", "title": "Бербатов и \"Керала\" почнаха с нулево реми в Индия"}
{"url": "http://clubz.bg/60844-mia_bylgariq_i_makedoniq_shte_podpishat_10_novi_dogovora", "text": "Подписването на договора за добросъседство и сътрудничество между Македония и България е сериозна крачка на лидерство, защото лидерите взимат решения тогава, когато е трудно, заяви днес македонският премиер Зоран Заев в Струмица, на проява, организирана от Института за политика от София, предаде агенция македонската информационна агенция МИА. Той подчерта, че на съвместното заседание на правителствата на Македония и България, което ще се състои на 23 ноември в Струмица, въз основа Договора за сътрудничество ще бъдат подписани още десет нови договора. (БТА)", "date": "2017.11.17", "title": "МИА: България и Македония ще подпишат 10 нови договора"}
