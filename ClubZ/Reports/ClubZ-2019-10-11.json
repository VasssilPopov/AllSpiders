{"url": "https://clubz.bg/88989-bsp_s_jalba_borisov_agitira_nezakonno_v_rabotno_vreme_sys_slujebna_kola", "text": "БСП-Велико Търново с жалби до ОИК за нарушения на Борисов и ГЕРБ   Две жалби за нарушаване на предизборните правила от ГЕРБ във Велико Търново - едната от които за незаконна агитация от премиера Бойко Борисов, подаде БСП в ОИК в града. Поводът - днешното посещение на министър-председателя в региона.  Първият сигнал на левицата е заради видео, разпространено от официалната фейсбук страница на премиера. Става въпрос за днешното му живо влючване от служебния му джип, който по традиция сам кара и вози събеседници. В случая - кандидатът за кмет от ГЕРБ за Велико Търново Даниел Панов. Последният и в момента е градоначалник, но според Изборния кодекс е в отпуск и общината се представлява от посочен заместник.  \"В клипа Борисов и Панов се разхождат с автомобила из града и там кандидатът за кмет излага предизборната си програма пред премиера. Това е в грубо нарушение на Изборния кодекс, тъй като представлява предизборна агитация. Бойко Борисов, като представител на изпълнителната власт, в работно време и използващ служебен автомобил, участва в предизборната кампания на ГЕРБ\", заявяват от БСП. Позовават се на следните тектове от изборния закон:  Социалистите са приложили и линк към видеото от социалната мрежа. От включванията на Бойко Борисов днес на живо ставаше ясно, че обиколките му са в качеството на министър-председател. Посещението в Търново, заедно в военния министър и вицепремиер Красимир Каракачанов бе за присъствие на полагането на клетва от курсантите във висшето военно училище в града.  Именно заради събитията по време на клетвата е и вторият сигнал за избори нарушения от левицата. Той е срещу кандидат-кмета Панов и кандидатите за общински съветници от ГЕРБ Михаил Харалампиев, Венцислав Спиридонов и Деян Хаджийски. Пълният текст на чл. 182, ал. 1 от Изборния кодекс гласи:  Редът по закон сега е ОИК-Велико Търново да се произнесе, решениего й може да се обжалва пред ЦИК, а това на ЦИК - пред Върховния административен съд. Наказанията, ако бъде потвърдено нарушение, са съответно - от 3000 до 15 000 лв. глоба - за безплатно ползване по време на кампания на публичен административен ресурс, и от 300 до 1000 лв. глоба за останалите нарушения за всеки от допусналите ги.  И на евроизборите от левицата се оплакваха, че Бойко Борисов води кампанията на кандидатите си за евродепутати от джипа. Тогава обаче ЦИК не му наложи санкции.", "date": "2019.10.11", "title": "БСП с жалба: Борисов агитира незаконно в работно време със служебна кола"}
{"url": "https://clubz.bg/88976-putin_turskata_ataka_v_siriq_moje_da_osvobodi_djihadisti", "text": "Президентът на Русия Владимир Путин предупреди днес, че бойците на \"Ислямска държава\", държани в плен от кюрдските сили в Североизточна Сирия, може да избягат вследствие на турската военна операция в региона, предаде Ройтерс. В изявление пред срещата на върха на Общността на независимите държави (ОНД) в Ашхабад Путин каза, че заради навлизането на турската армия в региона кюрдите изоставят лагерите със задържаните джихадисти, които \"просто могат да се разбягат\". Путин добави, че по данни на руското военно разузнаване става дума за \"стотици и хиляди\" бойци от ИД, което е \"реална заплаха\" не само за Сирия, но и за Иран и други държави, отбелязва Асошиейтед прес. Руският държавен глава изрази също съмнение, че сирийската правителствена армия ще съумее бързо да установи контрол върху центровете за задържане на джихадисти. Той прикани страните от ОНД да мобилизират разузнавателните си ресурси за отразяване на тази заплаха. Турция: 277 терористи са убити в Сирия В речта си пред форума Владимир Путин се спря и на темата за ракетите за среден и малък обсег. По думите му САЩ \"преднамерено не отговарят\" на предложението на Русия такива ракети да не бъдат разполагани по света. А съюзниците на САЩ не могат и нищо да отговарят без тях, защото по този въпрос \"техният суверенитет е силно ограничен\" и те нямат \"собствено мнение\", добави руският президент, цитиран от ТАСС.", "date": "2019.10.11", "title": "Путин: Турската атака в Сирия може да \"освободи\" джихадисти"}
{"url": "https://clubz.bg/88990-avtomobilniqt_salon_v_sofiq_otvori_s_blqskavi_premieri_snimki", "text": "Международният автомобилен салон \"София 2019\" беше открит в столицата днес. Моторшоуто официално отваря врати в събота, 12 октомври, и продължава до 20-и в столичния \"Интер експо център\". Над 75 изложители представят най-новото в автомобилния бранш на площ от 12 000 кв. м. Новостите са повече от 70 - като модели (16), фейслифтове (13), модификации (18) и технологии. Впечатляващ е и броят на автомобилите с алтернативно задвижване - 13 електрически, 5 plug-in хибрида, 17 \"меки\" хибрида и четири с двигатели на метан. Предимство е, че софийското изложение отваря врати малко след това във Франкфурт, така някои от автомобилите в германския град гастролират и в България.  За първи път на българско изложение се представя официално Rolls-Royce   Като част от експозицията на марките на BMW. На линия в София е кросоувъра Cullinan. На щанда на \"Шел\" има симулатор на Ferrari. Цената на билет за възрастни е 10 лева за ден. С правото на вход получавате и талон с 12 автомобила - избирате един и може да участвате в томбола. Така може да си тръгнете с нова кола в последния ден на изложението.  Вижте някои от най-вълнуващите автомобили на салона.  ", "date": "2019.10.11", "title": "Автомобилният салон в София отвори с бляскави премиери (СНИМКИ)"}
{"url": "https://clubz.bg/88988-london_otstypva_%E2%80%93_pozvolqva_mitnicheska_granica_v_irlandsko_more", "text": "Великобритания е променила позицията си и вече е съгласна, че предложената замяна на предпазния механизъм за Ирландия  не може да издигне митническа граница на по-малкия от Британските острови. Това е заявил главният европейски преговарящ Мишел Барние пред посланиците в ЕС на 27-те страни членки, съобщи дипломатически източник в Брюксел. И допълни, че това била причината, която Барние посочил пред  посланиците, за да оправдае навлизането в интензивни реговори с Лондон през уикенда. Британия и Ирландия виждат възможна сделка за \"Брекзит\" Отделно двама висши дипломати от ЕС споделиха, че възможното решение може да включва два елемента: Според едно от последните британски предложения в Ирландско море ще бъде граница за регулативни проверки между Северна Ирландия и Великобритания. Източниците научили, че съгласно обсъждания в момента план там могат да бъдат извършвани и митнически проверки. Това е промяна в досегашните дискусии между ЕС и Обединеното кралство, в които Лондон предлагаше разпръснати митнически проверки по целия остров Ирландия. Брюксел ги отхвърли като неработещи и непредлагащи достатъчна защита на единния пазар. Изтекли данни разкриват, че ЕС е твърдо против плана на Джонсън за \"Брекзит\" На срещата с Барние представителите на 27-те страни от ЕС му дадоха зелена светлина да проведе ще един кръг интензивни и тайни преговори с Великобритания в опит да бъде постигнато споразумение. Барние и британският му колега Стивън Баркли разговаряха по-рано днес в Брюксел. Според тях срещата им била „конструктивна“. А тази сутрин премиерите Борис Джнсън на Великобритания и Лио Варадкар на Ирландия заявиха, че са намерили път към възможно споразумение. Великобритания трябва да напусне ЕС на 31 октомври. Но все още не е ясно при какви условия ще се случи „Брекзит“. Изтекли данни разкриват, че ЕС е твърдо против плана на Джонсън за \"Брекзит\"", "date": "2019.10.11", "title": "Лондон отстъпва – позволява митническа граница в Ирландско море"}
{"url": "https://clubz.bg/88980-rejisoryt_na_aga_ne_sym_se_sreshtal_s_manolova_ne_sym_q_podkrepql", "text": "Когато направиш филм като за \"Оскар\", всички искат да се срещнат с теб и да се похвалят - това е установил вчера режисьорът и оператор на филма \"Ага\" Милко Лазаров. Проф. Минеков на среща с Манолова: Разкъсването на лик е шаманизъм Вчера щабът на независимата кандидатка за кмет на София, подкрепена от БСП - Мая Манолова, разпространи информация за нейна среща с интелектуалци и хора на изкуството. Сред тях бе споменат и \"режисьорът и операторът на филма, носител на множество международни награди „Ага“ Милко Лазаров\". Самият Милко Лазаров обаче не е присъствал на такава среща, обяви той пред \"Медиапул\". От щаба на кандидатката бързо се извиняват - ставало дума за \"неволна техническа грешка\". „Лос Анджелис таймс“: „Ага“ е малък филмов бисер Междувременно стана ясно, че \"Ага\" ще се състезава с рекорден брой филми за чуждестранния \"Оскар\" - цели 93. Той е българското предложения за категорията на елитните филмови награди. „Лос Анджелис таймс“: „Ага“ е малък филмов бисер", "date": "2019.10.11", "title": "Режисьорът на \"Ага\": Не съм се срещал с Манолова, не съм я подкрепял"}
{"url": "https://clubz.bg/88970-elektroenergijniqt_sistemen_operator_e_poharchil_14_mln_lv_nezakonno", "text": "Държавният Електроенергиен системен оператор (ЕСО) е изхарчил малко 14 млн. лв. в разрез със Закона за обществените поръчки през 2017 година. Проблеми са открити и в Българската академия на науките (БАН), и в община Бургас. Това показват данните от проверка на Агенцията за държавна финансова инспекция (АДФИ) за третото тримесечие на тази година.  Справка в интернет страницата на институцията показва, че дружеството, което трябва да координира и управлява електроенергийната мрежа на страната, не е провело два търга по ЗОП, както би трябвало да направи, на обща стойност почти 14,5 млн. лв. без ДДС. Официалното становище на ЕСО по темата пояснява, че става дума за една обществена поръчка на застрахователни услуги на стойност 14 387 064 лв. и за една за телекомуникационни линии на стойност още 43 888 лв. Според държавното дружество обаче нерегламентираното възлагане е станало от предишното ръководство, година преди в длъжност да встъпят новите ръководители. Рокадата начело на дружеството беше направена в началото на 2018 година и предизика гнева на лидера на НФСБ и по онова време вицепремиер Валери Симеонов. Той смяташе, че такава промяна на такъв важен за страната сектор не може да се прави без да има съгласие на политическо ниво, а той и неговата група \"Обединени патриоти\" не били питани по въпроса.  Днес от \"Електроенергийния системен администратор\" са категорични, че всички услуги и доставки се провеждат съобразно нормативните изисквания на ЗОП. През 2018 година ЕСО сключва 683 договора по реда на закона на обща стойност 130 488 000 лева. Освен това през 2018 година ЕСО е на 1-во място в национален мащаб по брой сключени договори за обществени поръчки в резултат на проведени процедури, според статистиката, обявена на сайта на Агенцията по обществени поръчки. Проверка на нерегламентирани поръчки пък предстои да бъде направена.  Данните на финансовата инспекция показват сериозни нарушения и в Българската академия на науките. От документите излиза, че АДФИ е издала два акта за вреди по закона за административните нарушение в общ размер от почти 316 000 лв. и е установила 3 неоснователно проведени общетвени поръчки на стойност 134 000 лв. Така общата стойност на нарушенията на Академията достига сумата от почти 500 000 лв.  Подобно е положението и в община Бургас. Проверката е открила причинени вреди от административни нарушения в размер на 247 000 лв. Говорител на местната администрация каза пред Клуб Z, че към момента не е запознат с доклада на АДФИ и ще нареди проверка.  Общо АДФИ е извършила 141 проверки през третото тримесечие на тази година. В периода юли – септември са проверени 333 обществени поръчки. Общата им стойност е 667 899 677 лв. и е с около 50% по-висока от тази за предходното тримесечие.", "date": "2019.10.11", "title": "Електроенергийният системен оператор е похарчил 14 млн. лв. незаконно"}
{"url": "https://clubz.bg/88987-iqos_veche_se_prodava_i_v_sasht", "text": "От днес устройството за бездимна употреба на тютюн IQOS се продава и в САЩ, съобщиха от \"Филип Морис Интернешънъл\". Продажбите почват в Атланта, щата Джордия, чрез американския представител на ФМИ \"Алтриа\", съобщи CNBC.  Бездимното устройство IQOS с нова версия - 3 DUO Американската Агенция по храните и лекарствата (FDA) даде разрешение за продажбата на устройството и стиковете към него още през април, като дори определи продукта като \"подходящ за опазване на общественото здраве\", подкрепяйки тезата на ФМИ, че нагряването на тютюна е по-малко вредна форма на употреба на тютюн. В момента в САЩ тече бурен обществен дебат по отношение на електронните вейпинг устройства - те ползват никотинова течност, но и много често са привлекателни за тийнейджърите. Според спорни данни, над 1000 души през последните месеци са се разболяли от неизвестно белодробно заболяване, свързано с употребата им. FDA обаче счита, че IQOS няма да е привлекателно за младите. А от \"Алтриа\" обещават да отказват продажба на всеки младеж под 21 години и на всеки непушач. Засега американците могат да си купят устройството само на място. Инженерът зад IQOS: Това е последният ни шанс, трябва да спазваме високи стандарти IQOS все пак ще бъде подложен на същите регулаторни изисквания, на които трябва да отговарят и цигарите - \"Алтриа\" трябва да изпраща всички реклами на регулатора 30 дни предварително, забранена е рекламата по телевизията и радиото, и трябва да дават редовни отчети за продажбите и демографски данни за потребителите. Така устройството на ФМИ става първо и засега единствено от типа, което се продава в САЩ - 5 години след старта му в Япония, и над година откакто се продава у нас. Родните потребители могат да се зарадват допълнително - докато в България до края на годината ще излезе четвъртото поредно устройство, в САЩ ще се продава засега само първата версия 2.4. Инженерът зад IQOS: Това е последният ни шанс, трябва да спазваме високи стандарти", "date": "2019.10.11", "title": "IQOS вече се продава и в САЩ"}
{"url": "https://clubz.bg/88965-porshe_i_boing_shte_pravqt_letqshta_elektricheska_kola", "text": "Производителят на самолети \"Боинг\" ще обедини усилия с майсторите на луксозни возила - \"Порше\" - и заедно ще разработват летяща електрическа кола, съобщи Engadget. Става дума за концептуален проект за машина, която излита и каца вертикално.  Общата работа няма да е само върху прототип на луксозна летяща кола, но и върху градската въздушна мобилност като цяло. В изявлението си \"Порше\" обявяват, че ще се създаде международен екип, който ще разследва пазарния потенциал и възможните употреби на луксозни летящи превозни средства. \"Боинг\" прави въздушно такси (ВИДЕО) Истината е, че тези проекти вероятно са десетилетия от представянето на реален продукт. Разработката обаче трябва да започне отрано, за да има някакви шансове да видим подобно въздушно превозно средство скоро. А главният конкурент на \"Боинг\" - \"Еърбъс\" - вече тества своя кола с вертикално излитане.", "date": "2019.10.11", "title": "\"Порше\" и \"Боинг\" ще правят летяща електрическа кола"}
{"url": "https://clubz.bg/88984-kzk_shte_bavi_oshte_4_meseca_reshenieto_za_pridobivaneto_na_chez_ot_evrohold", "text": "Комисията за защита на конкуренцията ще забави допълнително сделката за придобиването на активите на \"ЧЕЗ България\" от страна на \"Еврохолд\" с поне още 4 месеца. Това става ясно от съобщение на страницата на антимонополния орган. Комисията беше сезирана в началото на този месец, а вчера е взела решение да започне процедура по задълбочено проучване на сделката.  Решението идва само няколко часа, след като председателят на надзорния съвет на \"Еврохолд\" Асен Христов коментира, че външни фактори се опитват да пречат на сделката. Освен това той обяви, че очаква да получи бързо разрешение от КЗК, защото компанията му \"не вижда причина КЗК да е против, тъй като тя се произнася дали има концентрация на даден пазар, а \"Еврохолд\" няма бизнес, с който да осъществи концентрация\".  \"Еврохолд\" ще налее 270 млн. лв. в ЧЕЗ до 2020 г. Въпреки това обаче членовете на Комисията са намерили за проблемен основния бизнес на \"Еврохолд\" - застраховането. Според КЗК той може да влия на участниците на електроенергийната борса, които сключват договори за застраховна на гаранциите по сделките си. Обединяването на дейностите на два такива големи икономически мастодонта пък би се отразило съществено и на техните пазарни позиции.  КЗК изтъква, че в държави, където сектори от социално-икономическа значимост се характеризират с динамика в развитието и неспабилна пазарна среда, е необходим по-задълбочен анализ при оценка на въздействието при сливането на два конгломерата.  На базата на тези си доводи, КЗК е стигнала до извода, че конкретната сделка поражда опасения за ефективната конкуренция. Така КЗК ще има на разположение още 4 месеца, в които да провери детайлно сделката. По закон обаче, ако сметне, че времето не е било достатъчно, комисията може да удължи този срок с още 25 дни.  Комисията за защита на конкуренцията успя на практика да спре сделката за продажбата на активите на ЧЕЗ и с предишния желаещ да купи дружеството - \"Инерком\" на печално известната Гинка Върбакова. Предварителният контракт с \"Инерком\" бе подписан през февруари 2018 г., но предизвика мащабен политически скандал. Парламентът разследва сделката със специална анкетна комисия по настояване на опозицията. Държавата дори говореше за вариант да участва, но впоследствие се отказа. \"Еврохолд\" опитала да купи \"Инерком\" на Гинка Върбакова за сделката за ЧЕЗ Последваха решения на КЗК, които забраняват сделката - първо с мотив, че ще доведе до концентрация на пазара заради това, че компании на Върбакова се занимават и с производство на енергия от фотоволтаици. Въпреки че Върбакова излезе от въпросните дружества, антимонополният орган отново отказа да придвижи преписката и да одобри продажбата. Казусът закономерно отиде в съда - след жалби и от \"Инерком\" , и от централата на ЧЕЗ в Прага. Делото е насрочето за 14 май. Преди да дочакат решение от съда обаче, от ЧЕЗ в Прага се отказват. \"Еврохолд\" опитала да купи \"Инерком\" на Гинка Върбакова за сделката за ЧЕЗ", "date": "2019.10.11", "title": "КЗК ще бави още 4 месеца решението за придобиването на ЧЕЗ от \"Еврохолд\""}
{"url": "https://clubz.bg/88971-vlizame_v_chakalnqta_na_evrozonata_do_yuni_dogodina%C2%A0", "text": "България може да се присъедини към валутно-курсовия механизъм ERM II през първото или второто тримесечие на 2020 година, заяви ръководителката на Европейския съвет по банково преструктуриране Елке Кьоних, цитирана от БНР.  Водещата институция в процеса е Европейската централна банка, а отговорът й се очакваше в средата на лятото или в началото на есента. Влизането на България във валутния механизъм беше предвидено да се случи до юли на тази година. Още в началото на юни обаче премиерът Бойко Борисов обяви, че очаква страната ни да се присъедини към ERM II до 12 месеца, или към средата на 2020 година. Думите му бяха по повод най-новия доклад на рейтинговата агенция \"Стандарт енд Пуърс\", който отчете, че българското правителство няма готовност да отчете поредицата реформи, нужни за влизането. Кьоних обаче е първият високопоставен европейски представител, който очертава новите срокове. Самата Кьоних следи процеса по присъединяването ни към т.нар. чакалня за еврозоната, тъй като заедно с него ще влезем в тясно сътрудничество в банковия съюз. Това означава, че българските банки ще започнат да правят вноски в европейския фонд по преструктуриране, а не в националния. Именно този фонд е част от съвета, ръководен от Кьоних. След като България влезе в чакалнята за еврозоната и в тясно сътрудничество, ръководената от Елке Кьоних институция ще одобри плановете за преструктуриране на българските банки. Съществуването на такива планове е задължителна процедура, смятана за буфер при евентуален негативен развой.", "date": "2019.10.11", "title": "Влизаме в чакалнята на еврозоната до юни догодина? "}
{"url": "https://clubz.bg/88977-moje_li_polsha_da_otreje_napylno_ruskiq_gaz", "text": "След 39 месеца \"Газпром\" може да се лиши от най-големия си пазар в Източна Европа – полския. Варшава няма намерение да подновява изтичащия в края на 2022 дългосрочен договор за внос на руски газ и усилено работи за това да прекрати изцяло покупките на синьо гориво от Русия. Тези намерения на Варшава засега предизвикват скептични реакции и дори насмешка в Държавната дума и Съвета на федерацията. Различни експерти, с които ДВ разговаря, смятат обаче, че след три години Полша действително ще може изцяло да се откаже от доставките на руски газ. Планът е доста амбициозен, но е напълно изпълним, смята Кай-Олаф Ланг от берлинската фондация „Наука и политика\". Експертът за Полша и Източна Европа обръща внимание особено на два инфраструктурни проекта: първо, на газопровода Baltic Pipe (\"Балтийска тръба\"), по който норвежки газ през Дания ще стига до Полша. Този проект на полската Gaz-System и датската Energinet от ноември 2018 се ползва с политическата и финансова подкрепа на ЕС. До този момент „Балтийска тръба\" вече е получила голяма част от необходимите разрешителни, в това число и от датските власти, които в същото време продължават да бавят издаването на разрешителни за строежа на руския „Северен поток-2\". Двата газопровода впрочем неминуемо ще се пресекат под вода – в близост до датския остров Борнхолм. Изграждането на „Балтийска тръба\" трябва да започне през пролетта на 2020 година и да бъде завършена за малко повече от 2 години - за 1 октомври 2022 е предвидено пускането на съоръжението в експлоатация. По тръбата ще преминават по 10 млрд. куб. метра газ годишно – точно толкова, колкото Полша сега е длъжна да купува ежегодно от \"Газпром\", съгласно действащия все още договор. Вторият проект, който би трябвало да сложи точка на зависимостта на Полша от руския газ, представлява разширяване на мощностите на действащия от 2015 г. насам терминал за прием и регазификация на така наречения LNG – втечнен природен газ в Швиноуйшче. Това съоръжение има капацитет между 5 и 7,5 млрд. куб. метра годишно. За тази цел на границата с Германия ще трябва да се построи още един резервоар за природeн газ. Общата мощност на двата проекта (17,5 млрд. куб.метра годишно) съответства почти точно на сегашните годишни потребности на Полша от синьо гориво. От по-големи количества тя засега няма нужда, тъй като почти 80% от електроенергията в тази страна по традиция се добиват в електроцентрали, работещи на въглища. Експертът Кай-Олаф Ланг смята, че под влиянието на ЕС, който е поел курс на борба срещу глобалните промени в климата и поради това ускорява отказа от въглища, употребата на тази суровина и в Полша ще намалява, а потребностите от газ забележимо ще нарастват. Петър Наимски, пълномощник на полското правителство по въпросите на стратегическата енергийна инфраструктура, заяви обаче в началото на октомври пред „Файненшъл Таймс\", че за Полша е приоритетно да осигури енергийната си безопасност и да намали зависимостта си от руския газ, а не да се отказва от въглищата заради климатичните цели на ЕС. Затова търсенето на природен газ в Полша вероятно наистина ще се увеличи, но чак в средносрочна перспектива. Така че ако „Балтийска тръба\" бъде построена в срок, а терминалът в Швионуйшче бъде своевременно разширен, към края на 2022 „Полша действително няма да има нужда да купува вече руски газ\", казва Кай-Олаф Ланг. Той все пак не изключва възможността „да се купува газ в определени, по-малки количества, ако цената му е изгодна\". Според Ланг е напълно възможно след 2022 година Полша да купува газ направо на европейския пазар, да си внася нужните количества, например от Германия или Чехия. Експертът предполага, че по политически съображения полската страна няма да иска да води преки преговори с \"Газпром\", но пък винаги ще може да си набавя руски газ от партньорите си в ЕС, постъпващ например по тръбопровода „Северен поток\". Впрочем, подобен сценарий изглежда изцяло хипотетичен, защото подобни покупки биха влизали в разрез както с бизнес-интересите на полската нефтогазова компания PGNiG, така и с политиката на Варшава от последните години на възпрепятстване на либерализацията на полския газов пазар. Дали Полша наистина ще бъде напълно независима от руския газ след около три години? \"Газпром\" не вярва в това. Експертите по въпросите на енергетиката обаче са убедени, че Полша във всички случаи ще е в състояние изцяло да се откаже от руските доставки. А как ще стои въпросът с цената? Та нали от \"Газпром\" обичат да твърдят, че техният газ е най-изгодният на европейския пазар. Експертите се позовават на уверенията на официални полски лица, според които доставките на LNG-втечнен газ ще бъдат по-евтини от руския газ по сегашните договори, в които Русия се явява монополен доставчик. Цената в тези договори е фиксирана към котировките на нефта на международния пазар. Но има и друг аргумент, който се привежда от полските поддръжници на вноса на LNG, в това число и от САЩ: Дори този газ да се окаже по-скъп от руските доставки по тръбопровод, разликата в цената би трябвало да се възприема като застрахователна вноска, която Полша плаща в името на своята национална безопасност\", казва Кай-Олаф Ланг.", "date": "2019.10.11", "title": "Може ли Полша да отреже напълно руския газ?"}
{"url": "https://clubz.bg/88985-otide_si_pyrviqt_chovek_izlqzyl_v_otkritiq_kosmos", "text": "Алексей Леонов – първият космонавт, излязъл в открития космос, почина в Москва на 86-годишна възраст, предаде TACC. Тя не уточни причините за смъртта. Леонов ще бъде погребан идния вторник.  Той ще остане в историята като първия човек, който на 18 март 1965 г. излезе в открития космос. Полетът с космическия кораб „Восход 2“ (18 – 19 март 1965 г.) е съвместно с Павел Беляев, който е втори пилот. Леонов прави първото в историята на космонавтиката излизане в открития космос с продължителност 12 минути и 9 секунди (по други данни – 23 минути и 41 секунди). По време на излизането възниква извънредната ситуация, когато надулият се космически скафандър е пречел за безпрепятственото завръщане на космонавта в космическия кораб. Леонов успява да влезе в шлюза едва след изпускане на излишното налягане. Преди приземяването отказва автоматичната система за ориентация. Беляев ръчно ориентира кораба и включва спирачния двигател. Като резултат „Восход“ се приземява в неразчетен район на 180 км северно от град Перм.", "date": "2019.10.11", "title": "Отиде си първият човек излязъл в открития космос"}
{"url": "https://clubz.bg/88991-djokovich_i_federer_napusnaha_turnira_v_shanhaj", "text": "Новак Джокович и Роджър Федерер бяха елиминирани на четвъртфиналите на турнира от Мастърс 1000 в Шанхай.  Световният №1 падна с обрат в зрелищен мач със Стефанос Циципас - 3:6, 7:5, 6:3. Ноле поведе с 3:0 в първия сет и го взе с лекота, но младият грък му даде отпор след това и успя да го детронира в китайския град. Циципас ще срещне Данийл Медведев на полуфинал, а победата му осигури също така участие на финалите на ATP в Лондон през ноември. А Джокович ще сдаде първото място в световната ранглиста на 4 ноември. Ще го заеме Рафаел Надал. Така краят на сезона ще е много оспорван за това кой ще посрещне Коледа като №1. Александър Зверев пък би Роджър Федерер - 6:3, 5:7, 6:3. Във втория сет Маестрото спаси цели пет мачбола, но в третия германецът отново доминираше. Нетипично за него Федерер бе наказан с точка заради това, че на два пъти гневно запрати топката извън очертанията на корта. В другия полуфинал Саша ще излезе срещу Матео Беретини, който надделя над Доминик Тийм - 7:6(8), 6:4. Средната възраст на тенисистите във финалното каре е 22 години. Това означава пълна доминация на \"Следващата генерация\" на китайския Мастърс.", "date": "2019.10.11", "title": "Джокович и Федерер напуснаха турнира в Шанхай"}
{"url": "https://clubz.bg/88983-petima_narygani_s_noj_v_mol_v_manchestyr", "text": "Петима души са ранени с нож в търговски център в Манчестър, задържан е предполагаемият извършител на нападението, съобщи полицията, цитирана от Ройтерс. Предполага се, че подбудите на нападателя са да всее страх.  Затова разследването бе поето от антитерористичния отдел на британската полиция. Полицията е на мястото на инцидента. Появиха се кадри от местопроизшествието, на които се вижда как представител на органите на реда насочва пистолет към мъж, лежащ на земята. Медиците отказаха да коментират характера на нараняванията на лицата, потърсили помощ след атаката, съобщи \"Фокус\".", "date": "2019.10.11", "title": "Петима наръгани с нож в мол в Манчестър"}
{"url": "https://clubz.bg/88960-avstraliq_trevojna_za_citiranite_ot_bylgarsko_ministerstvo_dumi_na_poslanik", "text": "Вече официално: австралийското правителство потвърди, че от българското Министерство на правосъдието са интерпретирали неправилно, според тях, думите на първия дипломат на Канбера в Атина - Джон Филп по случая \"Джок Полфрийман\". Временно управляващият мисията ни в Австралия Петър Николаев е бил поканен на разговор в тамошното министерство на външните работи, като този въпрос е бил повдигнат, заявиха от пресцентъра на Министерство на външните работи в отговор на запитване на Клуб Z. Преди ден в австралийски медии се появи информация, базираща се на неназован говорител на министерството на външните работи, според която българската страна бе обвинена в изопачаване на думите на Филп при срещата му с министъра на правосъдието у нас Данаил Кирилов. Медии в Австралия: България изопачила позиция на посланик за Полфрийман Срещата между двамата бе на 8 октомври, като поводът за нея бе задържането на австралийския гражданин Джок Полфрийман в центъра за мигранти в Бусманци. Както е известно, Полфрийман, осъден на 20 години затвор за убийство, бе пуснат условно предсрочно. Но веднага след излизането си от затвора, бе задържан в Бусманци. Главният прокурор Сотир Цацаров пък оспори определението на Софийския административен съд за освобождаването му, като сега се чака произнасяне на Върховния касационен съд. Срещата на Кирилов с дипломата бе по настояване на австралийската страна. В съобщение от Министерството на правосъдието посланик Филп бе цитиран с думите:  В резултат на това изявление австралийската информационна агенция \"Abc.net.au\". цитира самия Полфрийман, че ако изказването на дипломата е вярно, то то е \"голямо предателство\". Всъщност от правосъдното ведомство не са предали в пълнота изказването на Филп. Цацаров пред посланик: Незаконен съдебен състав е освободил Полфрийман Тогава от Министерство на правосъдието отказаха коментар с мотива, че не могат да коментират медийни публикации.  В отговор на питането ни днес от МВнР отговориха: Така с привикването на българския дипломат в Канбера вече на практика има официална реакция от австралийска страна, а не само медийни публикации. Въпреки това, потърсени за коментар и днес, от Министерство на правосъдието пак отказаха такъв.  Вчера пък главният прокурор призна, че Джок Полфрийман би трябвало излезе от центъра за мигранти, ако получи документите си. Но подчерта, че това е работа на Дирекция \"Миграция\", която е към МВР. Самите документи са извадени още на 23 септември, но Полфрийман не ги е получил физически. Цацаров пред посланик: Незаконен съдебен състав е освободил Полфрийман", "date": "2019.10.11", "title": "Австралия \"тревожна\" за цитираните от българско министерство думи на посланик"}
{"url": "https://clubz.bg/88986-kakvo_predlagat_kandidat_kmetovete_za_sofiq_za_bezopasno_dvijenie", "text": "Повдигнати кръстовища и пешеходни пътеки, разтоварване на центъра на София от автомобили, по-удобен градски транспорт и контрол - около тези нужди на града се обединиха петима от кандидатите за кмет на столицата на дебати, организирани от Института за пътна безопасност.  На дискусията се явиха  (ГЕРБ/СДС),  (Инициативен комитет, подкрепена от БСП, ДБГ, ЕНП и др.),   (\"Демократична България\"),   (Инициативен комитет) и   (ВМРО). Какви са проблемите за решаване спорове нямаше, но не и единодушие за ефективността на направеното до момента и какво не е свършено.  Настоящата кметица и кандидат за нов мандат Фандъкова поде дискусията, започвайки от свършеното досега. По думите й инфраструктурата е отговорност на Столичната община, а това изисква експертиза. Тя призна, че в общината има постоянна комисия за движението и пътната безопасност, но е установен дефицит в работата й и затова е бил създаден консултативен експертен съвет. Вече е поръчан одит на 8 кръстовища, предстои одит на още едно - за да се провери безопасността. Фандъкова изтъкна, че столицата е първата община в България, която има софтуер за симулация на движението, но и той ,както всяка технология трябва да се надгражда. По думите й  , изградени са и 50 интерактивни детски площадки за целта.   Фандъкова: Синхрон на разписанията, електробуси от крайните квартали Фандъкова обяви плановете за \"успокоени\" зони на движение в града с по-ниска скорост, както и изграждането на повдигнати и осветени пешеходни пътеки, както и създаване на още едно звено в общината, което да се занимава с темата. По темата дали столицата е безопасна за движение й опонира първо Мая Манолова - със статистика от КАТ. Според числата в София през 2017 г. е имало 32 жертви на катастрофи, година по-късно те са 53, а от началото на 2019 г. досега  загиналите вече са над 60. По думите й първото нещо, което трябва да се въведе за безопасна инфраструктура в града, е  . Тя припомни, че такова изискване има за магистралите и скоростните пътища от републиканската пътна мрежа, но не и за общинската инфраструктура. Затова трябва да бъде въведено. Даде и пример с \"перките от акули\" по \"Граф Игнатиев\", които трябваше да служат за обезопасяване заради преминаващия трамвай. Но самите те се оказаха опасност за пешеходците и имаше случаи на пребили се граждани. Манолова постави акцент и върху средата за пешеходци - защото по думите й именно те трябва да са на върха на пирамидата при грижата за движението. И се обяви за достъпна среда за тях, за хората с затруднения в придвижването и с детски колички. Мая Манолова: Тротоарите са изпитание за столичани (ВИДЕО) Арх. Борислав Игнатов обяви, че проблемите с градската среда в София са ясни, а за да се подобри ситуацията трябва да се въведат утвърдените вече европейски практики. По думите му леките произшествия не са такъв проблем, защото \"калници и ламарини се поправят\", проблем е да има пострадали хора. Той обяви, че генералният план за движението в София и транспортно-комуникационният план на града трябва да бъдат координирани и осъвременени. Във встъпителните си думи и архитектът обясни, че е нужно да се изграждат повдигнати кръстовища и пътеки за пешеходци, както и да се успокои движението, но чрез създаване на по-добра градска среда. Според него в града за немалко от произшествията са виновни не шофьорите и гражданите, а общината - защото често инцидентите са заради лоша среда - липса на видимост, пропуснат знак или скрит от дърво, недобра регулация и т.н.  Борислав Игнатов обяви \"10 неща за първите 100 дни\" Ангел Джамбазки на свой ред обяви, че един от приоритетите на Столичната община трябва да е   като това се постига с обществен транспорт, който да направи ненужно ползването на личен автомобил. Според него в жилищните квартали и райони на столицата инфраструктурата трябва да е такава, че да няма \"автомобилни писти\", както и да няма конфликтни кръстовища. Нужно е още добро осветление и регулиране на светофарите. Джамбазки се обяви и за контрол за таксиметровия превоз, както и по-добра събираемост на глобите от нарушители на правилата, като отговорността за последното е ангажимент и на общината, и на КАТ.  Джамбазки се кандидатира за кмет на София. Ще събаря гета Борис Бонев изброи трите ключови приоритета - инфраструктура, организация, контрол, от които зависи безопасността на движението. Той също говори за повдигнати кръстовища и пешеходни пътеки, както и за регулацията на трафика - особено при временна реорганизация при ремонти, когато се създавали много рискове. Бонев се обяви и за инсталиране на камери не само за превишена скорост, а и за измерване на средната скорост на автомобилите. И припомни, че неправителствената организация \"Спаси София\" е член на консултативния съвет за безопасност на движението към общината, благодарейки на Фандъкова за създаването му, но не и за това, че   досега. Спорна например се оказа темата с училищния превоз. Предложението на Джамбазки за организиране на училищен транспорт за превозване на всички ученици, с което да отпадне задръстването с коли пред училищата, не беше възприето от Фандъкова. Мотивът  скъпо е, а и учениците живеят в различни точки на града. Според Игнатов пък училищен превоз трябва да има, но временно, докато се изградят достатъчно учебни заведения в кварталите и те да са в близост до дома на децата. Борис Бонев предложи за родителите сутрин \"бързо паркиране\" пред училищата.  Появи се и идея - предложена от Игнатов, но в различни нейни аспекти припозната и от другите кандидати, за нова структура на Центъра за градска мобилност, като контрола на движението да отиде в инспектората на общината, а всички теми по организацията на движението, в това число и на метрото, да са част от ЦГМ. Фандъкова пък поиска - заради контрола в града - и общински служители, а не само КАТ, да имат право да санкционират нарушители.   Забавен момент в дискусията внасяше Джамбазки, който към края обобщи, че  На финала експертката от Института по пътна безопасност Диана Русинова обобщи идеите на петимата кандидати за кметове на София, без да ги оценява и адресира. Сред тях отличени  като важни за града бяха: предварителен одит на проектите за инфраструктура и последващи инспекции,  отваряне на данните за пътно-транспортните съобщения, нов генерален план за организация на движението и нов транспортно-организационен план, изтласкване на автомобилите от центъра на града за сметка на удобен транспорт, подобряване на условията за труд и квалификацията на шофьорите от градския транспорт, нов транспортен модел на града. Русинова похвали експертния съвет по безопасност на движението, който съществува в общината. И благодари на петимата кандидати за кмет на София, участвали в дебатите. Обеща и подкрепа за всеки от тях. Организаторите на дискусията пък обобщиха, че столицата има подготвени кандидати за кмет на града. Мая Манолова: Тротоарите са изпитание за столичани (ВИДЕО) Борислав Игнатов обяви \"10 неща за първите 100 дни\" Джамбазки се кандидатира за кмет на София. Ще събаря гета", "date": "2019.10.11", "title": "Какво предлагат кандидат-кметовете за София за безопасно движение"}
{"url": "https://clubz.bg/88972-rakiq_za_zakuska_ili_kak_kandidatkmetski_idei_zadrystiha_vitosha", "text": "Всеки, който иска да стане кмет на София, трябва да каже нещо за Витоша. Идеите им се разпростират от ненаучна фантастика до неспазване на законите, възможно допълнително замърсяване на планината и пренебрежение фактическото положение на нещата. Добро изложение на помислите и обещанията им даде вчера сутринта \"Медиапул\". Известно изключение е  , която като действащ кмет, явно се чувства неудобно да говори небивалици. също не се изхвърля много. Общото място на обещанията е, че те, пак с това изключение, не се съобразяват с обстоятелството, че те току- виж ще трябва да бъдат финансирани. По повод финансите на община София също се изказаха много небивалици. По покана от \"Дебати\" имах възможност не толкова да ги коментирам, колкото да дам известна представа за какво става дума. Тогава не бях видял рационалните предложения на Георги Ангелов във \"Форбс\", които биха дали много положителни ефекти не само за бюджета, но и за реда и чистотата на града. Понеже стана дума за фантастика, нека кажа, че и аз имам идея. Тя не е точно за Витоша, а за реклама на Витоша като зимна ски дестинация. Който се интересува, може да посети нарочната страница във Фейсбук, където казвам, че улиците на София са прекрасна възможност за ски събития и забава. Може дори да се направи скокче за сноубордисти над някой паметник, на партизани например. Волен Сидеров праща гей парадите на Витоша  твърди, че „столичани нямали достъп до Витоша“. Това противоречи на онова, което аз виждам. Събота и неделя планината е пълна с хора. И те, и тя са много приятни, поздравяват, усмихват се. (А изявите на кандидат-кметовете изискват известна доза мазохизъм, за да се съсредоточиш в тях.) Понякога планината наистина се затваря извънредно, но заради кампании. Като например „Да изчистим България“. Иначе през уикендите планината е затворена за автомобили от януари 2013 г. Различни ограничения винаги е имало. От „Спаси София“ дори се оплакаха преди две-три години, че Витоша била парк, а не паркинг. Причината е, че не могат да се развият лифтовете, да се възстановят и разширят старите и да се построят нови (за това – по-долу), а не в това, че хората се качват с автомобили или пеша. Всъщност хората се качват с автомобили, защото няма достатъчно удобни лифтове. По повод лифтовете също има идеи. Освен при Фандъкова, те се свеждат до някаква форма на експроприация на вече приватизирани съоръжения. обещават, че щели да възстановят и осъвременят двата лифта – от Симеоново и Княжево. Но от около половин година се знае, че съоръженията са собственост на главния акционер на ТехноАлпин. Ако на българския собственик може да му скочи я прокурор, я някой друг зад кулисите, на този човек няма как да му направиш предложение, което той не би могъл да откаже. Докато мислят как да стане работата, тези двама кандидати „имат решения“. Едното е да пуснеш автобуси през цялата седмица. Когато е спорно дали има достатъчно посетители, за да се оправдае разходът за начинанието. Освен това автобусите, както и автомобилите, са несравнимо по-замърсяващи от лифтовете. не обяснява тези неща на своите кандидати.  казва завоалирано същото, но понеже е грамотен човек и е изоставил идеята на „зелените“ да се качваме на Витоша, пък и навсякъде другаде, с електробуси. Впрочем общината вече ги има, но не стават за този път.  щяла, доколкото се подразбира, да предложи на собственика или да предаде собствеността на държавно-общинско дружество, или да му издаде заповед за премахване на съоръженията на двата кабинкови лифта. За да направи публично-частно дружество, тъй като правителството е собственик на земята. Този замисъл не е по-различен от политиката на една позната ней партия от 1947-1948 г.  не е толкова радикална. Тя предлага преговори и си поставя срок от около две години за постигане, от една страна, на споразумение, а от друга – за премахване на законовите пречки за инвестиции във Витоша. Фандъкова: Обновяваме минералните бани, възстановяваме Княжевския лифт са против тази работа, защото и те смятат, подобно на един бивш директор на парка „Витоша“, че а) всичко в планината следва да е държавно и че б) може да строи в точните граници на съществуващите трасета с точно възстановяване на технологиите от 50-те и 60-те години на 20 век. Очевидно няма значение каква ще е цената и дали хората ще предпочитат да се качват със ски и бордове в тези машини на времето, вместо да отидат, ако могат, някъде другаде. Ако се приемат тези замисли, пак ще се наложи да смятам какви са щетите от зеления инат да се възприемат нормалните, защитени от българските и европейските закони права на собственост и бизнес практики. Иначе всички ще садят дръвчета. Аз правих това със службата на баща ми и дружество „Алеко“ като дете и юноша. Разликата е само в обещаните сега бройки. Мила работа. Същественото, както обикновено, са регулаторните пречки. Планът за управление (ПУ) на Природен парк (ПП) „Витоша“ е готов от средата на 2016 г. Има три предварителни обсъждания и не се придвижва по не съвсем обясними за мен причини. \n\tТой не предвижда строителство на нови съоръжения. Затова и, както стана дума, няма лифтове. Последните съоръжения, голяма част от които днес са извън експлоатация не работят, поради амортизация и високи разходи за поддържането им в първоначалния вид. Собственикът ги придобива през 2007 г. по процедура по общинска приватизация. Приватизационният договор не предвижда ангажименти за инвестиции в нови съоръжения, тъй като това е забранено от плана за управление на парка. Цената на договора отчита обстоятелството, че съоръженията са на загуба (около 0.5 млн. лв. на година). Единствените ангажименти са по повод поддържането на определено равнище на заетост, което е безсмислено (поради амортизационното състояние на съоръженията и спомената вече забрана). В крайна сметка остават използваеми съоръженията (лифтът „Симеоново - Алеко“, три-седалков лифт „Витошко лале“ 1 и едноименната ски писта), които са най-съвременните, изградени са, за да се проведе Единадесетата зимна универсиада в София (февруари 1983 г.) Част от микроикономиката на казуса е обстоятелството, че след придобиването на собствеността на съоръженията, поради строителния бум през 2006-2007 г. Общинският съвет на София приема решение за 50% увеличение на цената на строителните разрешителни. Вторият, вероятно по-съществен проблем от тази рубрика е цената на горите, която се увеличава девет пъти между 2003 и 2010 г. За последните години глобите за незаконна сеч се увеличават (като горна граница) от 3 на 20 хил. лв. Строителството на съоръжения за ски и туризъм (например лифтове) изисква смяна на предназначението на закупената гора. При това положение се появяват законодателни инициативи, които да променят Закона за горите, в смисъл да се облекчи строителството на нови и реконструкцията на стари ски писти, станции и стълбове на лифтове и влекове, без процедура за смяна на предназначението на горските територии. ( ) Логиката на такива предложения е в това, че съоръженията все пак в действителност остават в горските масиви. Всичко това не би могло да отмени процедури по ЗУТ и ЗООС. За такива съоръжения се изисква решение на компетентните органи за ОВОС. Това е в съответния закон от 1991 г., чийто съставител и вносител във ВНС съм аз. Законодателните промени са обявени за „лобистки“, в интерес на собственика. Но дори и нов собственик след експроприация а ла Манолова ще се окаже пред същите ограничения. При спазването на споменатите действащи закони осъвременяването на всички ски писти и лифтове, както и строителството на нови, не би трябвало да е проблем. Тогава няма да има нужда от градски линии и пр. Аз смятам обаче, че сегашните трасета на лифтове са недостатъчни и са необходими нови, например до Ветровала и Конярника. Не виждам какво пречи да се изгради и зъбчата железница. Между другото ще са необходими и съоръжения за изкуствен сняг - освен на класическите писти, те са нужни и на ски пътищата до Симеоново, Драгалевци и Княжево. Тези пътища следва да бъдат разширени и обезопасени. Мисля, че би било добре да има и лифт от Владая и ски път до Владая. Но това е в царството на мечтите на хората от Перник. През 2001 година ветровал повали около 60 хектара дървета в резерват Бистришко бранище. И най-смелите планове за възраждане на ски зоната над София не биха поставили под риск и 2% от това природно разрушаване на гори. Страницата на ПП „Витоша“, която може да бъде много по-добра, ПУ, отчетите и други дават достатъчно информация за мероприятията по опазване на околната среда – катастрофичните обобщения са далеч от действителността. Ако ПУ не бъде приет и ако промените в закона за горите не бъдат направени, на следващите кметски избори разговорът ще бъде същият, или още по-безумен. А дотогава ще се качваме на Витоша пеша, с автомобили или с единствения лифт, ако работи, и ще псуваме системата. Фандъкова: Обновяваме минералните бани, възстановяваме Княжевския лифт", "date": "2019.10.11", "title": "Ракия за закуска, или как кандидаткметски идеи задръстиха Витоша"}
{"url": "https://clubz.bg/88969-schetovoditel_i_bivsh_voenen_se_borqt_za_kmetstvoto_v_sliven", "text": "Общинските избори в Сливен изправят счетоводителя Стефан Радев срещу бившия военен Никола Милев. Радев, който е сегашният градоначалник от ГЕРБ, е с най-големи шансове за още един мандат. Агенция “Маркет линкс” му дава 31 на сто от гласовете на първия тур срещу главния му опонент Милев, който е бивш кмет и събира 26 на сто от вота. Зад тях са футболната легенда Йордан Лечков, също бивш кмет, но далече от годините на футболната и политическата слава - днес за него биха гласували 6 на сто от сливналии, а за четвъртия претендент Румен Бозуков, юрисконсулт в частна фирма, подкрепен от местна коалиция, отдават предпочитанията си 5 процент от сливналии. бТВ предаде пряко тази сутрин публичните дебати между претендентите, който се състоя на централния градски площад пред общината. Главните му теми бяха общинският дълг, ромският квартал “Надежда”, чистотата на въздуха, безопасността на движението, паркингите. Радев обеща “по-активно икономическо развитие, по-благоустроен и по-зелен град”, включително в междублоковите му пространства.  Милев каза, че негов приоритет ще бъде Сливен да стане “модерен и проспериращ с икономическо възраждане, нови работни места и високи доходи”. Той също обеща да благоустрои междублоковите пространства и да направи безплатни паркинги. Бозуков каза, че в плановете му влизат намаляване на данъци върху имотите, безплатен градски транспорт, увеличаване обхвата на “синята зона” подобряване безопасността на движението. Слуховете, че властта ще отнема децата на семействата, които не полагат достатъчни грижи за тях, който вся паника сред ромите и предизвика криминално разследване, бяха в центъра на дебатитe. Според Радев ситуацията се е успокоила и децата са по класните стаи, но според Лечков “властите” т.е. ГЕРБ са пуснали слуха, за да подплашат ромското население. Радев отхвърли обвинението. Спорът даде повод на Милев да коментира: “Не се работи достатъчно с хората”, и че са похарчени много пари за “меки мерки за интеграция на ромите, но тя не се получи”. Радев посочи усилията за подобряването на образованието на ромите, на което Милев опонира, че е несериозно да се говори за образованието, когато става дума за престъпност и за произшестие със загинала наскоро на незаконно сметище жена от малцинството. Според Лечков с ромската тема се злоупотребява. Според Бозуков, който определи последните три кметски мандата като “провалени”, “ромската махала е един проблем, който господата не искат да засегнат, защото там е един инкубатор на гласове”. Той не уточни кой как се възползва от “инкубатора”. Радев изтъкна като главно предимство на своето управление, че е заменил 20 милиона лева необслужван дълг към банки на общината с облигационна емисия и така е намалил двойно лихвите по дълга, ликвидирайки лошите задължения на общината. Радев го атакува за това, че по негово време са били осъществени проекти за 115 милиона лева, докато през мандата на ГЕРБ те са за 20 милиона лева. Лечков се вклини в спора, принуждавайки опонентите си да признят, че повечето от проектите ги е започнал той. Конкурентите притиснаха Радев да признае косвено, че местният ТЕЦ изгаря отпадъци от чужбина, но той посочи, че това става с екологично разрешително. Чистотата на въздуха в Сливен е проблем, защото 40 процента от населението се отоплява с въглища и дърва, 36 на сто - с електроуреди, а само 20 на сто ползват централно отопление от ТЕЦ-а, който е един от най-големите замърсители в района. Милев посочи, че “вече 10 години правителството на ГЕРБ забавя завършването на пречиствателната станция” в града.", "date": "2019.10.11", "title": "Счетоводител и бивш военен се борят за кметството в Сливен"}
{"url": "https://clubz.bg/88963-plovdivskite_advokati_sreshtu_prividno_legalnite_sredstva_za_natisk_nad_sydii", "text": "С позиция срещу \"нaлoжилaтa ce пopoчнa пpaĸтиĸa c пpивиднo лeгaлни cpeдcтвa, дa ce yпpaжнявa пoд paзличнa фopмa нaтиcĸ нaд cъдии и aдвoĸaти пo oпpeдeлeни дeлa\" излезе Пловдивската адвокатска колегия. Поводът за нея е случаят \"Джок Полфрийман\", който според защитниците се използва за \"политически цели и лични интереси\" и който предизвика публичен линч на съдийския състав, пуснал условно предсрочно австралийския гражданин, осъден за убийство у нас - и най-вече председателя на състава Калин Калпакчиев. Тя нападна съдиите за Полфрийман и заговори за зависимости. А живее с адвоката на Монови Hиe, члeнoвeтe нa Aдвoĸaтcĸи cъвeт – Πлoвдив, в ĸaчecтвoтo cи нa opгaн нa втopaтa пo гoлeминa aдвoĸaтcĸa ĸoлeгия в cтpaнaтa, ocъзнaвaйĸи ĸoнcтитyциoннo oпpeдeлeнaтa poля нa Бългapcĸaтa aдвoĸaтypa нa cтoжep нa чoвeшĸитe пpaвa и зaĸoннитe интepecи нa гpaждaнитe, изpaзявaмe пълнaтa cи и бeзycлoвнa пoдĸpeпa ĸъм Oбpъщeниe oт 26.09.2019 г. нa 292-мa бългapcĸи cъдии ĸъм гpaждaнитe пo пoвoд cлyчaя „Πoлфpиймaн“ ( ĸъм ĸoeтo ĸъм мoмeнтa ca ce пpиcъeдинили oщe мaгиcтpaти ), ĸaĸтo и нa Дeĸлapaция нa cъюзa нa cъдиитe в Бългapия oт 25.09.2019г., пyблиĸyвaнa нa caйтa нa opгaнизaциятa. B тaзи вpъзĸa cпoдeлямe нaпълнo и вeчe изpaзeнaтa пoзиция нa Софийския адвокатски съвет, че заплахите срещу конкретни съдии и съда по случая „Полфрийман“ и използването нa тoзи cлyчaй за политически цели и лични интереси, могат фатално да разклатят доверието в правосъдието, независимостта на съда и правовата държава. Cпoдeлямe изpaзeнoтo cтaнoвищe в пoзициятa нa ĸoлeгитe, чe aдвoĸaтypaтa ĸaтo чacт oт правнатa общност в cтpaнaтa не може да бъде безучастна, когато е поставена под заплаха независимостта на съда и устоите на правовата държава. Изpaзявaмe пpитecнeниeтo cи и зaocтpямe внимaниeтo нa oбщecтвeнocттa ĸъм нaлoжилaтa ce пopoчнa пpaĸтиĸa c пpивиднo лeгaлни cpeдcтвa, дa ce yпpaжнявa пoд paзличнa фopмa нaтиcĸ нaд cъдии и aдвoĸaти пo oпpeдeлeни дeлa, в ĸoитo cъщитe yчacтвaт, ĸoйтo цeли пpeдoпpeдeлянeтo нa peзyлтaтитe пo тeзи дeлa в eднa или дpyгa пocoĸa. B тaзи вpъзĸa ocтpo ce пpoтивoпocтaвямe нa вcяĸaĸви фopми нa обиди, обругаванe и заплахи срещу личността на съдии и aдвoĸaти, във вpъзĸa c дeлa, пo ĸoитo cъщитe yчacтвaт, yпpaжнявaйĸи пpoфecиятa cи. Апелативният съд: Решението за Джок Полфрийман подлежи на незабавно изпълнение Πoдoбни пpoяви в една правова и демократична държава, каквато по Конституция е Република България, нe caмo не бива по никакъв начин да бъдат толерирани, нo и cлeдвa дa бъдaт ocтpo ocъждaни. Πpиcъeдинявaмe ce и ĸъм пoзициятa нa Софийския адвокатски съвет, че oбществото ни може нормално да функционира единствено при еднакво прилагане на закона спрямо всички граждани, уважение към съда и aдвoĸaтypaтa и непогазване на неговата независимост, както и провеждане на широк обществен и професионален дебат, при наличие на проблеми от законодателно естество, ĸaĸвитo чecтo възниĸвaт и ce пocтaвят във фoĸyca нa oбщecтвeнoтo внимaниe. Πpaвopaздaвaнeтo в eднa пpaвoвa дъpжaвa e пoвepeнo в pъцeтe нa cъдa, a cпopeд нac нa бългapcĸия cъд мoжe и тpябвa дa ce глacyвa дoвepиe, дoĸoлĸoтo тoй пpeз гoдинитe e дoĸaзaл, чe фyнĸциoниpa пo-дoбpe oт peдицa дpyги opгaни и cиcтeми нa нaшaтa дъpжaвa и в тoзи cмиcъл зacлyжaвa дoвepиeтo нa oбщecтвoтo. Toвa нe oзнaчaвa, чe cъдeбнитe aĸтoвe нe мoгaт дa бъдaт пoдлaгaни нa ĸритика, ĸoятo е присъща на всяко демократично общество, нo тaзи ĸpитиĸa cлeдвa дa ce вoди нa пpoфecиoнaлнo нивo и дa e нacoчeнa изцялo ĸъм пoдoбpявaнe нa фyнĸциoниpaнeтo нa cъдeбнaтa cиcтeмa. Heдoпycтимo пoд фopмaтa нa ĸpитиĸa дa ce пpeминaвaт oпpeдeлeни гpaници и дa ce cтигa дo атаки, включително насочени срещу личния живот и неприкосновеността на магистрата или aдвoĸaтa пo дeлoтo и неговите близки. B пpoтивeн cлyчaй c пoдoбни дeйcтвия ce зacтpaшaвaт независимостта на съда и aдвoĸaтypaтa, a c тoвa и ycтoитe нa пpaвoвaтa дъpжaвa. Апелативният съд: Решението за Джок Полфрийман подлежи на незабавно изпълнение", "date": "2019.10.11", "title": "Пловдивските адвокати срещу \"привидно легалните\" средства за натиск над съдии"}
{"url": "https://clubz.bg/88966-arh_borislav_ignatov_obshtinskite_kompanii_trqbva_da_se_otchitat_pred_vsichki", "text": "Отчетността на общинските компании трябва да се прави пред очите на цялото общество. Това заяви арх. Борислав Игнатов, кандидат за кмет на София от „Демократична България“ по време на дискусия за столичните дружества и възможностите общината да печели от тях. За кандидата на „Демократична България“ прозрачността и съвременното управление на столичната община са от значителна важност. Дружествата, в които Столичната община е едноличен собственик на капитала, са общо 60. Задълженията им са над 1 млрд. лева и най-важните от тях са в състояние на технически фалит, въпреки че изпълняват важни за обществото дейности свързани с транспорт, захранване с енергия, социални дейности, управление на имоти, медицински услуги, социални услуги и др. Управлението на дружествата се избира от Общинския съвет. Затова и ролята на СОС е ключова по отношение на мениджмънта, стратегиите за развитие на дружествата, контрола върху резултатите им и стандарта на предоставените услуги.  „Топлофикация-София“ и критичната ситуация с дълговете на дружеството от 800 млн. лева, които са по-големи от тези на цялата община, бе първата избрана от експертите компания за анализ. Според закон, обнародван на 1 юли, всички топлофикационни дружества трябва да продават електроенергия на българска независима енергийна борса, което би трябвало да гарантира справедлива цена, но три дена преди тази регулация да влезе в сила, „Топлофикация“ е сключила договор с едно от дружествата на Христо Ковачки за медииране и представляване на Българска енергийна борса. Още по-рано пък, на 20 декември 2018-а, в последната сесия за годината, СОС прегласува изцяло нов надзорен съвет на дружеството, където и тримата членове се оказва, че са бивши служители на Христо Ковачки. В същото време централната топлофикация е ключова за качеството на въздуха и топлинния комфорт. Дружеството трябва да се модернизира и укрепи финансово. Опитът от други градове показва, че \"Топлофикация - София\" работи с раздут персонал и ниска ефективност на всички нива по веригата. Резултатите могат да се подобрят със запушване на течовете и на пари, и на пара. Не е случайно обаче, че при една клиентелистки настроена върхушка в общинския съвет това досега не се случва. Помним Вальо Топлото, сега героите са бивши служители на Ковачки, избрани в борда на дружеството с гласовете на ГЕРБ и БСП. Стабилизирането на дружеството трябва да става и паралелно с повишаване на енергийната ефективност на сградите и инсталиране на нови енергоизточници. София има дадености за развитие на геотермалната енергия, соларното затопляне на вода би трябвало да се добави към съществуващите инсталации. \"Топлофикация - София\" би могла да стане компания за енергийни услуги, сега е просто тежък остатък от миналия век. Според Владислав Панев „Топлофикация“ е пример и за т.нар. иновативно счетоводство, което стана популярно при фалита на „Енрон“. Ръководството на дружеството си е избрало оценители, които да повишат оценката на недвижимите имоти на „Топлофикация“ с 300-400 млн. лв, за това и дружеството е с положителен собствен капитал“. Решението е влизане в компанията на професионален мениджмънт, който да управлява по конкурентен начин и чрез конкурс с ясни условия. Бойко Димитров представи ситуацията със следващата голяма група от компании – тези, които осигуряват обществения транспорт. Той обясни къде отиват парите от платеното паркиране. За новите автобуси столична община е изтеглила кредит от 80 млн., който ще изплащаме до 2040 г. Но след като е установила, че с още кредити ще се увеличи и без това голямата задлъжнялост на общината, която вече достига 700 млн., последните 3 партиди автобуси са закупени на финансов лизинг. Това означава висок лихвен процент и над 2 млн. лихви годишно по лизинговите договори. Като пример за най-непрозрачно управлявано дружество беше посочен столичния „Метрполитен“, който публикува годишен отчет, без задължителните допълнителни бележки. Там също цялата инвестиция е благодарение на европейски средства и заеми, които е изтеглила столична община. Непрозрачно се назначават и управителните органи в тези дружества, въпреки приетата наредба, която оказва, че те трябва да се избират чрез публичен подбор и максимален мандат 3 г. Трайчо Трайков, кандидат за кмет на район Средец, обърна внимание на порочната практика в СОС решенията да се взимат от ръководствата на групите и ръководствата на комисиите, чрез един изкуствено моделиран сблъсък между ГЕРБ и БСП. Той е категоричен, че трябва да се намери и системно решение на начина, по който се правят оценки на имотите, които общината купува или продава – най-големия брой сделки, с които се разпорежда общината. Владислав Панев говори и по темата „Софийски имоти“ и изфабрикуваната от тях схема за създаване на „дъщерни на дъщерните дружества“, които могат без отчет да правят неизгодни за общината сделки с имоти. Така в момента „Софийски имоти“ ЕАД е черна каса за настаняване и снабдяване с апартаменти на управляващата върхушка. „Демократична България“ ще гарантира прозрачно управление на дружеството. Пълна ревизия на дългосрочните договори. Търсене на отговорност за действия в ущърб на компанията. Изходът е листване на фондовата борса на до 20% от капиталите, което ще гарантира по-голяма прозрачност и по-голяма отговорност на управлението. Подобрената ефективност на дружествата ще означава по-достъпен обществен транспорт, отопление, по-добра градска среда, изтъкнаха експертите на ДБ. Пълния запис на дискусията може да гледате  .", "date": "2019.10.11", "title": "Арх. Борислав Игнатов: Общинските компании трябва да се отчитат пред всички"}
{"url": "https://clubz.bg/88967-karakachanov_dans_ne_otkri_namesa_na_slujitel_na_mo_v_sluhovete_za_otnemane_na_deca", "text": "Вицепремиерът Красимир Каракачанов обяви, че и неговата проверка, и тази на ДАНС и на прокуратурата са установили, че няма служители на Министерството на отбраната, свързани с разпространяване на слухове за отнемане на деца. Слуховете миналата седмица доведоха до масова истерия,  заради която родители в Сливенско и Ямболско взеха децата си и след това отказваха да ги пуснат на училище отново. Паника в страната заради фалшива новина, че изземат децата на ромите Дончев потвърди: Човек от военното министерство - сред насаждащите истерия за децата Преди два дни вицепремиерът Томислав Дончев намекна, че човек от военното министерство може да е замесен. Макар да не назова имена, като потенциален обект на подозрение веднага бе разпознат шефът на пресцентъра на министерството Александър Урумов. Причината е, че освен с комуникациите на отбраната, той се занимава активно и с граждански дейности в качеството си на председател на фондация \"Бължарска организация на родителите и децата\" (БОРД). Тя бе в първите редици на битката срещу Истанбулската конвенция, редовно влиза в полемики за учебни програми и помагала, чиито автори и разпространяващите ги институции биват обвинявави в \"насаждане на джендърство\". Една подобна позиция накара дори Софийският университет да реагира с остра позиция лично срещу Урумов - заради позициите му във военното министерство. Това се случи преди около година. Последва разговор между Урумов и Каракачанов, за който и двамата признаха. В този разговор шефът на пресцентъра уверил министъра, че няма нищо общо с истерията в Сливенско и кампаниите за разпространение на фалшиви новини, че евентуално приемане на проекта на Стратегия на детето цели отнемане на деца от родителите им. Самият Урумов обясни и пред Клуб Z, че е готов да предостави елефона, мейла, профилите си във фейсбук и т.н. за проверка.  Александър Урумов: Нямам нищо общо. Давам достъп до профилите си във фейсбук за проверка  Обединени евангелски църкви: Наши служители не създават паниката в училищата Дончев потвърди: Човек от военното министерство - сред насаждащите истерия за децата Александър Урумов: Нямам нищо общо. Давам достъп до профилите си във фейсбук за проверка  Обединени евангелски църкви: Наши служители не създават паниката в училищата", "date": "2019.10.11", "title": "Каракачанов: ДАНС не откри намеса на служител на МО в слуховете за отнемане на деца"}
{"url": "https://clubz.bg/88973-v_ek_nqmat_data_na_evrodoklada_za_pravosydieto_ni", "text": "В Еврокомисията не знаят на коя точно дата ще бъде огласен годишният доклад от наблюдението върху правосъдието и вътрешните работи на България и Румъния. Това каза говорителката на ЕК Мина Андреева в отговор на въпрос на Клуб Z. Преди две седмици бе споменато, че това ще се случи през първата половина на октомври. Това време бе назовано – пак пред Клуб Z, от говорителя по въпросите на правосъдието в ЕК Кристиан Виганд. Евродокладът идва в първата половина на октомври От думите й стана ясно, че вероятността да бъде отложен изборът на новата Еврокомисия не би трябвало да забави докладите.", "date": "2019.10.11", "title": "В ЕК нямат дата на евродоклада за правосъдието ни"}
{"url": "https://clubz.bg/88975-sydyt_vyrna_na_cik_kazusa_siderov_sreshtu_bnt", "text": "Върховният административен съд (ВАС) върна на Централната избирателна комисия (ЦИК) казуса \"Атака\" срещу БНТ\". Както е известно партията на Волен Сидеров и ръководството на националната телевизия влязоха в спор, след като медията отказа да му даде достъп до предизборни участия. Това бе последствието от поведението на Сидеров в предаването \"Референдум\", когато се наложи в студиото да влезе жандармерия, готова да помирява лидера на националистическата партия с опонентите му. Достъпът на Сидеров до предизборните участия бе спрян с решение на генералния директор на телевизията Емил Кошлуков и бе приведено в действие веднага - лидерът на \"Атака\" не бе допуснат до предаването \"Панорама\". Той обаче реши да търси правата си, позовавайки се на споразумението, което БНТ подписа през септември с партиите, за равноправно участие в ефира. Сидеров е кандидат за кмет на София и като такъв настоява той лично, а не друг представител на партията му, за които забраната на Кошлуков не важи, да се появява в ефир. БНТ прекъсва \"Референдум\". Полиция вади Волен Сидеров от студиото (ВИДЕО) От \"Атака\" подадоха жалба до ЦИК. Но ЦИК я отхвърли, посочвайки Сидеров обаче обжалва решението на избирателната комисия пред ВАС. Според   на магистратите, публикувано вчера, ЦИК не е изложила достатъчно добре фактическата ситуация и съответно мотивите за отказа си. Затова съдът връща преписката на комисията за произнасяне при спазване на указанията на съда по тълкуване и прилагане на закона.", "date": "2019.10.11", "title": "Съдът върна на ЦИК казуса \"Сидеров срещу БНТ\""}
{"url": "https://clubz.bg/88962-zadyrjaha_biznesmeni_pomagali_za_razsledvaneto_na_bajdyn_v_ukrajna", "text": "Двама бизнесмени от Флорида, които са помагали на адвоката на Тръмп - Руди Джулиани, да разследва Джо Байдън, са били арестувани за нелегално финансиране на избирателен комитет на президента, обявиха прокурори, цитирани от Ройтерс. Тръмп, Байдън-син и Украйна Роденият в Украйна Лев Парнас и Игор Фруман (от Беларус) бяха задържани на летище във Вашингтон с еднопосочни билети за Виена. Според прокурори двамата са обмисляли да финансират с 1 милион долара от неизвестен руски бизнесмен кандидати за федерални и щатски служби. Общо 325 000 долара са били насочени към политически комитет на Тръмп - America First Action, през май 2018 г. Вписано е, че парите са инвестирани от енергийна компания, която е била използвана, за да се прикрие самоличността на източника. Американският закон забранява дарения от чужбина за американските избори. Парнас обясни, че нарушенията са били неумишлени и ги обоснова с липсата на опит в политическите дарения. Той подчерта, че не се е опитвал да прикрие източника на парите. Кели Садлър - говорителка на въпросния комитет на Тръмп, потвърди, че групата е получила 325 000 долара, но добави, че парите са били поставени в \"отделена банкова сметка\" и че не са били използвани. Джулиани сподели, че Парнас и Фруман са му помогнали да разследва действията на Джо и Хънтър Байдън в Украйна. Хънтър, син на Джо Байдън, е служил като директор в украинската енергийна компания \"Бурисма\". САЩ отпускат на Украйна военната помощ, с която се твърди, че Тръмп изнудвал Зеленски Демократите в Камарата на представителите поведоха разследване за импийчмънт на президента, след като бе публикуван препис от телефонен разговор между Доналд Тръмп и президента на Украйна Володимир Зеленски. Според тях държавният глава на САЩ е задържал военни помощи за Киев на стойност 400 милиона долара, за да издейства обещание, че Байдън ще бъдат разследвани от местните власти. Прокурорите отбелязаха, че Парнас и Фруман са се опитвали да спечелят политическо влияние, за да основат бизнес за продажба на марихуана за развлекателни цели. Според тях Парнас също е взел участие при отстраняването на американския посланик в Украйна. В обвинителния акт се споменава, че Парнас и Фруман погрешно са определили, че компанията Global Energy Producers е  и че . Според обвинението компанията не е извършвала никакъв бизнес. Адвокатът на Парнас и Фруман Джон Дауд отказа да коментира. Преди той е представлявал Тръмп по време на разследването на специалния прокурор Робърт Мълър за намесата на Русия в президентските избори през 2016 г. в помощ на Тръмп. Мълър потвърди: Докладът не оневинява Тръмп Джулиани обяви пред репортери на Ройтерс, че той \"няма участие\" в незаконното дарение на пари. Джей Секулоу, адвокат на президента, сподели пред Ройтерс, че    Лидерът на демократите в Сената Чък Шумър определи развитието с двамата бизнесмени като \"много притеснително\". Очаква се Парнас и Фруман да вземат участие в изслушванията на Камарата на представителите и са уведомени, че трябва да представят документи. Очаква се Парнас да говори пред конгресмени от долната камара в четвъртък, докато Фруман - в петък. Дауд определи изискванията на законодателите като Според обвинителния акт Парнас е потърсил помощта на американски конгресмен (според запознат източник по случая става въпрос за републиканеца Пит Сешънс) да поиска от Тръмп да отстрани посланичката на САЩ в Украйна Мари Йованович. Държавният глава по-късно го направи и сподели на Зеленски в публикувания им телефонен разговор от 25 юли, че тя е \"лоша работа\" (bad news). Джулиани разказа пред Ройтерс, че е осигурил информация на Тръмп и Държавния департамент за Йованович, която според него е негативно настроена спрямо американския президент. Очаква се бившата посланичка да бъде изслушана от комисии на Камарата на представителите в петък. Сешънс загуби мястото си в долната камара през миналата година в полза на демократ. Той обясни в изявление, публикувано в \"Политико\", че е настоял за отстраняването на Йованович, тъй като вярва, че  Демократите също пожелаха да разпитват енергийния министър Рик Пери за натиска му върху Украйна да разследва Байдън. Говорителка обяви, че писмото на комисиите в момента се разглежда от министерството. Американският посланик в Европейския съюз Гордън Сондланд трябваше да даде показания в сряда, но Държавният департамент го отмени. Тръмп блокира изслушването на свидетел по разследването за импийчмънт Малко по-късно Белият дом обяви, че разследването е  и и че няма да съдейства на Конгреса. Белият дом \"няма да сътрудничи по разследването за импийчмънт\" САЩ отпускат на Украйна военната помощ, с която се твърди, че Тръмп изнудвал Зеленски Мълър потвърди: Докладът не оневинява Тръмп Тръмп блокира изслушването на свидетел по разследването за импийчмънт Белият дом \"няма да сътрудничи по разследването за импийчмънт\"", "date": "2019.10.11", "title": "Задържаха бизнесмени, помагали за разследването на Байдън в Украйна"}
{"url": "https://clubz.bg/88959-banichkite_sys_sirene_sa_pylni_s_palmovo_maslo", "text": "Банички, които се продават в павилиони и заведения за бълзо хранене имат всичко друго, но не и истинско българско сирене. В някои има заместители с палмов продукт, а по-добри случаи – извара. Това показва изследване на \"Активни потребители\". От 15 анализирани проби „баници със сирене“ в нито една не е открито сирене – в 1 не е имало дори пълнеж, в 3 е установена извара, в 7 сиренето е заместено изцяло с палмов продукт, а в 4 - частично. От \"Активни потребители\" предупреждават, че използваните за производството на банички имитиращи ментета представляват пряка заплаха за здравето на потребителите. Защото съдържат високи нива на палмово масло, включително наситена палматинова киселина и вероятно частично хидрогенизирани мастни киселини.  Имитациите на кашкавал и сирене - на отделен щанд от днес Тези компоненти увреждат сърдечно-съдовата система и увеличават риска от инфаркти и инсулти. В много страни по света влагането на частично хидрогенизираните мазнини в храните е забранено. Те са изследвали 15 проби банички купувани са от тайни клиенти в различни квартали на София. От всеки търговски обект са придобивани по 3 отделни банички от един вид, които обединени представляват една проба.  Категоричен критерий за включване в теста е в съдържанието на етикета да пише „сирене“ без други добавки, например извара, лук, праз, месо или кашкавал. \n\tЗакупените мостри са доставени в офиса на „Активни потребители“, където са описани и след това изпратени в избраните за химичен анализ в акредитирана лаборатория. Изяли сме 12 000 тона палмово масло като \"сирене\" Всичките 11 проби съдържат палмово масло в различни съотношение. Казано по друг начин, във всички банички е вложен имитиращ млечен продукт вместо саламурено сирене. В 4 от продуктите делът на палмовата мазнина варира от 26 до 80 процента. Останалите 7 закуски са със 100% съдържание на палмова мазнина. Последните не отговарят на нито един от критериите за сирене. Технологията по която се произвеждат е коренно различна, а суровините представляват смес от индустриално добити млечни протеини, палмова мазнина, вода, емулгатори и други технологични добавки – така наречените Е-номера, уточняват от „Активни потребители“. \n\t  Изяли сме 12 000 тона палмово масло като \"сирене\"", "date": "2019.10.11", "title": "Баничките със сирене са пълни с палмово масло"}
{"url": "https://clubz.bg/88952-dve_raketi_udariha_iranski_tanker_do_pristanishte_na_sauditska_arabiq", "text": "Ирански петролен танкер се подпали след експлозия край саудитското пристанище Джеда, е бил улучен от две ракети, предадоха Асошиейтед прес и БТА, цитирайки държавната иранска агенция ИРНА. Петролният танкер, собственост на иранската национална петролна компания, се е подпалил на около 100 км от Джеда. Експлозията е причинила сериозни щети и в Червено море се излива петрол, съобщават неназовани източници на ИРНА. Светът осъди атаката срещу танкери в Оманския залив Агенцията цитира изявление на иранската национална петролна компания, собственик на танкера, според което корабът е бил нападнат рано призори. Двата взрива са се случили в 5 часа и в 5 часа и 20 минути местно време, предаде ТАСС, цитирайки агенция иранската агенция Тасним. Повредени са два петролни резервоара на танкера, от които изтича петрол. Няма пострадали членове на екипажа. Говорител на намиращия се в района Пети американски флот потвърди, че знае за случая, но отказа коментар, отбелязва АП. Корабът за последно е включил устройствата си за проследяване през август, близо до град Бандар Абас, отбелязва АП. Саудитска Арабия обвини Иран за нападенията срещу двата танкера в Оманския залив Саудитска Арабия обвини Иран за нападенията срещу двата танкера в Оманския залив", "date": "2019.10.11", "title": "Две ракети удариха ирански танкер до пристанище на Саудитска Арабия"}
{"url": "https://clubz.bg/88954-ivancheva_poiska_razpit_na_svidetelq_ivan_stoimenov_geshev", "text": "Няколко от доказателствените искания днес по делото за подкупа в „Младост“ бяха свързани с личността, административните качества и дори с подписа на Иван Гешев. И двете съподсъдими – Десислава Иванчева и Биляна Петрова, поискаха той да бъде разпитан – най-вече какво е правил в деня на ареста им – 17 април м.г., пред Спортната палата. И в качеството на какъв е издавал разпореждания на маскираните лица от КПКОНПИ  Традиционно тя бе най-активна в исканията си за нови доказателства, след като съдът й даде право да прави такива. Тя настоя да се провери и защо член на съдебния състав – съдебна заседателка от първата инстанция, която й постанови 15 г. затвор, е била член на избирателни комисии и от коя партия е. Двете с Иванчева поставиха въпроса и за подпис, който трябвало да е на Гешев, но видимо много се различавал. Адвокат Николай Хаджигенов се включи в темата с евентуалния разпит на Гешев, като го нарече „забавен елемент“. Прокурорите по делото опонираха, че не ги притеснява такъв разпит, но не виждат с какво би бил ползен. Десислава Иванчева поиска да се присъединят и \"журналистически разследвания на \"Фрогнюз\" и \"Биволъ\" за евентуален конфликт на интереси\" относно жената, с която живее Гешев, и познанството й с бивш съдружник на Александър Ваклин. Адвокат Марияна Тодорова поиска по-лека мярка на довереника й Петко Дюлгеров. По-късно това направиха и защитниците на бившите кметица и зам.кметица на \"Младост\". Тодорова също поиска да се приеме, че по време на една от посочените срещи е бил с детето си в болница, както и да се изискат камери от пицария, в която Ваклин твърди, че двамата са се срещали. Прокуратурата отново иска графологическа експертиза на тефтерче, за което се твърди, че в него е писал Петко Дюлгеров. Изпадна се в спор с адвокатката му Марияна Тодорова. Обвинителите твърдят, че предните експерти не са се произнесли, защото нямало достатъчно сравнителен материал, а тя – че съдът не е взел експертизата под внимание, защото е неотносима по делото. Предстои по всичко това съдът да се произнесе. Делото днес не тръгна добре за защитата, след като съдебният състав отказа да си направи отвод. Всички подсъдими в процеса срещу Десислава Иванчева, Биляна Петрова и Петко Дюлгеров, който започна на втора инстанция, поискаха отвод на целия съдебен състав. Както Клуб Z писа, случайното разпределение отреди за председател самия шеф на Апелативния спецсъд Георги Ушев, срещу когото председателят на Върховния касационен съд Лозан Панов все още се опитва да инициира дисциплинарно производство именно заради Иванчева. Ушев с още съдии от Апелативния специализиран наказателен съд (АСНС) написа писмо срещу Панов и в резултат не той, а председателят на ВКС беше даден на Инспектората. Делото \"Иванчева\" започва на втора инстанция на 11 октомври Шефът на Апелативния спецсъд ще съди Иванчева на втора инстанция Всички подсъдими смятат, че може да се презюмира, че окончателният акт на този съд ще е осъдителен. (Третият съдия в състава е Стоян Тонев.) Самата Десислава Иванчва поиска отвод не просто на състава, а на целия Апелативен спецсъд. Адвокатът на Иванчева Николай Хаджигенов каза в заключение: Прокуратурата в лицето на Тихомир Стоев и Илиян Рангелов смята, че основание за отвод няма. Съдът прие, че няма такива основания. Намесите на Ушев по делото били само по администрирането на документи, т.е. по придвижването им. А не по същество... Той също се изказвал по медиите по него, но принципно. Също така в края на деня съдът отказа да допусне разпит на Иван Гешев. Защото...  Всъщност по това време Гешев не беше зам.главен, а ръководител на Спецпрокуратурата. Той не даде и да се изследва подписът на Гешев, както и да се ибръща внимание на разследванията на Фрогнюз и Бивол. Допусна нова графологична експертиза, каквото е искането на прокуратурата, и се съгласи да отправи питане до ЦИК за съдебната заседателка - на коя партия е била застъпник. Съставът, председателстван от Георги Ушев не облекчи нито една мярка за неотклонение и остави всички под домашен арест. Шефът на Апелативния спецсъд ще съди Иванчева на втора инстанция", "date": "2019.10.11", "title": "Иванчева поиска разпит на свидетеля Иван Стоименов Гешев"}
{"url": "https://clubz.bg/88944-radan_kynev_v_ep_bylgariq_shte_propadne_v_bezzakonie_video", "text": "Евродепутатът от \"Демократична България\" Радан Кънев направи изказване в европарламента по повод предстоящия избор на нов главен прокурор. Кънев публикува изказването и в своя профил във фейсбук:", "date": "2019.10.11", "title": "Радан Кънев в ЕП: България ще пропадне в беззаконие (ВИДЕО)"}
{"url": "https://clubz.bg/88950-vsichki_magazini_na_%E2%80%9Etelenor%E2%80%9C_veche_sa_dostypni_za_hora_v_invalidni_kolichki", "text": "Всички магазини на „Теленор“ в страната вече са достъпни за посетители в инвалидни колички. Телекомът е първият оператор в България, осигурил тази възможност за хората с увреждания във всички свои търговски обекти. София на две ръце (СНИМКИ) В 108 магазина на компанията, в които няма постоянни рампи или друг начин за достъп с инвалидни колички, са осигурени мобилни рампи, а четири магазина са оборудвани със стълбищни роботи. На място са поставени и обозначителни стикери и звънци, в случай че посетител има нужда от съдействие от служителите на магазина. Те са преминали обучение за работа със съответното оборудване, така че да могат да асистират достъпа на хора в инвалидни колички. Нововъведенията са част от продължаващите усилия на „Теленор“ за осигуряване на достъпна среда, която да е отворена за всички. Това включва както улеснен достъп до магазините на оператора, така и достъпната работна среда в централния офис на компанията. Вече четири години Теленор развива програмата Open Mind, която дава възможност на хора с увреждания да повишат своята професионална квалификация и конкурентоспособността си на трудовия пазар, както и да развиват и показват способностите и уменията си в реална работна среда. *** „Теленор“ е водеща телекомуникационна компания с над 3 милиона активни потребители в България. От 1 август 2018 г. \"Теленор България\", заедно с \"Теленор Унгария\" и \"Теленор Сърбия и Черна Гора\", са част от PPF Group. \"Теленор\" открива нови позиции за хора с увреждания PPF Group инвестира в множество пазарни области - банкови и финансови, телекомуникации, машиностроене, биотехнологии, застраховане, недвижими имоти и селско стопанство. PPF Group оперира в Европа, САЩ и Азия. Групата притежава активи на стойност над 45 млрд. евро (към 31 декември 2018 г.). \"Теленор\" открива нови позиции за хора с увреждания", "date": "2019.10.11", "title": "Всички магазини на „Теленор“ вече са достъпни за хора в инвалидни колички"}
{"url": "https://clubz.bg/88890-zashto_ne_sme_svobodni", "text": "Дарън Асемоглу и Джеймс Робинсън, едни от най-влиятелните икономисти в света, професори в Масачузетския технологичен институт (МИТ), наскоро представиха новата си книга – The Narrow Corridor: State, Societies and the Fate of Liberty. В нея двамата водещи изследователи продължават линията си от световния бестселър „Защо нациите се провалят”, но този път не търсят предпоставките за икономическия успех на една нация, а се насочват към друг въпрос – къде и при какви условия свободата процъфтява и при какви загива. Книгата, на първо място, извежда много важно за текущата действителност в Източна Европа заключение – че свободата и либералната демокрация далеч не са естествено състояние на човешките взаимоотношения. Дори напротив – в голяма част от историята силните на деня са доминирали и мачкали по-слабите, а човешките свободи са били захвърлени. Вместо това естествено състояние да произтича автоматично, то според Асемоглу и Робинсън свободата и свободното общество се постигат единствено чрез точен и много деликатен баланс между силите на обществото и силите на държавата, на институциите и публичните политики. Те са както в постоянна конкуренция помежду си, така и понякога си сътрудничат – и това са моментите, в които страните просперират. Тази идея затвърждава тезата на двамата автори от предишната им книга, че инклузивните институции, тези, които гарантират на гражданите, че ще получават нещо в замяна на труда си, че ще бъдат защитени, а не мачкани, са фундамент за икономическото развитие. Според Асемоглу и Робинсън държавните институции съответно трябва да еволюират постоянно, за да отговарят на текущите социални и икономически нужди на обществото. А на самото представяне на книгата Асемоглу даде и ясен пример за провал в това отношение. Провалът на много от международните институции и държавни политики да адресират текущите проблеми, с които се сблъскват модерните общества на Запад – ефектите на глобализацията и технологическите трансформации и произтичащите икономически и обществени неравенства, доведоха до вълната на смут и напрежение, по която се носят актуалните в момента популистки движения и лидери, отричащи либералните свободи. Една от целите на институциите съответно трябва да бъде да адресира правилно страховете и трудностите, пред които са изправени по-слабите групи в обществото, за да не търсят те други методи за налагането им. Ключово в създаването на баланса между силни и слаби групи е това, което Асемоглу нарича „окования Левиатан“ (shackled Leviathan). Това е структура на държавата, която е по-малко могъща и властваща над индивида от кошмарната държава тиранин от страховете на Хайек, но гарантира, че върховенството на закона, правовата държава и дадени социални норми и политики ще бъдат спазвани и следвани. За много европейци това може да бъде например държавата на благосъстоянието (welfare state) в периода преди сериозните съкращения към нея да я отслабят. Този баланс обаче е крехък и няма естествени сили, които да го поддържат – а често се чупи, както виждаме на много места по света в момента. Институциите трябва да се развиват постоянно, за да го гарантират, а обществото трябва да бъде бдително и мобилизирано и да изисква от държавните политики да водят до добре обосновани решения, базирани на доказателства за тяхната ефективност. Ако приложим този проблем към Източна Европа обаче, виждаме къде той се проваля още в началната си фаза – че обществото и институциите ще си помагат и ще си кооперират, за да достигнат до един баланс. Докато доскоро в голяма част от Западна Европа можеше да се намери консенсус по дадени политики, които да се споделят от голяма част от обществото, тази традиция на консенсус трудно се среща в Източна Европа. Ако погледнем към България, веднага ще видим, че няма как да достигнем този баланс, тъй като институциите отсъстват – целенасочено унищожени или никога не създадени, под идеологическото убеждение, че публичната политика и държавната намеса в обществените взаимоотношения ще бъде в наш ущърб, ще ни попречи в процеса на настигане на по-богатите страни. Затова и не може да се учудваме и да се сърдим, че все по-голяма част от българите не вярват на либералните обещания вече и не ценят свободата си – може би правилно, с оглед на разочарованията и празните обещания през последните десетилетия. Може би защото още в своя зародиш бяха грешни и не потърсиха този фундамент, за да бъде един човек свободен – нуждата от институции, които да му гарантират свободата. Свободата е не само негативен термин – свободата да не бъдеш репресиран, но и позитивната свобода да можеш да направиш нещо. Доминиращият фокус на управленията в България – напълно целенасочен и осмислен избор, през последните две десетилетия винаги е бил да се минимизират държавните и публичните политики, за да може строгата дисциплина да накара хората да се нагодят по-успешно към променящите се обстоятелства, да работят повече, да бъдат по-конкурентоспособни. Този консервативен подход обаче доведе единствено до разпад на обществените връзки, на доверието и чувството за едно цяло, а не ни направи нито по-силни, нито по-успешни. Точно обратното – държава, която отделя по-малко от всички други за образование, за грижа за възрастните, подрива доверието на гражданите в нея и съответно обуславя прехода към състояние, в което нито правовият ред вече бива зачитан. В същото време се търсят единични герои спасители, независимите медии не могат да вършат изконната си роля на обществен комуникатор, информатор и коректив. Както Асемоглу казва, когато доверието е загубено, гражданите започват да гледат на обществените взаимоотношения като на игра с един победител – или ние печелим, или те. Това може би може да обясни и текущия наплив на конспирации и фантастични психосценарии, които се разпрострират в България през последните месеци. Търси се кой пусна слуха, че ще се вземат деца Икономистът Бранко Миланович също засегна този проблем преди седмица в туитър – изразявайки учудване, че докато в Южна Америка конференциите по отношение на неравенствата – един от основните проблеми на XXI век, са вълнуващи и задълбочени, то тези в Източна Европа често не адресират изобщо социалния контекст на този проблем. Това е само един пример как неразпознаването на различни текущи проблеми прави адресирането им невъзможно. В България например икономическите неравенства, които според Асемоглу са важен глобален проблем, дори не се идентифицират като нещо, което заслужава внимание. А при липсата на силни институции, които включват не само държавните такива, а и независими медии и независима, но силна академична среда, няма кой да говори за текущите проблеми пред обществото, което остава загубено и объркано от подаваните му постоянни конспирации и дезинформации. Най-важният урок от книгата, както и от предишния бестселър на Асемоглу и Робинсън, е именно това – институциите са основа за развитието на една успешна икономика и общество. Те не са обществен придатък, по който да се упражняват популистите, а управляващите да намират работни места за техните партийци или идеолози. Те съществуват, за да гарантират стабилността на обществото и спазване на заложените принципи. В западните страни текат едни от най-трудните процеси и се вземат най-подготвените хора, за да гарантират експертиза, изпълнение и ефективност. Един прост факт не беше разбран или дори беше нарочно отхвърлян през целия преход в България – че държавните институции и публичните политики могат да бъдат източник на позитивни свободи – свободата да бъдеш добре образован, да имаш добра работа, да имаш достойно ниво на здравеопазване и социална сигурност за себе си и за своите близки. Затова и много българи намират тази свобода в чужбина – в сравнително евтината възможност да получиш високо образование на Запад, да наемеш апартамент, да имаш социална осигуровка от държавата в случай на нужда. Идеята на консервитавния преход към пазарната икономика беше, че единственият начин да се накарат хората да работят е да ги „наказваш“ постоянно. Това идва и от неумението да се разбере, че конкурентоспособността в днешно време не идва само от личните усилия – можеш да работиш от сутрин до вечер с нулеви резултати, и че продуктивността не идва от гладуване, нито от преминаване през недофинансирани образователни системи, а през инвестиции в обществените системи. Провалът да се развият правилните институции и като цяло капацитетът на държавата е в центъра на голяма част от текущите ни провали. Липсата на „окован Левиатан” в думите на Асемоглу, а според мен на адекватна държава на благосъстоянието в България, за съжаление беше обществен избор, отчасти воден именно от това гражданско общество, което сега съжалява, че няма кой да го защити. Това е тъжната динамика на обществените отношения, които предвещават само още по-дълбок период на тирания в близкото бъдеще. „Генерация Z“ – с подкрепата на „Америка за България“ „Генерация Z“ – с подкрепата на „Америка за България“", "date": "2019.10.11", "title": "Защо не сме свободни?"}
{"url": "https://clubz.bg/88949-umeren_optimizym_sled_pyrviq_den_pregovori_mejdu_sasht_i_kitaj", "text": "С умерен оптимизъм приключи първият ден на преговори за сключване на търговска сделка между американската и китайската администрации във Вашингтон. Лагерите и на двете страни изразиха надежди, че ще успеят да облекчат последствията от 15-месечната търговска война и да постигнат съгласие, което да доведе до отмяна на предвидените нови мита за китайски стоки на стойност над 250 млрд. долара, предава Ройтерс. Американската делегация водена от министъра на финансите Стивън Мнучин се срещна вчера с китайския вицепремиер Лю Хъ и други високопоставени дипломати на Пекин близо до Белия дом.  Друг представител на Белия дом е заявил пред Ройтерс, че разговорите са преминали \"вероятно по-добре от очакваното\".  Според източници на изданието американската делегация иска да постигне всеобхватна сделка, която да включва край на китайските субсидии за индустрията, които поддържат ниските цени на техния износ. Пекин обаче засега не дава сигнали, че е съгласен да промени начина, по който контролира китайската икономика. Според Майрън Брилянт, ръководител на търговската камара на САЩ, преговарящите се \"опитват да намерят път към по-голяма сделка\" по въпросите за стабилността на пазарите, валутните манипулации и интелектуалната собственост.  Сигналите и от двете администрации са изненадващи на фона на покачването на напрежението през последната седмица. САЩ включи в черните си списъци 28 китайски фирми за обществена сигурност, технологии и системи за наблюдение, включително един от най-големите производители на софтуеър и хардуеър за наблюдение - \"Хиквижън\", заради опасенията, че Пекин злоупотребява с правата на китайските мюсюлмани уйгури.  Освен това Вашингтон ограничи визите за някои висши китайски служители. Очаква се, че реципрочна мярка ще бъде взета и от китайските власти.  До момента търговската война между двете най-големи икономики коства сериозен процент от годишния растеж на повечето държави, които са зависими от спокойствието на пазарите.  От повече от една година Китай и Съединените щати водят търговска война, при която си наложиха една на друга наказателни мита върху годишен стокообмен за над 360 милиарда долара. При предишния кръг от преговорите, в края на юли в Шанхай, двете най-големи икономики в света се разбраха да се срещнат отново в САЩ през септември, но тогава не обявиха точна дата.  ", "date": "2019.10.11", "title": "Умерен оптимизъм след първия ден преговори между САЩ и Китай"}
{"url": "https://clubz.bg/88961-stoltenberg_v_turciq_obshtiqt_ni_vrag_e_daesh", "text": "Генералният секретар на НАТО Йенс Столтенберг заяви, че общ враг на Турция и Алианса е  ДАЕШ /\"Ислямска държава\"/ и че Турция трябва да попречи на заловените джихадисти от групировката отново да избягат, предаде турската частна телевизия НТВ. \n\tНа съвместна пресконференция в Истанбул заедно с турския външен министър Мевлют Чавушоглу Столтенберг открои важността на Турция като член на НАТО. Запитан за позицията на НАТО по отношение на сирийските кюрдски Сили за защита на народа, генералният секретар на НАТО заяви, че Алиансът няма \"ясен списък на терористичните организации\". Турция: 277 терористи са убити в Сирия По повод на критиките във връзка с операцията на Турция в Североизточна Сирия той каза, че сред съюзниците от НАТО има различни позиции, а след това добави, че алиансът подкрепя Турция с 5 милиарда долара във военна инфраструктура, предаде ДПА. Същевременно Столтенберг изрази подкрепата на съюзниците от НАТО за Турция, пише още на сайта си НТВ. \n\t\"Турция заема преден фронт в една борба, която е важна за всички нас\", каза той. \"Войната срещу ДАЕШ е най-големият пример за това. Тя винаги е била на предна линия\", посочи още Столтенберг, предаде БТА.", "date": "2019.10.11", "title": "Столтенберг в Турция: Общият ни враг е ДАЕШ"}
{"url": "https://clubz.bg/88953-turciq_277_teroristi_sa_ubiti_v_siriq", "text": "Общо 277 терористи са били убити досега в хода на операция \"Извор на мира\" на Турция в Североизточна Сирия, съобщи турското министерство на отбраната, цитирано от частната турска телевизия Си Ен Ен-Тюрк. Турските сили навлязоха по-навътре в Североизточна Сирия днес, третия ден от операцията срещу сирийските кюрдски бойци, разглеждани от Анкара като терористи, посочва Асошиейтед прес. Бойни самолети и артилерия поразяват цели на кюрдските бойци в района около град Рас ал Айн, един от двата гранични града в Североизточна Сирия, които са обект на офанзивата. Репортер на Ройтерс в турския пограничен град Джейлянпънар съобщи, че 20 бронирани машини, превозващи сирийски бунтовници, са влезли в Сирия от Джейлянпънар днес. Някои от тях показвали с ръце знака на победата, чували се възгласи \"Аллах акбар\" (\"Аллах е велик\") и се развявали сирийски бунтовнически знамена. ЕС иска Турция да прекрати операцията в Сирия По-рано днес министерството на отбраната съобщи за първата жертва на операцията от страна на турската армия и за трима ранени войници. Въпросът за европейски санкции срещу Турция след офанзивата й срещу кюрдските сили в Североизточна Сирия - съюзници на Запада в борбата с джихадистите,  , заяви днес френският държавен секретар по европейските въпроси Амели дьо Моншален, цитирана от Франс прес. Турската офанзива е насочена срещу кюрдските милиции \"Сили за защита на народа\", подкрепяни от Запада в борбата срещу групировката \"Ислямска държава\", но смятани от Анкара за \"терористична групировка\", напомня БТА.", "date": "2019.10.11", "title": "Турция: 277 терористи са убити в Сирия"}
{"url": "https://clubz.bg/88951-borisov_udari_dynoto_vs_predsedatelqt_na_bsp_izbqga", "text": "Липса на кворум провали заседанието на парламента днес. Депутатите направиха два опита за откриване на пленарния ден, но се регистрираха само 112  от тях при необходими 121. По програма се предвиждаше парламентарен контрол, в който премиерът Бойко Борисов трябваше да отговори на въпрос на лидера на БСП Корнелия Нинова. След провала на заседанието Нинова коментира, че Борисов е наредил на депутатите си да не идват на работа, с което е ударил дъното. Според нея страхът на премиера да отговори на нейния въпрос е по-голям от парламентаризма. Тя припомни, че има питане към министър-председателя за Агенция \"Митници\", за срива в Търговския регистър, а отговорът е бил, че не е от компетентността на министър-председателя и е била пренасочена към вицепремиера по демографска политика Марияна Николова. Според шефа на парламентарната група на ГЕРБ Даниела Дариткова pетък е ден на опозицията - и тя е трябвало да организира своето присъствие в зала, за да чуе отговорите на премиера Борисов. Тя припомни, че премиерът Борисов преди около две седмици беше в Народното събрание и е отговарял на въпроси на опозицията. Тя поясни, че според правилника на следващо заседание при парламентарен контрол и при присъствие на Корнелия Нинова, ще може да се зададе отново този въпрос и да му бъде отговорено.", "date": "2019.10.11", "title": "Борисов удари дъното vs председателят на БСП избяга"}
{"url": "https://clubz.bg/88955-unikredit_vyvejda_otricatelni_lihvi_po_depoziti_nad_100_000_evro", "text": "Италианската банка \"УниКредит\" планира да въведе отрицателна лихва върху депозитите над 100 000 евро. Най-голямата по активи банкова институция в Европа се опитва да се справи с наложения от Европейската централна банка допълнително понижен основен лихвен процент. Така, на практика, банката ще таксува всеки, който е решил да остави парите си на съхранение в нея.  Това е поредната банка, която се опитва да защити рентабилността си в продължителен период на свръх разхлабена парична политика от страна на ЕЦБ. Миналия месец централната банка в еврозоната намали основния си лихвен процент по депозитите от минус 0,4% до 0,5 на сто.  Член на ЕЦБ напусна изпълнителния съвет, несъгласна със стимулиращите мерки Някои банкови институции в еврозоната и някои в Швейцария вече казаха, че прехвърлят отрицателни лихви на някои клиенти, включително гигантът \"Ю Би Ес\", който планира да \"таксува\" клиенти с над 500 000 евро на влог. Що се отнася до корпоративни клиенти, мярката отдавна е в сила за повечето големи институции. Въпреки негативната тенденция, от \"Уникредит\" смятат да компенсират своите клиенти като им дадат възможност да инвестират на паричните пазари, използвайки фонд на банката. За действията си клиентите няма да се налага да заплащат комисионни. Според главния изпълнителен директор новите мерки ще влязат в сила в началото на следващата година. Важно уточнение е, че правилата ще важат само за държави, които са членки на еврозоната. Следователно българските клиенти на банката няма да бъдат засегнати.  Евродепутатите одобриха Лагард начело на ЕЦБ Отрицателните лихвени проценти бяха въведени за първи път в Еврозоната през юни 2014 г., в опит да се стимулира икономиката чрез принуждаване на банките да дават повече заеми, а не да държат парите.  Реалният ефект обаче беше просто намаляване на нетните печалби на европейските банки, които освен това трябва да държат общо 1,9 трилиона евро в буфери, изпълнявайки новите регулации след световната финансова криза.        Евродепутатите одобриха Лагард начело на ЕЦБ", "date": "2019.10.11", "title": "\"УниКредит\" въвежда отрицателни лихви по депозити над 100 000 евро"}
{"url": "https://clubz.bg/88958-etiopskiqt_premier_vze_nobelovata_nagrada_za_mir_za_2019_g", "text": "Не е Грета Тунберг. Носителят на Нобеловата награда за мир за 2019 г. е етиопският премиер Абий Ахмед Али. Нобеловият комитет му присъди отличието за \"неговите усилия за постигането на мир и международното сътрудничество\". Той е 100-тният носител на приза за мир. Ще вземе ли Грета \"Нобел\" за мир? Главното основание за наградата е големият принос на политика в прекратяването на военния конфликт със съседна Еритрея. И усилията му за постигане на стабилност в региона на Източна и Североизточна Африка, мотивираха се от комитета, който присъжда престижното отличие.  \"Етиопският премиер Абий Ахмед Али получава тази година Нобеловата награда за мир за своите усилия за постигане на мир и международно сътрудничество и особено за решителната си инициатива за решаване на граничния конфликт със съседна Еритрея\", отбелязаха оттам.     Наградата, равняваща се на 9 000 000 шведски крони (около 900 000 долара) ще бъде връчена в Осло на 10 декември, годишнината на смъртта на шведския индустриалец Алфред Нобел, основал наградата със завещанието си през 1895 година. Еритрея, бивша провинция на Етиопия, се отцепи през 1993 г. след 30-годишна война. След декларацията за независимост започна териториален конфликт за границата, прераснал в тежки въоръжени сблъсъци. За периода 1998-2000 г. в тях загиват около 80 000 души. Следва дълъг период на враждебни действия. През юни 2018 г. новият етиопски министър-председател, реформаторът Абий Ахмед, изненадващо обяви, че приема уреждане на граничния конфликт. В началото на юли той направи официална визита в Асмара, където с еритрейския президент Исаяс Афеверки подписаха декларация за прекратяване на 20-годишното състояние на война. Лидерите си обещахаи че ще работят, за да може лишената от достъп до море Етиопия да разработи пристанищата на Еритрея и да ги ползва при необходимост Президентът Афеверки му върна визитата в края на миналата седмица и откри отново посолството на Еритрея в Адис Абеба. По-късно бяха възобновени и полетите между двете африкански държави. След това Абий изигра и основна роля като посредник за политическа сделка със съседен Судан. След като стана премиер през април 2018 г. 43-годишният бившият военен, специализиран в кибер разузнаване, въвежда политики, насочени към бързо развитие на страната му, освен че и посредничи за повече стабилност в региона. Той освободи дисиденти от затвора, извини се за бруталните действия на държавата и прие в страната членове на въоръжени групи, определяни като терористи от неговите предшественици. Сред реформите му вътре в страната бяха и вдигането на забраната за съществуването на политически партии, както и уволенията и наказанията на редица смятани за недосегаеми властници, някои от които обвинявани в мъчения. Откри пътя и за ускорени икономически реформи.  Абий, който често действа като се обляга на лични инициативи и разчита на собствената си харизма, вместо на правителствените институции, е първият лидер на страната си от най-голямата етническа група - оромо, която от десетилетия се оплаква, че е подложена на икономическа, политическа и културна маргинализация. Той назначи жени на множество високи постове, в това число и половината от министерските. Според анализаторите обаче има опасност темпото, което налага да е твърде ускорено за старата гвардия, но много бавно за ядосаните млади хора в страната, след чиито протести той успя да стигне до властта. Съществува отдавнашна традиция Нобеловата награда за мир да получават държавни глави, свързани с прекратяването на конфликти. Последният пример за такъв беше колумбийският президент Хуан Мануел Сантос, който получи наградата през 2016 г. за ролята си в прекратяването на 50-годишната гражданска война в страната, отбелязва британският в. \"Гардиън\".", "date": "2019.10.11", "title": "Етиопският премиер взе Нобеловата награда за мир за 2019 г."}
{"url": "https://clubz.bg/88948-kandidat_shoforite_shte_bydat_ocenqvani_ot_elektronna_sistema", "text": "Край на присъствието на автомобилните инструктори по време на изпита за книжка на техните курсисти. Електронна система пък ще оценява тяхното представяне. Това са част от промените, които готви Министерството на транспорта, информационните технологии и съобщенията, които лично министър Росен Желязков представи вчера пред Министерския съвет. Днес той коментира темата в ефира на БНТ, като засегна и проблемите в БДЖ, концесията на летище София и битката на България с т.нар. пакет \"Мобилност\" в Европейския парламент.  Под \"бели стаи\" се има предвид специално подготвени помещения, оборудвани с изолирани индивидуални кабинки и непрозрачни прегради между тях. Когато един курсист влиза в стаята, той предварително е проверяван с детектори за скрити устройства за подсказване - не се допускат лица с мобилни телефони и други технически средства. \"Белите стаи\" са оборудвани с таблет, камера и скенер, който засича сигналите на други електронни устройства.  По думите на Желязков новите мерки нямат за цел просто да намалят участието на човешкия фактор в оценяването на един водач, а да направят тази оценка максимално обективна и допълни, че  а\".  Манолова: Част от проблемите на таксиметровите шофьори са в правомощията на общинския съвет Министърът коментира и последните акции на прокуратура и полиция в ДАИ-Пловдив, като обеща, че такива акции ще предстоят и занапред. По думите му проблемите в изпълнителна агенция \"Автомобилна администрация\" се дължат на факта, че в момента има два режима - лицензионен и режим по контрол на пътя. Това пък от своя страна правело връзката между администрацията и бизнеса много тясна, което генерирало корупционните схеми. Мерките за превенция, които се предвиждат, са да се прекъсне физическата връзка между администрация и бизнес с интегрирана система за електронно заявяване и електронно получаване. Компанията \"Информационно обслужване\" ще направи тази система, допълни министърът. Тя трябва да е готова до няколко месеца. Желязков коментира и проблемите в Българските държавни железници. Той потвърди, че в момента има недостиг от около 20 локомотива, но обеща, че през следващата година той ще бъде наваксан. На 20 октомври пък ще бъдат възстановени всички спрени слабопосещавани от пътници линии. БДЖ - потъването върви по план Министърът припомни, че още като поел поста, е решил да направи организационни промени в трите дружества на групата БДЖ (които две години след началото на мандата обаче още не са направени). Желяков припомни, че въпреки че има избран концесионер, отдаването на летището още не е факт, защото се чака решение на Комисията за защита на конкуренцията. По думите му този процес трябва да бъде завършен до края на годината. След като договорът бъде сключен, концесионерът се е задължил да направи едно плащане от 550 млн. лв., които могат да бъдат използвани за погасяване на задълженията на БДЖ.  С какво \"Соф Кънект\" спечели концесията за летище София Припомняме, че в последния работен ден преди изтичането на законовия срок двама от кандидатите за концесионер на \"Летище София\" са подали жалба срещу избора на изпълнител. На 17 юли Желязков обяви, че в концесионната процедура победител е консорциум \"Соф Кънект\" (фонд \"Меридиам Ийстърн Юръп инвестмънтс САС\" в партньорство с оператора \"Флугхафен Мюнхен\").Операторът на мюнхенското летище е спечелил пред останалите четирима допуснати кандидати до конкурса с най-голям брой точки - 86,12, като е получил и максималните 100 точки в графа \"техническо предложение\" (както и още две). Аеропортът в Мюнхен е второто най-натоварено летище в Германия след това във Франкфурт. Част от задълженията на новия концесионер ще бъдат да изгради нов терминал, да увеличи пътникопотока, да изгради нова писта, да подобри условията и да запази или увеличи персонала.   БДЖ - потъването върви по план С какво \"Соф Кънект\" спечели концесията за летище София", "date": "2019.10.11", "title": "Кандидат-шофьорите ще бъдат оценявани от електронна система"}
{"url": "https://clubz.bg/88957-bojko_borisov_zabelejki_po_tova_trase_ne_trqbva_da_ima", "text": "Премиерът Борисов откри новия участък от магистрала \"Хемус\" между Ябланица и пътен възел Боаза с дължина 9,3 км. Трасето беше завършено шест месеца предсрочно, след като строителните дейности започнаха в края на март миналата година. За изграждането му са инвестирани 66 млн. лева от държавния бюджет. Борисов откри участъка заедно с вицепремиерите Красимир Каракачанов и Томислав Дончев, министъра на регионалното развитие Петя Аврамова и финансовия министър Владислав Горанов. Според Борисов новият участък ще спести на пътуващите по направлението София - Варна поне 30 минути. Той подчерта, че се работи усилено и по останалите участъци до пътя Плевен - Ловеч. Работело се усилено от Белокопитово до Търговище. Той изтъкна, че след като бъде завършена магистрала \"Хемус\", Северна България ще стане като Южна в икономическо отношение. Според него при този ръст на икономиката и при тези приходи в бюджета, до 3-4 години ще бъде завършена цялата магистрала. Борисов коментира и поредните заплахи от Турция, че ще пусне бежанците в Европа. И допълни: По думите му най-важното е ЕС да поддържа споразумението с Турция, такова каквото сме го разписали. Според него най-важна е дипломацията в случая и неслучайно натискът в Гърция е \"страховит\".  ", "date": "2019.10.11", "title": "Бойко Борисов: Забележки по това трасе не трябва да има"}
{"url": "https://clubz.bg/88943-rusiq_provali_deklaraciq_za_turskoto_nahluvane_v_siriq_v_syveta_za_sigurnost", "text": "Съветът за сигурност на ООН не можа да постигне съгласие във връзка с настъплението на Турция в Сирия. Европейските държави поискаха спиране на военните действия, а сирийския съюзник Русия призова за сдържаност и пряк диалог между двете страни, предаде Асошиейтед прес, цитирана от БТА. \n\tЕвропейските държави в Съвета за сигурност свикаха закрито заседание с желанието да бъде постигнато съгласие за декларация по въпроса за военната операция на Турция, предприета след внезапното решение на американския президент Доналд Тръмп да изтегли войските на САЩ от Североизточна Сирия. \n\tСАЩ предложиха изявление, изразяващо \"сериозна тревога\", призоваващо за защита на гражданското население и настояващо Турция да използва дипломация, а не военни действия, казаха дипломати. \n\tРуският посланик в ООН Василий Небензя обаче заяви пред репортери след това, че евентуална декларация на Съвета за сигурност трябва да вземе предвид и други аспекти на сирийската криза, а не само турската операция и да настоява за незабавно прекратяване на \"незаконното военно присъствие\" в Сирия. \n\tЕвропейските държави оповестиха свое изявление след заседанието, в което призоваха Турция \"да прекрати едностранните военни действия\". Според тях операцията заплашва напредъка на международната коалиция в борбата с групировката \"Ислямска държава\", подкопава стабилността на региона и влошава \"страданието на гражданското население\". \n\tАмериканският посланик в ООН Кели Крафт каза, че Тръмп е \"дал пределно ясно да се разбере\", че САЩ \"по никакъв начин\" не подкрепят решението на Турция за военно нахлуване в Сирия. \n\tТя заяви пред репортери, че Тръмп е подчертал пред турското правителство, че то носи \"пълната отговорност\" за защитата на кюрдите и религиозните малцинства и за това да гарантира, че бойците на \"Ислямска държава\" ще останат в затвора и групировката няма да се възроди. Крафт каза, че ако Турция \"не направи това, ще има последици\".", "date": "2019.10.11", "title": "Русия провали декларация за турското нахлуване в Сирия в Съвета за сигурност"}
{"url": "https://clubz.bg/88938-ep_osydi_ruskata_namesa_v_izborite_bsp_tozi_pyt_se_vyzdyrja", "text": "Евродепутатите от БСП се въздържаха вчера при гласуването на   на Европейския парламент в Брюксел за външната намеса в избори и дезинформацията в националните и европейските демократични процеси. Четирима от общо петима представители на българските социалисти се въздържаха, както е видно от  . Това са  и  . А  , който е социалист номер 1 на Европа, изобщо не е участвал в гласуването. Двама наши депутати от Европейската народна партия (ЕНП) също не са участвали във вота. Това са   (СДС) и   (ГЕРБ). Останалите 10 български представители са подкрепили резолюцията. БСП против резолюция за пакта „Молотов - Рибентроп“ Вчерашната резолюция бе приета с 469 гласа „за“, 143 гласа „против“ и 47 гласа „въздържал се“. Дебатът по въпроса бе воден на 17 септември, на пленарна сеся в Страсбург. Сред противниците й бяха   , както и  . Външната намеса в изборите представлява сериозна заплаха за европейските демократични общества в полза на антиевропейски, десни екстремистки и популистки сили, предупреждават евродепутатите. Според тях опитите за намеса в процеса за вземане на решения в ЕС излага европейските демократични общества на риск. Те настояват за законодателство за предотвратяване на хибридните заплахи. Хибридните атаки се целят в българските избори Чуждестранната намеса следва систематичен модел, като става въпрос за кампании в социалните медии, кибератаки срещу инфраструктурата, свързана с избори, или финансова подкрепа за политически партии преди важни национални и европейски избори. И всичко е в полза на антиевропейски и популистки сили. Макар в страните от ЕС да има пълна или частична забрана за чуждестранни дарения за партии и кандидати, „играчи“ от чужбина намират начин да заобиколят тези правила. В резолюцията се споменават случаите с френския Национален сбор, взел заем от чуждестранна   банка, и разкрития в медии, уличаващи италианската „Лига“ в получаване на пари от Русия и австрийската Партия на свободата в даването на обществени поръчки срещу подкрепа от руски инвеститор. Същото се отнася и за кампанията за „Брекзит“ във Великобритания. Свръхсекретният щаб на Путиновата хибридна война със Запада Руската пропаганда има изключително опасен характер, се казва още в резолюцията. От януари досега този феномен се е удвоил в сравнение със същия период през 2018 г. И от началото на годината случаите са 998. Евродепутатите също категорично осъждат агресивните действия от държави извън ЕС, които се опитват да подкопаят суверенитета на страните от Западните Балкани в процес на присъединяване към Съюза и държавите от Източното партньорство. В резолюцията те са посочени като  . Предложено бе  , в която вместо тези субекти да бъдат назовани  и  . То обаче не бе прието. Евродепутатите призоваха за превръщането на Оперативната група на ЕС за стратегическа комуникация с Източното съседство (East StratCom Task Force) в постоянна структура със значително по-голямо финансиране. Те настояха също интернет компаниите и социалните медии да сътрудничат в борбата с дезинформацията, без да подкопават свободата на словото, а ЕС да разработи правна рамка за противодействие на хибридните заплахи. Той подкрепи резолюцията и се изказа по време на обяснителния вот след приемането й. След което посочи виновниците у нас. Това според него са всякакви леви и „зелени“, които се обединяват в защита на организации като Българския хелзинкски комитет (БХК) който пък брани доказани убийци. Макар да не спомена име, стана ясно, че Джамбазки има предвид Джок Полфрийман, Приетата резолюция бе изработена от 5 от общо 7 политически групи в Европарламента – ЕНП, Прогресивния алиансна соцалиститеи демократите (СиД), „Обнови Европа“ (ОЕ), ЕКР и „Зелените“/Европейски свободен алианс). Не участва единствено радикалната Европейска обединена левица/Северна зелена левица (ЕОЛ/СЗЛ). Положителната роля на комунистите – крайнолеви и десни бранят Русия За сметка на това крайно дясната група „Идентичност и демокрация“ (ИД) бе подготвила   на резолюцията. Но той бе отхвърлен. От ИД пък масово гласуваха срещу приетия вчера документ. Крайнодесните твърдят, че всъщност ЕС се меси в избори в чужбина. Което според тях „представлява голямо предизвикателство, тъй като създава сериозни рискове за европейските демократични общества и институции, основните права и свободи, принципите на правовата държава, сигурността, икономическото благосъстояние и, в крайна сметка, суверенитета“. И „е необходимо да се повиши осведомеността относно кампаниите за дезинформация на ЕС, тъй като те представляват един от основните източници на дезинформация в Европа“. Групата  , както и разходите за пропаганда от страна на ЕС в тези страни. Крайната десница е убедена, че  . Накрая тя призовава Евроомисията  . Преди месец, по време на дебата за резолюцията по повод 80 г. от началото на Втората световна война, крайната десница отново защити Русия и се съюзи с крайнолевите в ЕП. Хибридните атаки се целят в българските избори Свръхсекретният щаб на Путиновата хибридна война със Запада Положителната роля на комунистите – крайнолеви и десни бранят Русия", "date": "2019.10.11", "title": "ЕП осъди руската намеса в изборите. БСП този път се въздържа"}
{"url": "https://clubz.bg/88939-bojko_borisov_otkriva_93_km_ot_hemus_ostavat_oshte_19644_km", "text": "Премиерът Бойко Борисов ще реже лента днес. Не на какво да е, а на чисто нови 9,3 км от автомагистрала \"Хемус\", похвали се самият той във фейсбук ден преди събитието. Става въпрос за трасето между Ябланица и Боаза. На 4 октомври във Варна Бойко Борисов обяви, че ще се оттегли от политиката, когато магистрала \"Хемус\" бъде завършена. Сам уточни тогава, че  . Според актуалните планове на правителството трасето трябва да е готово през 2024 г.  Борисов: Отивам си от политиката, когато \"Хемус\" стане готова (ВИДЕО) До завършване на строежа на аутобана остава прерязване на ленти за още общо 196,44 км строеж - до Белокопитово, показа справка на Клуб Z. Ако се вярва на заявките на Борисов - то това е строителното разстояние, което остава до края на участието му във властта. Министър-председателят не за първи път намеква за оттегляне от политиката. През май тази година в предаването \"Панорама\" на БНТ той обяви ,че това ще стане в края на настоящия му мандат. По план той официално приключва през 2021 г. Бойко Борисов: След края на мандата ще дам път на младите     Бойко Борисов: След края на мандата ще дам път на младите", "date": "2019.10.11", "title": "Бойко Борисов открива 9,3 км от \"Хемус\". Остават още 196,44 км..."}
{"url": "https://clubz.bg/88937-ek_plashi_ungariq_sys_syd_%E2%80%93_ne_hrani_bejancite_v_tranzitnite_zoni", "text": "Еврокомисията реши да изпрати мотивирано становище до Унгария във връзка с непредоставянето на храна на хората, задържани в транзитни зони на нейна територия по границата със Сърбия. Новината бе съобщена от централата на ЕК в Брюксел. Става дума за хора, чиито молби за международна закрила са били отхвърлени и които очакват да бъдат върнати в трета държава. Унгария на съд – преследва активисти, помагащи на бежанците Според ЕК принуждаването на подлежащи на връщане лица да останат в унгарските транзитни зони представлява де факто задържане съгласно  . Комисията счита, че непредоставянето на храна при тези обстоятелства е в нарушение на задълженията съгласно член 16 от Директивата и член 4 от Хартата на основните права на ЕС. Брюксел изпрати на Будапеща официално уведомително писмо на 26 юли, но отговорът не разсея опасенията. Поради неотложния характер на ситуацията, ЕК реши да прати мотивирано становище със срок за отговор 1 месец. Ако унгарските органи не спазят съответните правила на Съюза в този срок, Комисията може да реши да сезира Съда. Европейският съд по правата на човека (ЕСПЧ)  вече е издал временни мерки по няколко случая, като е задължил Унгария да предостави храна на хора, задържани в транзитните зони. През юли 2018 г. ЕК заведе дело срещу Унгария в ЕСПЧ заради задържането на търсещи убежище лица в транзитните зони на нейна територия. В момента Съдът разглежда делото.", "date": "2019.10.11", "title": "ЕК плаши Унгария със съд – не храни бежанците в транзитните зони"}
{"url": "https://clubz.bg/88919-shte_vzeme_li_greta_nobel_za_mir", "text": "Когато Тръмп срещна Грета... (ВИДЕО) Грета и учените Гинеколог от Конго и лице на борбата на йезидите взеха Нобела за мир От джихадисткия плен до Нобела за мир Грета и учените Гинеколог от Конго и лице на борбата на йезидите взеха Нобела за мир От джихадисткия плен до Нобела за мир", "date": "2019.10.11", "title": "Ще вземе ли Грета \"Нобел\" за мир?"}
{"url": "https://clubz.bg/88932-ako_nqmash_kuraja_da_strelqsh_ubij_chrez_intriga", "text": "Вероятно вече сте убедени, че когато един политик не знае какво прави в политиката, започва да пръска тестостерон или да клокочи несвързани неща от високоговорител. Кандидатът за столичен кмет Волен Сидеров („Атака“) предизвика свой опонент Ангел Джамбазки на дуел. „Поканата“ към кандидата на ВМРО важи за всеки ден, считано от 10 октомври... „където и когато пожелае на физически двубой с всички средства и последствия от това, в който да ми отговори защо цяла година писа доноси срещу мен в Европарламента и да си каже хомосексуалист ли е“, уточни в личния си профил във фейсбук Сидеров. Щеше да звучи като виц, но е истина. Както онази далечна история от 1894 година, когато министърът на войната подполковник Михаил Савов е предизвикал премиера си Стефан Стамболов на дуел. Само че поводът бил друг. Съпругата на министъра - Смарайда, била нарочена за любовница на Стамболов. А за самата история разкрива опозиционният вестник „Свободно слово“. А проправителственият вестник \"Свобода\" отвръща: Двамата дуелисти избират секунданти, започва размяна на писма, но до дуел между Савов и Стамболов така и не се стига. Обаче две години след тази случка в новоприетия Наказателенъ законъ „двубоят“ е вписан като престъпление: За участие и причиняване на „лека телесна повреда“ наказанието на когото и да е от участниците е не по-малко от месец затвор. При смърт обаче се предвижда строг тъмничен затвор до пет години. „Ако ли е било уговорено да се биятъ на смърть, то убиецътъ се наказва: съ строгъ тъмниченъ затворъ до седемь години“, се казва в тогавашния наказателен кодекс. Предвидено е било наказание и до една година тъмничен затвор за секунданти, които не са опитали да помирят противниците. Но се прощава на присъстващите на двубоя лекари и свидетели. Този състав на Наказателния закон е изтрит през 1951 година, когато е приет изцяло ново наказателно законодателство. За дуелите по царско време пише и Елин Пелин във в. „Щурец“, когато на 9 септември 1933 г. е публикуван разказът му „Смелост“: Историците казват, че всичко, което се случва днес, е едно позабравено минало. И преди е имало „вестници бухалки“ и политически интриги,  и любовни афери, и секс скандали – все зрелища за народа. Но като че ли поне е имало и доза чест. Днешното безчестие ражда смешни имитации. Имитации, в които дуелиращите се не защитават толкова накърнено име или достойнство (те отдавна са ги изгубили), колкото търсят предизборни дивиденти. И то предимно по грозния начин. \n\t ", "date": "2019.10.11", "title": "Ако нямаш куража да стреляш, убий чрез интрига"}
{"url": "https://clubz.bg/88945-britaniq_i_irlandiq_vijdat_vyzmojna_sdelka_za_brekzit", "text": "Британският премиер Борис Джонсън и ирландският му колега Лио Варадкар се обединиха около мнението, че виждат път към възможно споразумение за \"Брекзит\", предадоха ДПА и Асошиейтед прес, цитирани от БТА. Джонсън и Варадкар ще обмислят допълнително обсъденото на срещата, а техни официални представители ще продължат да разискват въпроса. Великобритания предлага ограничено споразумение за свободна търговия, за да бъде сложен край на безизходицата с \"Брекзит\" и да бъде постигната сделка до края на октомври, предаде Ройтерс, като се позова на \"Скай нюз\". Според източници, цитирани от телевизията, предложението е било направено от Джонсън по време на разговора с Варадкар. То се съсредоточава върху по-ограничено споразумение за свободна търговия, вместо върху напълно оформена сделка за \"Брекзит\". Евентуално споразумение за свободна търговия между Великобритания и Европейския съюз вероятно би премахнало всички мита върху стоките между тях, но не би премахнало нуждата от всички митнически проверки, което е решаващ повод за разногласие в преговорите досега.", "date": "2019.10.11", "title": "Британия и Ирландия виждат възможна сделка за \"Брекзит\""}
{"url": "https://clubz.bg/88940-zapodozrqna_v_izmami_namerena_ubita_v_sofiq", "text": "Жена беше намерена убита в София, съобщи Българската национална телевизия. Жертвата е на 47 години с много криминални регистрации за измами, предаде телевизията, цитирайки полицията. Сигналът е подал снощи мъж, с когото убитата е живеела на семейни начала. Тя е намерена простреляна в главата в автомобила си. Полицията отказа за момента да потвърди самоличността на жената и да съобщи вероятен мотив за убийството, преди да я анализирала откритите доказателства. Според БНТ става дума Станка Марангозова, която е била обвинявана в измами, а през е 2011 арестувана за пране на пари. Тя е дъщеря на доктор Кънчо Марангозов, бивш директор на бургаската болница и депутат от БСП в 38-ото Народно събрание, съобщи в. \"24 часа\". Полицията е отцепила района на местопрестъплението. Тя е категорична, че става дума за убийство. По непотвърдена иформация на БНТ жената е простреляна, докато е говорела по мобилния си телефон в своята кола.  Телевизията цитира и неназован източник, че на седалката до нея е имало бяла роза.", "date": "2019.10.11", "title": "Заподозряна в измами намерена убита в София"}
{"url": "https://clubz.bg/88942-nacionalite_v_nov_opit_za_otlepqne_ot_dynoto", "text": "Националният отбор по футбол играе тази вечер шестия си мач от европейските квалификации - като гост на Черно гора. Двубоят е с начален час 21:45 и ще се предава пряко по БНТ. Двата тима са съответно на последните места в групата - пети и шести, с по две точки. \"Лъвовете\" нямат шансове за класиране, но при победа поне могат да се отлепят от дъното. В понеделник нашите приемат Англия, а идния месец приключват квалификациите с домакинство на Чехия. На пресконференцията в Подгорица снощи Красимир Балъков заяви, че вижда прогрес в отбора, независимо от лошите резултати - загубите от Англия и Ирландия. Мачът е за престиж и ние ще преследваме победата, увери Бала. Той добави, че целта е селекцията да е в оптимална форма за март догодина, когато може да получи шанс за Евро 2020 през бараж от Лигата на нациите. България ще е с почти изцяло нова защита тази вечер - най-вече заради контузии на основни състезатели. Ето какво се случи в квалификациите снощи. Северна Ирландия тества нервите и класата на Холандия в Амстердам. Макгинис откри резултата в 75-ата минута и гостите започнаха да мечтаят за сензационен триумф. В 80-ата обаче Мемфис Депай изравни. В 90-ата Найджъл де Йонг вкара за 2:1, а в добавеното време Депай отбеляза още веднъж за 3:1.  В същото време Беларус и Естония направиха 0:0. В класирането Германия, Холандия и Северна Ирландия имат по 12 т., но островитяните са с мач повече. Хърватия си върна на Унгария за загубата в Будапеща по-рано в надпреварата - 3:0. Световните вицешампиони решиха всичко още до почивката с голове на Лука Модрич и Бруно Петкович (2). В 55-ата Иван Перишич пропусна дузпа, а малко след това гостите останаха с човек по-малко заради червен картон. Така Хърватия се откъсна на върха с 13 т., Словакия има 10, Унгария - 9, Уелс - 7.  Словакия и Уелс завършиха 1:1. Австрия обърна Израел с 3:1 във Виена, а Полша не се затрудни на терена на Латвия с хеттрик на Роберт Левандовски - 3:0. Тимът на Северна Македония записа престижен успех над Словения - 2:1. Полша води с 16 точки, Австрия има 13, а Македония и Словения са с по 11. Белгия е първият отбор, който си осигури и на теория класиране на Евро 2020. Третите в света разгромиха Сан Марино с 9:0.  Русия разби Шотландия с 4:0 и ще се задоволи с второто място, а Кипър се справи с Казахстан в Астана - 2:1.", "date": "2019.10.11", "title": "Националите в нов опит за отлепяне от дъното"}
{"url": "https://clubz.bg/88947-izboryt_na_evrokomisiqta_ostava_naj_rano_za_dekemvri", "text": "По всичко изглежда, че новата Еврокомисия няма да встъпи в длъжност преди първата седмица на декември, пише „Политико“. Макар все още да не е съобщено официално, на всички вече е ясно, че това няма как да се случи на 23 октомври. По план тогава Европарламентът трябваше да гласува състава на ЕК. А новата комисия трябваше да заработи на 1 ноември. Изборът на новата Еврокомисия пред отлагане. Отхвърлиха кандидатката на Макрон Фон дер Лайен очаква трима кандидати за еврокомисари Вчера обаче евродепутатите отхвърлиха кандидатурата на французойката Силви Гулар. Румънката Рована Плумб и унгарецът Ласло Трочани пък изобщо не бяха допуснати до изслушване, след като бяха уличени в конфликт на интереси. Също вчера падна румънското правителство, което прави невъзможно да се предрече кога Букурещ ще номинира новия си кандидат. Според неофициални съобщения новоизбраната председателка на ЕК Урсула фон дер Лайен досега е отхвърлила двама души, посочени за наследници на Рована Плумб.  (закъснялата комисия) – така „Политико“ нарича бъдещата Еврокомисия. Получава се игра на думи с Von der Leyen Commission. Тя не може да потвърди, че Комисията „Юнкер“ ще удължи съществуването си. Но изтъкна, че ако бъде забавен изборът на новата ЕК, настоящата ще продължи за действа като временна такава. Тя припомни, че това се се случвало досега няколко пъти. По думите на Андреева нещата няма да се случат светкавично. Причината е, че са необходими деликатни и конфиденциални дискусии, за да бъде постигнат необходимият баланс. Фон дер Лайен очаква трима кандидати за еврокомисари", "date": "2019.10.11", "title": "Изборът на Еврокомисията остава най-рано за декември"}
{"url": "https://clubz.bg/88946-ukrainskiqt_prezident_dade_naj_dylgata_preskonferenciq_v_istoriqta_14_chasa", "text": "Президентът на Украйна Володимир Зеленски постави рекорд, като даде пресконференция, продължила 14 часа, предаде Асошиейтед прес, цитирана от БТА. \n\tКанцеларията на Зеленски обяви, че той е поставил нов световен рекорд за най-дълга пресконференция на държавен лидер. Фидел Кастро, Владимир Путин и Уго Чавес не биха могли да се мерят с неговото постижение, а събитието уместно беше наречено \"медиен маратон\". \n\tСпоред украинската национална агенция на рекордите това е най-дългата пресконференция в историята. Почти осем часа след началото на пресконференцията, която се състоя в шикозно заведение в центъра на Киев, представител на агенцията стана и обяви новия рекорд. Досегашният се държеше от президента на Беларус Александър Лукашенко с пресконференция над седем часа, отбелязва Франс прес. \n\tЗеленски обсъди редица теми със стотици журналисти - конфликта в Източна Украйна, отношенията с Русия и телефонния си разговор с Доналд Тръмп, заради който президентът на САЩ сега е заплашен с процедура за импийчмънт от демократите. \n\tЗеленски сподели, че е получил инжекции за подсилване на гласните струни преди рекордната му пресконференция. \n\tУкраинският президент каза, че не е сигурен дали ще разреши на сътрудника си Андрий Ермак да даде показания в САЩ по разследването за импийчмънт на Тръмп, посочва Ройтерс. \n\tЕрмак се срещна в Мадрид с личния адвокат на Тръмп Руди Джулиани няколко дни след телефонния разговор от 25 юли между двамата президенти, в който Тръмп прикани Зеленски да разследва бившия вицепрезидент Джо Байдън. \n\tЗеленски заяви, че е против автономия на Донбас, посочва ТАСС. Той добави, че след изтеглянето на войските от Донбас там според него трябва да останат украинската полиция и миротворците от Организацията за сигурност и сътрудничество в Европа.", "date": "2019.10.11", "title": "Украинският президент даде най-дългата пресконференция в историята - 14 часа"}
