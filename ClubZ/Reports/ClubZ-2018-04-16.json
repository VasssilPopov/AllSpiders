{"url": "http://clubz.bg/66733-kak_se_stava_shampion_kato_se_pochne_s_visochinata_na_trevata", "text": "\"Манчестър Сити\" стана шампион на Англия за пети път. Направи го предсрочно миналия уикенд, в който спечели с 3:1 срещу \"Тотнъм\" на \"Уембли\". Ден по-късно \"Манчестър Юнайтед\" загуби с 0:1 от \"Уест Бромич Албиън\". И празненствата за \"небесносинята\" част на Манчестър започнаха. \"Манчестър Сити\" е шампион на Англия Но за модела на \"Манчестър Сити\" се говори вече от месеци, ако не и от години. Убедително спечелената титла идва като резултат от отлична стратегия, добър мениджмънт, правилен избор на хора и вярно взети решения.  Този сезон клубът спечели \"само\" дубъл (титлата и Купата на Лигата в Англия), а му предричаха четири отличия само до края на май. Никой обаче не може да отрече, че в отминаващия клубен сезон \"Ман Сити\" беше отборът, играл най-доминантен футбол в Европа. Няма да спечели Шампионската лига сега, но някой ден и това ще стане. При това скоро, стига клубът да продължи да се развива по начина, по който го прави сега. Вижте пет факта, които са фундаментални за успеха на \"Манчестър Сити\". И които може да не знаете.  Това е първото, с което \"гражданите\" са давани за пример. Всичко започна през 2008 г., когато \"Сити\" премина във владение на шейх Мансур, част от семейството, което управлява Обединените арабски емирства. Факт е, че потекоха големи пари за селекция и заплати, но много скоро УЕФА въведе правилото за финансов феърплей. Водещият му принцип е, че даден клуб не може да харчи повече, отколкото изкарва. Шейх Мансур и хората около него си дават сметка, че им трябва визия и стратегия и че няма как клубът все да е на минус. Макар че това не бърка 47-годишния монарх. На 1 септември 2012 г. за президент на \"Манчестър Сити\" е назначен Фериан Сориано. Каталунецът е вицепрезидент и член на борда на \"Барселона\" в периода 2003-2008 г. Напуска заедно с цялото управително тяло в знак на несъгласие с политиката на тогавашния №1 на \"Камп Ноу\" Жоан Лапорта. След това е бос на авиокомпанията Spanair, докато тя не хлопва кепенците през януари 2012 г. при провалена сделка с \"Катар еъруейз\". Считан е за финансов гений - един от най-светлите мозъци в спорта. Има издадена книга, нещо като учебник за това как се управлява футболен клуб. Сориано е впечатлил шейх Мансур с плана си как \"Сити\" трябва да се превърне в глобален клуб, който да стъпи по целия свят и да печели от всичко - трансфери, тв права, продажба на билети, права и фен артикули... Днес \"Манчестър Сити\" е шапката на алианс, в който са още следните клубове: \"Ню Йорк Сити\" в САЩ, \"Жирона\" в Каталуня, \"Сити футбол\" в Близкия изток, \"Сити футбол\" в Китай, \"Сити футбол\" в Сингапур, \"Йокохама Маринос\" в Япония и \"Мелбърн Сити\" в Австралия. Много интересен е проектът в Щатите, тъй като от американска страна партньори там са Ханк и Хол Щайнбренер, които владеят бейзболния \"Ню Йорк Янкис\" (спортна марка №1 на Америка). Сориано обяснява пред в. \"Гардиън\", че \"Сити\"-то в името на манчестърския клуб е просто мечта по тази линия. Всеки може да си обяси защо - \"Сити\" е нещо като бранд на Ню Йорк в популярния смисъл. \"Голямата ябълка\" е ситито на сититата по света. Във всичките изредени по-горе клубове \"гражданите\" владеят голям процент. При представянето на проекта в Китай през 2015 г. присъстваха Дейвид Камерън и китайският президент Си Дзинпин например. За финансовата 2016-2017 г. клубът има рекорден оборот в размер на 473,4 милиона паунда. Печалбата е само 1,1 милион. Основната причина за това са харчовете за заплати - скочили са драстично. От 197,6 млн. през предния сезон на 264 млн. за въпросния период.  През 2016 г. Пеп напусна \"Байерн\" (Мюнхен), в който не се чувстваше щастлив и не срещаше пълно разбиране сред шефовете на гранда, и пое \"Манчестър Сити\". Към този момент във все още по-малко обичания и успял манчестърски клуб има здрава барселонска връзка. Като се почне от Сориано и се мине през спортния директор Чики Бегиристайн.  Двамата са част от първия \"дрийм тим\" на \"Барселона\", в който беше и Христо Стоичков. Пеп е един от добрите ученици на Йохан Кройф. Той пренася философията на холандеца в трети клуб. Казват, че обича детайлите. Иска да има поглед върху всичко, което се случва в клуба, като се почне от академията. Следващите примери са красноречеви в това отношение. Нямат право да играят с футболни обувки, различни от черния цвят. Идеята е да бъдат по-скромни, а не от малки да се правят на Меси и Роналдо. Като ги достигнат, могат да ритат с каквото си искат, най-малкото фирмите ще ги преследват за договори, реди Пеп. Също така нямат право да говорят по мобилни телефони на територията на тренировъчния комплекс. На определени места там няма wi-fi - благодарение на Гуардиола. Последното важи и за мъжкия отбор. Тук някой би възразил, че в първия тим на \"Сити\" няма собствени кадри. Няма засега, все пак изпращаме едва втория сезон на Пеп в клуба. Специалисти казват, че са нужни минимум 5 години след \"полагане на основите\", за да видиш собствени кадри на най-високо ниво. От друга страна академията на \"небесносините\" работи. Всяко лято клубът продава футболисти за милиони. Ето ви пример за футболна икономика в действие. Тези момчета получават шанс все някъде да си вадят хляба и да хранят семейства, а клубът изкарва добри пари. Те вече имат добри препоръки, защото са тренирали по система, сходна с тази на \"Барселона\". Нещо много важно - държи се на училището. Ако имаш слаби оценки, не играеш в съответната възраст. На турнири в чужбина отборите си водят учители, за да не губят момчетата материал. Според философията на клуба, не всеки ще стане футболист. Но родителите са поверили децата си на \"Сити\" и клубът е длъжен да им ги върне не само добре тренирани, а и добре образовани. Подобно на Алекс Фъргюсън например, Пеп Гуардиола също вярва, че футболистите трябва да са приятели извън терена и да прекарват повече време заедно, за да се жертват един за друг и да си помагат и на терена. Треньорът разпорежда играчите да обядват заедно преди мач и да вечерят заедно след мач. Като стана дума за храна, хранителният режим на всеки един се следи индивидуално. И тук има специалист в областта - испанката Силвия Тремоледа, която \"работи\" в екип с готвачите в базата. Още едно правило на Гуардиола гласи, че в отбора се говори на един език и той е английският. Всички чужденци са задължени да го научат, за да не се налага да комуникират помежду си чрез преводач. Това не се е харесало много на играчи като Николас Отаменди и Омерик Лапорте, които е трябвало да си наемат учители. Съблекалнята е кръгла - пак изискване на каталунеца. По този начин всички се чувстват равни и по-сплотени. Стадион \"Етихад\" третърпя ремонт през миналата година, тунелът е нов, ресторанти и въпросната съблекалня, която прилича повече на помещение в космически кораб. Гуардиола знае кога да охлаби юздите. Давид Силва бе освободен да замине за Валенсия и да остане там колкото е нужно заради преждевременно раждане на съпругата му.  След загубата от \"Уигън\" за Купата на Англия този сезон на следващия ден отборът не тренира, а отива на пейнтбол. През миналия шампионат \"Сити\" падна с 0:4 от \"Евертън\". Следва колективно посещение на кино - на филма \"Ла Ла Ленд\". На последното коледно парти присъстват над 500 души, които работят в офиси на клуба из цяла Великобритания. Някои от играчите, като например лекувания доскоро контузия Бенджамин Менди, получават разрешение да играят бирен пинг-понг с тези хора - служителите. С \"простосмъртните\".  Може би оттам трябваше да започнем. Когато идва в Манчестър, Пеп мери височината на тревата. И казва, че му е голяма. Трябвало да е 19 милиметра - като на игрищата на \"Барселона\" и \"Байерн\". За целта той прави сбирка с всички хора, които се грижат за покритието на терените на стадион \"Етихад\" и на клубната база. Дълго е трябвало да го убеждават, че това в Манчестър трудно може да стане, тъй като по определени причини там тревата расте не толкова бързо, а поддръжката й изисква повече време. ОК, рекъл Пеп, нека е повече, но не много повече. Стиснали си ръцете на 23 милиметра. Максимум. И така. Не всички харесва Гуардиола, но никой не може да отрече, че той е успешен треньор и мениджър, а играчите го обичат и се раздават за него. Вярват в идеите му. Той е верен на принципите си. Променя се, взе си бележка от престоя в \"Байерн\", който беше успешен, но не и блестящ, тъй като баварците не спечелиха Шампионската лига. Сега \"Манчестър Сити\" отново играе \"тики-така\", но доста по-директно, бързо и \"смъртоносно\". С повече мощ, а най-важното е, че головете стават с не толкова \"дробене\" на топката, както беше в \"Барселона\". Клубът му вярва - за два сезона е изхарчил 450 милиона паунда за нови играчи. Миналото лято тръгна анекдот, че \"Манчестър Сити\" е дал за отбрана повече, отколкото България. И все пак - играчи много, по няколко на пост, но не се харчат по много пари за един-двама, както е в \"Манчестър Юнайтед\" например. Важното е играчът да пасва на философията на треньора и клуба. Няма трансфери на всяка цена. Някои звезди бяха изпуснати. Което не е фатално. Това е само част от нещото, което представлява \"Манчестър Сити\". Малка част. Тепърва ще се случват още много неща с този клуб. Не е задължително да го харесвате, но може да го оцените. А всеки може да си даде сметка докъде е стигнал съвременният футбол като идеи, развитие, управление и резултати. Тук парите са налице, но не е само до пари.", "date": "2018.04.16", "title": "Как се става шампион? Като се почне с височината на тревата"}
{"url": "http://clubz.bg/66697-avstraliq_vsyshtnost_ne_syshtestvuva", "text": "Британското издание \"Гардиън\" разказва как в интернет циркулира съвсем насериозно версия, според която Австралия всъщност не съществува. Тя е била публикувана първоначално в уебсайта \"Reddit\" през 2017 г. Там се твърди, че Австралия е била измислена,за да прикрие \"най-голямото престъпление в историята на човечеството\". Британската империя никога не е изпращала своите престъпници на новооткритата земя, а те били изхвърляни зад борда в Тихия океан.  Тази псевдотеория не е единствената, отбелязва \"Гардиън\". От 2015 г. насам в интернет пространството се върти хипотезата, че Финландия също не е истинска държава и е била измислена, за да се оправдаят риболовни квоти, които са покачили износа на суши от Япония към Русия. Миналото лято друг потребител на \"Reddit\" е публикувал теория, че италианският регион Молизе с население от 300 000 души не съществува. Бразилски потребители в сайта са заговорили за теория, според която щатът Акри, разположен в Северозападна Бразилия, е всъщност земя, обитавана от динозаври.  Конспиративните теории, че дадена държава или регион не съществуват, е една от най-старите мемета в интернет. През 1993 г. германски потребители във форума \"Usenet\" са започнали да се шегуват, че немският град Билефелд е бил измислен от ЦРУ, Мосад или извънземни. Въпреки че подобно предположение е абсурдно, много от потребителите на \"Reddit\" оценяват универсалния характер на шегата, както и способността ѝ да прекрачи езикови и времеви бариери. ", "date": "2018.04.16", "title": "Австралия всъщност не съществува"}
{"url": "http://clubz.bg/66721-interesen_kontrast_nali", "text": "Поне веднъж годишно окайваме някое демографско изследване. Там са всичките ни драми: неувереността в бъдещето на нацията, тъгата по заминалите млади хора, комплексът, че вече сме стари и няма за кога да правим деца. Евростат: Населението на България под 7 млн. до 2 години В същия момент \"Дойче веле\" представи едно германско демографско изследване. Германия е страна с раждаемост, която е по-ниска дори и от българската. Но научихме едно удивително число: в тази страна днес живеят над 10 милиона чужди граждани. Един на всеки осем! Отделно са по-старите имигранти, които вече имат германски паспорт. Половината от чужденците са от Европейския съюз, като българите са около 310 хиляди (една Варна). Останалите са от трети страни. Именно този трудов ресурс задвижва супер успешната германска икономика, която търси да наеме още милион и нещо работници. Германия расте, става все по-силна, а България гордо изчезва. Интересен контраст, нали? ЦРУ: България трета в света по смъртност Германският пример ни дава представа какво се прави в развития свят - привличат се и се интегрират мигранти. В страни като Канада и САЩ това става планомерно, дори с квоти. Спецификата на Федералната република се състои в това, че тя рязко се отваря за масирана имиграция, като това дори поражда политически трусове. Но друг механизъм капитализмът не е измислил - чакаме роботите да заменят хората, само дето не е сигурно дали няма да заменят и нас самите. Мигрантите са нужни не само за да запълнят вакантните места и да вършат работа, която местните не желаят. Повечето от тях са млади и раждат деца; тръгват от нулата и съответно купуват къщи, коли, обзавеждане, с което задвижват потреблението. И още: мигрантите идват със своите култури, обогатяват приемащата страна и са жива връзка с местата, от които пристигат. А заедно с работниците идват и инвеститори: ако една култура се е научила да взаимодейства със сирийския бежанец, тя по-лесно ще се разбере със саудитския принц. Да, и в западните общества има съпротива срещу новодошлите. И там има хора, които предпочитат да са само сред свои. Само дето така си оставаш слаб, малък, неразвит. В днешна България тази посока за търсене на решение изглежда невъзможна. Расизмът се превърна в медийна норма, а демографите, които обсъждат проблема, дори не смеят да споменат варианта миграция, за да не ядосат някого. А когато работодателите отворят дума за внос на работна ръка, левите веднага скачат, защото виждат в тази мярка дъмпинг на трудовия пазар. И защото мислят икономиката като игра с нулева сума. В същото време в Германия дойдоха милиони - и спечелиха всички. Тънкият момент тук е съпротивата срещу чуждите инвеститори, която се обосновава не с цвета на кожата, а с патриотичната защита на местния капитал. Но защо да ме е грижа за печалбите на местния капиталист? Може пък чуждият да има по-добро ноу-хау, да осигурява по-добри условия на съгражданите ми. Но ето, че им се създават всякакви пречки - като се започне от непрекъснатата смяна на закони и се стигне до феодализма по места, който си иска процент. Та сега стоим и чакаме нашите олигарси да преперат достатъчно пари, които да вкарат тук през офшорките си под формата на „чужди инвестиции“. Втората възможност е по-популярна: да върнем нашите собствени емигранти. Кой не би се радвал? Не разбирам само защо хората, които го повтарят, си мислят, че тези дълго отсъствали сънародници лесно ще се интегрират в нашата действителност. Да, знаят езика, познават страната, но дотолкова са се откъснали от средата, че ще им струва доста усилия да се включат отново в шуробаджанашките мрежи. Тук ще са чужденци като виетнамците или мароканците - и това е едно от нещата, които ги спира, не само по-ниските заплати. Вземете университета: пристига младеж с диплома от Кеймбридж, но не си мислете, че се изтрепваме да го вземем. Нали си имаме тукашни, които са се въртели около нас няколко години. Политиката за привличане на емигрирали сънародници предполага радикална подкрепа и улесняване на всички възможни нива - например някаква агенция да се заеме с всичко, което човекът трябва да направи, за да си дойде: от работата през жилището до легализирането на дипломите. Тази подкрепа спокойно може да се разпростре върху чуждите специалисти, които следва да привлечем, ако някак преодолеем етническия си солипсизъм. Но ще има двусмислена реакция от страна на местните: значи на тях давате, а на нас - не? Видяхме това двусмислие и в национал-популистките партии, които най-силно разпалват демографските страсти - искат да върнат емигрантите, но опитаха да ограничат правото им на гласуване. Привличането на качествени хора е в днешно време един вид състезание, в което различните места мобилизират много ресурси. Наред с практическите неща трябва да споменем и качеството на живота, което става все по-важен фактор при екзистенциалния избор. Напускаш Мюнхен и се озоваваш в Пазарджик. Какво правиш там? Особено когато говорим за топ специалисти, от каквито ще имаме все по-остра нужда, този фактор е особено важен. Но не виждам политика за привличане на „креативната класа“ с цялостен дизайн на средата. (Освен може би в Пловдив - дали градът не дръпна и заради това, че стана едно много приятно място?) Третият подход е най-силно желан: подкрепа за раждаемостта. Показателно е, че нашите суверенисти се кълнат в примера на Орбан, който яростно противопоставя натализма на имиграцията. Проблемът е, че въпреки заявката до 2030 раждаемостта в Унгария да се вдигне над санитарния минимум (2,1 деца на жена), засега не се забелязва раздвижване. Чудя се дали проблемът не е в това, че неговите мерки са основно финансови. Традиционните семейства, каквито ги бленуват новите консерватори, отдавна не съществуват. Жените се стремят към обществена реализация, а самите двойки лесно се свързват и разпадат. Затова смятам, че подкрепата за родителството трябва да върви в съвсем друга посока - обществото да поема все по-голяма част от грижата за децата. Наместо да се раздават пари, да се осигуряват целодневни училища и детски градини, безплатни допълнителни занимания по език или спорт. Именно в тази посока тръгна Макрон, следвайки френската етатистка традиция - записването на дете в детска градина ще стане там задължително от 3-годишна възраст. Вероятно ви звучи комунистически, но няма как да върнем жената в кухнята, няма как да стабилизираме любовните отношения. Затова отглеждането на децата трябва да се облекчи максимално - за да бъде радост, а не бреме. (Тук обаче едни етнически хора избухват: откъде накъде ще даваме и на циганите. И така всякаква политика замира.) Да не забравяме и това: раждаемостта ще реши проблемите ни след най-малко 20 години. В момента новородените само ще натоварят социалната система. Затова разумната политика би комбинирала трите подхода - би привличала подбрани по някакви критерии мигранти, би улеснявала адаптацията, би инвестирала в бъдещето за няколко десетилетия напред. Но тематиката е твърде удобна за идеологизиране - съдбата, нацията, чуждите нашествия... И така нищо няма да се изведе докрай. Затова пък всеки нов сезон ще изживяваме нови и нови демографски трагедии. ЦРУ: България трета в света по смъртност", "date": "2018.04.16", "title": "Интересен контраст, нали"}
{"url": "http://clubz.bg/66728-parite_na_partiite_bsp_s_nad_milion_chlenski_vnos_gerb_pak_pecheli_ot_lihvi", "text": "БСП изплаща заем към банка и купува коли на лизинг, но още е партията с най-големи приходи от членски внос в България. ГЕРБ - закономерно според правилата по закон, е формацията с най-много приходи от държавна субсидия, тоест от държавния бюджет, а заради натрупани суми партията печели много добре от лихви. ДПС също получава сериозни постъпления от членовете си - близо половин милион лева - или близо пет пъти повече от управляващата партия.  В \"Обединени патриоти\" пък са регулирали плащания за избори в коалиционното си споразумение, затова например НФСБ декларира приходи от коалиционните си партньори \"Атака\" и ВМРО. Но причината е надлежно упомената - Валери Симеонов е представлявал обединението пред Сметната палата за парламентарния вот през 2017 г.  Партиите, които доскоро наричахме \"традиционна десница\", а сега - части от демократичната общност, сериозно са свили разходите си в последната година, след като изпаднаха от Народното събрание и вече не получават субсидия като парламентарните сили. Формацията \"Да, България\" пък е декларирала и дарения в криптовалута - но доста скромни. Това показва преглед на финансовите отчети на партиите - парламентарно представените и такива, които на последните избори бяха \"на ръба\" или малко под него на бариерата от 4% за влизане в Народното събрание. Четири партии заплашени от разпускане  - за 2017 г. държавната им субсидия е била 14 513 млн. лв. От членски внос обаче постъпленията са 110 000 лв., нямат и декларирани дарения. Последното е традиция в отчетите през годините. Но малкото постъпления от членски внос значи, че част от декларираната от ГЕРБ членска маса не се издължава към партията с фиксираните в устава ѝ 2 лв. на месец. Заради това, че държи пари на влогове, от лихви управляващата формация с лидер Бойко Борисов е спечелила 3,8 млн.лв., показват още документите, представени пред Сметната палата. По сметките на ГЕРБ е имало движение и заради прекратяване или отваряне на лизингови договори за леки автомобили, пише още в отчета. ГЕРБ декларира още, че е направила дарения на стойност 302 хил. лв. Тази практика не е забранена по закон, въпреки че периодично се повдига темата дали е редно партиите да правят такива дарения, като при парламентарно представените формации става дума за преразпределение на бюджетни средства, които се дават целево за развитие на партийната дейност. ГЕРБ е и формацията за 2017 г. с най-голямо перо \"административни разходи\" - 4 999 000 лв.  - или над 11 пъти повече от постъпленията на ГЕРБ по същото перо. В реални пари сумата е  Държавната субсидия на социалистите за 2017 г. е възлизала на 10 513 000 лв. Социалистите се радват и на щедри симпатизанти - даренията без условие са за 349 000 лв., а тези, направени за избори през 2017 г., възлизат на още 394 000 лв.  Социалистите обаче отчитат и задължения - например банков заем от 1 405 000 лв. През годината БСП е сключила и лизингов договор за 8 леки автомобила \"Шкода\", който ще се изплаща до 2021 г. Общите задължения на левицата - според официалния отчет, са на стойност от 2 250 000 лв.  , че движението се нарежда на второ място по приходи от членски внос - 498 000 лв., но в сравнение с 2016 г. има спад - тогава сумата е била 565 000 лв. Вероятно една от причините е и появата на ДОСТ и вероятен отлив на партийни членове. Субсидията на партията за миналата година е 4,5 млн. лв. Разходите й за заплати са малко над 800 000 лв., а близо милион са глътнали харчовете за услуги, показват документите.  Сред   от членовете си най-много пари получава   - 103 000 лв. или почти колкото и най-силната партия у нас - ГЕРБ. НФСБ на Валери Симеонов е получила от членски внос окорло 21 000 лв., а в отчета на \"Атака\" такова перо не се намира. Любопитно е, че НФСБ декларира приходи съответно от 25 000 и 23 000 лв. от коалиционните си партньори ВМРО и \"Атака\" и това е било описано в коалиционния договор - тъй като формацията на Симеонов е оперирала с финансите за изборите през 2017 г. Общо формациите (които през част от 2017 г. не бяха в обща коалиция - б.р.) са получили около 4 млн. лв. държавна субсидия, като сумите на всяка от тях варират от 1,2 до 1,5 млн. лв.  пък е формацията, която е направила прецедент в отчета си до Сметната палата. В доклада си за финансите през 2017 г. партията декларира дарение в криптовалута. Сумата е много малка - 770 лв. в   и 450 лв. в   В момента стойността на 1 bitcoin e над 7000 долара, а на 1 единица от другата криптовалута - около 500 евро. Формацията, която вече е част от обединението \"Демократична България\", заедно с ДБС и \"Зелените\", е получила 450 дарения. \"Да, България\", както и останалите партии от демократичната общност, не получават пари от бюджета, а причината е, че не прескочиха 4-процентовата бариера за парламента, а на изборите се явиха в коалиции.  Малко над 460 000 лв. са даренията и на ДСБ, която също вече няма държавна субсидия. Даренията в СДС са около 142 000 лв., а един от крупните дарители и лидерът Божидар Лукарски - в едно дарение от 10 000 лв., колкото позволява законът годишно от едно физическо лице.  Партия  също декларира дарения за 140 000 лв., както и постъпления от кандидатите си за депутати. Субсидията за втората половина на 2017 г., откогато е парламентарна партия, е 1 477 000 лв.", "date": "2018.04.16", "title": "Парите на партиите: БСП с над милион членски внос, ГЕРБ пак печели от лихви"}
{"url": "http://clubz.bg/66732-cvetanov_prezidentyt_moje_samo_da_namira_kusuri_ot_nego_nishto_ne_zavisi", "text": "Това коментира в Смолян зам.-председателят на ГЕРБ Цветан Цветанов по повод изказването на държавния глава Румен Радев. Радев за визитата при Путин, ударите в Сирия и стиропора Радев оприличи днес \"България на строителна площадка, където нещо строим, но не знаем точно какво, защото е тъмно“. Цветанов отбеляза, че е имало много случаи, в които президентът е посещавал определени общини и се е срещал „на тъмно“ с кметове. Той припомни за среща, проведена преди около година в Свищов, на която е присъствал само кметът на общината. „Ние бяхме изолирани, народните представители от Великотърновски избирателен район, а аз съм избран оттам, областният управител беше изолиран. Проведоха една среща, двустранна, с кмета. След това обаче кметът дойде при нас, за да решаваме проблемите и ние ги решаваме, защото ние знаем, че те трябва да бъдат решавани, а кметът на Свищов е независим, подкрепен от БСП. Това не означава, че ние не трябва да подкрепяме, защото аз, като народен представител, съм избран от всички жители от Великотърновска област\", продължи с примерите шефът на ПГ на ГЕРБ. \"И оттам нататък всеки си има някакви предпочитания, въпросът е обаче дали ти си загрижен да решаваш проблемите на хората или търсиш само политическите си коментари, които можеш да даваш публично, без обаче да вземаш абсолютно никакво отношение“, заключи той. После подчерта, че уважава президентската институция, но имат различия със сегашния президент, защото той е част от политиката, която прави БСП - с антиевроатлантическо говорене и антиевропейско поведение. В коментарите към днешното изказване на Радев се включи и друг постоянен критик на действащия президент- Росен Плевнелиев. Той сподели, че даже президенти му се обаждали заради Радев, който искал да разделя ЕС. На Плевнелиев звъняли \"не един и двама президенти\" заради Радев На Плевнелиев звъняли \"не един и двама президенти\" заради Радев", "date": "2018.04.16", "title": "Цветанов: Президентът може само да намира кусури, от него нищо не зависи"}
{"url": "http://clubz.bg/66724-nova_dokoga_shte_kanite_slabakov", "text": "Това, че този разговор вече сме го водили още преди 7-8 години, само показва колко назад сме се върнали и то не само в това отношение. Преди 7-8 години и по свобода на медиите бяхме доста по-напред. Нова си е запазила „свободата“ да кани в качеството на коментатори хора, които няма как да допринесат с нещо полезно към дискусията – но пък вдигат рейтинга на телевизията. Когато разговарят за например за безопасността на движението, редакторите на „Здравей, България“ биха могли, освен специалисти, да включват и неспециалисти – например водачи с богат опит, с присъди за тежките автопроизшествия, които да защитават тезата, че всеки има право да пие алкохол и да кара автомобил, защото са „достатъчно големи“ и няма да търпят да бъдат дискриминирани. Сигурно не са се сетили. Защото да поканиш Слабаков да дискутира забраната за тютюнопушене в обществени сгради със специалист по белодробни заболявания, е общо взето същото. Срещу лекаря стои човек, завършил кинорежисура, който от години работи предимно като любимото дете на Нова телевизия. Освен това, като рекламно лице на цигарения бизнес и едновременно с това на лекарство срещу тютюнджийска кашлица, той на практика е затворил производствения цикъл. Но това не му попречи да посъветва водещите да разследват кой финансира борбата срещу пушенето на обществени места. Той дори има отговор на този въпрос: Още повече, че заради изказване в предаване на същата тази телевизия през 2011 г. Слабаков вече е осъждан за дискриминация на сексуална основа  . В мотивите на Върховният административен съд пише: Днес, може би изнервен, че в студиото не се пуши , Слабаков повтори някои от любимите си тези, като този път редом с „педерасите“ и рецидивистите, се възмути от циганите и непушачите. Дали това го прави хомофоб-рецидивист  , ще изчакаме да определи съдът. Телевизията обаче може да е доволна: с възмущението си Слабаков ѝ поднесе теми за още три дискусии, в които тя би могла да включи своя „специалист по всичко“. За да има смисъл от участието на Слабаков, ще да ги формулиряме така: Последната тема може и да отпадне, в случай, че Слабаков се окаже рецидивист. Четвъртата – и може би най-интересна тема – ще е „Как да увеличим тютюнопушенето – този традиционен символ на българската независимост, щит в борбата със западните наркотици“. Не знаем защо Нова продължава да го кани, но каквото и да пуши Слабаков, по-добре да спре.", "date": "2018.04.16", "title": "Нова, докога ще каните Слабаков?"}
{"url": "http://clubz.bg/66720-kontrasankciite_na_rusiq_vredqt_edinstveno_na_grajdanite_%D1%9D", "text": "Седмица след като Министерството на финансите на САЩ въведе нови санкции срещу руски длъжностни лица и бизнесмени, депутати от Държавната Дума предложиха вариант на контрасанкции. Законопроектът за наказателните мерки, внесен от председателите на всички фракции начело с председателя на Думата Вячеслав Володин, позволява на правителството да въведе редица забрани - от вноса на лекарства в Русия до наемането на чужденци. Правителството може да избира от така представения му \"комплект\" кои да наложи, а президентът трябва да одобри ограниченията, предвижда законопроектът. Те ще бъдат въведени срещу САЩ и други страни, одобрили санкциите срещу Русия. Първото четене на законопроекта предстои на 8 май т. г. Русия прехвърля наемници за Сирия през Ростов на Дон Вашингтон възнамерява да наложи санкции срещу руски фирми, осигуряващи различни стоки и технологии на режима на сирийския президент Башар ал Асад. В отговор руските депутати подготвиха законопроекта за \"мерки за въздействие (реакция) към неприятелски действия на САЩ и (или) други чужди страни.\" Той предвижда ограничителни мерки по отношение на американските стоки. Става дума за алкохол и тютюневи изделия, лекарства, забранява или ограничава достъпа до технологично оборудване и софтуер, ядрени, въздухоплавателни и ракетни двигатели. В допълнение - и забрана за участие в процедурата за приватизация на държавна и общинска собственост. Срещу Руската федерация вече действат санкции, наложени през лятото на 2014 г. - и периодично удължавани, заради анексията на Крим и сепаратисткия конфликт в Източна Украйна. Но първите санкции наложи САЩ още през март 2014 г. - срещу 11 физически лица. В отговор руският президент Путин забрани вноса на храни и други стоки от САЩ, ЕС и още няколко държави. Резултатът беше, че на руския пазар се появи сериозен дефицит от различни храни, като липсата им трудно компенсира дори вносът от Китай и Южна Америка. Ники Хейли: САЩ ще наложат още санкции на Русия Например, здравето на населението ще бъде засегнато от забраната за внос на медикаменти, чиито аналози се произвеждат в Русия или в страни, които не са се присъединили към санкциите, посочва руското издание \"Ведомости\". Според анализ на DSM Group лекарствата от експорт заемат дял от над 70% на руския пазар. На компаниите, производители на лекарства от САЩ, се пада 28% от пазара в парично изражение и 8% от обществените поръчки, заяви ръководителят на Quintiles IMS \"Русия и ОНД\" Николай Демидов. Държавата обаче и по същество купува по-евтини местни колеги, ако те са налични. Но пациентът ще бъде лишен от избор, казва главният изпълнителен директор на DSM Group Сергей Шуляк, а забраната ще засегне много повече руските потребители, отколкото американските производители. Наред с това преди дни корпорацията \"ВСМПО-Ависма\", която се занимава с добив и разработване на титан, предупреди руските власти да не предприемат необмислени стъпки. Според ръководството на компанията, законодателните инициативи могат да имат отрицателно въздействие върху дейността им, включително и сценарий, при който компанията просто ще остане извън пазара на титан в глобалната индустрия. От \"ВСМПО-Ависма\" също така подчертават, че действията на руските власти биха могли да доведат до факта, че в региона на Урал над 20 000 души ще се окажат в кризисна ситуация. Корпорацията изрази надежда в мъдростта и далновидността на руските законодатели, съобщава руското онлайн издание НСН. Според финансисти евентуална контразабрана - за износ на титан в Съединените щати, ще засегне икономиките и на двете държави. Олег Дерипаска губи почти $1 млрд. долара след новите санкции от САЩ Заради американските санкции, наложени по-рано, руският олигарх Олег Дерипаска е заплашен от фалит. Акциите на \"Русал\" на Дерипаска загубиха над 1/4 от стойността си. При отварянето на борсата в Хонконг днес ценните книжа поевтиняха с над 27% до 1.43 хонконгски долара (0.18 USD), което е абсолютен рекорд. Най-евтино акциите на компанията са се търгували през юни 2016 и тогава са стрували 2.09 хонконгски долара.  Основна причина за драматичния спад са американските санкции срещу 24 руски бизнесмени и компании, обявени на 5 април, този път заради аферата с отровения бивш руски шпионин Сергей Скрипал и дъщеря му. Тогава Forbes изчисли, че за ден Дерипаска е изгубил почти $1 милиард. Заради рязкото обезценяване на акциите \"Русал\" обмисля варианти да обяви технически фалит, обявиха от компанията.  Санкциите от 2014 г. нанесоха сериозен удар върху руската икономика, като доведоха до изтичане на капитали за над 200 млрд. долара за периода 2014-2015 г., а в опит да закрепи рублата, централната банка иззе от банковата система около 5 трилиона рубли, съобщи тогава британската обществена медия BBC. През 2016 г. руската икономика вече започна да компенсира донякъде негативния ефект, а мнозина анализатори коментираха, че ефектът на санкциите е вече отработен и икономиката е \"свикнала\" да работи в такъв режим. Състоянието на 50 от най-богатите руснаци намаля с около $12 милиарда на фона на спада на руския фондов пазар заради априлските санкции на САЩ, съобщи още Forbes. Заради мерките значително поевтиняха акциите на Внешторгбанк (ВТБ - акционер в КТБ и участник в сделките за БТК и \"Булгартабак\" - б.р.), \"Русал\", \"Мечел\", \"Норилский никел\". На 9 април за първи път от август 2016 г. стойността на едно евро достигна 74 рубли. 7 руски олигарси с нови санкции от САЩ Американските санкции бяха въведени в съответствие със закона за противопоставяне на противниците на САЩ, приет от Конгреса през 2017 г. Те предвиждат арест на активите на лицата, попаднали в списъка, в САЩ, а също така и забрана на американски граждани и организации да си сътрудничат с тях. Заради това двама американци, членове на Съвета на директорите на \"Русал\", депозираха оставките си - Максим Голдман и Даниъл Улф.  С почти милиард долара намаля и състоянието на друг олигарх от \"черния списък\" - Виктор Векселберг. Сериозни загуби понесоха и Сюлейман Керимов, Леонид Михелсон, Генадий Тимченко (чиито фирми щяха да строят \"Южен поток\" през България - б.р.), Владимир Лисин, Роман Абрамович, Вагит Алекперов и Алексей Мордашов. Русия ще обърне новите санкции в полза на своята икономика, заяви днес премиерът Дмитрий Медведев, предаде РИА Новости. Ники Хейли: САЩ ще наложат още санкции на Русия Олег Дерипаска губи почти $1 млрд. долара след новите санкции от САЩ 7 руски олигарси с нови санкции от САЩ", "date": "2018.04.16", "title": "Контрасанкциите на Русия вредят единствено на гражданите ѝ"}
{"url": "http://clubz.bg/66715-lichni_drami_v_zalata_na_slavata_na_roka", "text": "Британските роклегенди „Дайър Стрейтс“ бяха почетени с приемане в Залата на славата на рока в събота. Но самите те – или поне някои от тях – не почетоха Залата на славата. Тържественото събитие премина не както бе замислено – без участието на основния автор, вокалист, солокитарист и лидер на групата. Марк Нопфлър не дойде – без обяснение. Фронтменът е пропуснал и възможността да посвири на сцената в Кливланд заедно с бившите си колеги и това е било обяснено от басиста на групата Джон Айсли така: Малко по-рано в интервю за „Билборд“ Айсли изглеждаше по-откровен за Нопфлър: В официалната част на церемонията Айсли похвали Нопфлър за написването на музиката, която направи групата, записала поредица от хитове през 70-те и 80-те години – „популярна и отличаваща се“. Но Марк Нопфлър не беше единственият от групата, който не се появи. Липсваше и брат му Дейвид. Той обясни причината за отсъствието си с отказа на организаторите да спазят обещанието си и да му платят пътните разноски. И барабанистът Пик Уидърс не дойде – без да коментира публично защо. За разлика от групата на Марк Нопфлър групата на Бон Джоуви се събра в пълен състав за приемането си в престижния клуб. „Бон Джоуви“ изпълниха и няколко от любимите на публиката песни като Livin’ on a Prayer, You Give Love a Bad Name и It’s My Life. Сред новоприетите звезди в Залата на рок славата в събота бяха още починалата през 2003 г. джаз легенда Нина Симон, „Карс“, „Муди Блус“ и госпъл изпълнителката и автор Розета Тарп ", "date": "2018.04.16", "title": "Лични драми в Залата на славата на рока"}
{"url": "http://clubz.bg/66713-eto_koi_sa_pobeditelite_v_igrata_na_sp_%E2%80%9Eklub_z%E2%80%9C", "text": "Вече са ясни победителите играта на списание „Клуб Z“. През март голямата награда е осигурена от SLIM PASTA – пет продукта за отслабване и електронна книга с готварски рецепти. За да получат наградите си, късметлиите, които спечелиха, е достатъчно да изпратят съобщение във Facebook страницата на  или на   в рамките на 30 дни след обявяването им. Оставете ни телефон, за да се свържем с вас, или направо ни напишете адреса си, за да ви изпратим наградата. Допълнителна информация може да бъде получена на телефон 02/4 055 055, или на e-mail: office@clubz.bg. Честито на победителите! А на останалите – късмет със следващата ни корица. Играта започва днес! Започва новата игра на сп. „Клуб Z”", "date": "2018.04.16", "title": "Ето кои са победителите в играта на сп. „Клуб Z“"}
{"url": "http://clubz.bg/66727-grigor_i_david_gofen_zapochnaha_s_pobeda_na_dvojki_v_monte_karlo", "text": "С победа на двойки започна участието на Григор Димитров и Давид Гофен на турнира от \"Мастърс 1000\" на клей в Монте Карло. Българинът и белгиецът, които са приятели извън корта и съседи в княжеството, победиха французите Адриан Манарино и Фабрис Мартен със 7:6 (3), 6:2. И вече са във втория кръг при дуетите. Двубоят започна лошо за Димитров и Гофен, съперниците им водеха с 3:0 и 4:1. Последва обрат до 4:4 и тайбрек, в който българо-белгийското дуо се наложи със 7:3. Във втория сет се стигна до 6:2, след като Григор и Давид дръпнаха с 3:0. Наред е мач срещу Иван Додих (Хърватия) и Раджийв Рам (САЩ). Разбира се, основният фокус на българина и белгиеца е на сингъл. Двамата са в една половина и е възможно да се срещнат на четвъртфинал. Все още не е ясно кога Григор Димитров ще излезе във втория кръг. Сърбин или италианец на пътя на Григор в Монте Карло А турнирът в Монте Карло започна с интересни резултати. В първия кръг Кей Нишикори, който пропусна част от миналия сезон, а в настоящия се възстановяваше и играеше на нискоразредни турнири, елиминира в първия рунд Томаш Бердих с 4:6, 6:2, 6:1.", "date": "2018.04.16", "title": "Григор и Давид Гофен започнаха с победа на двойки в Монте Карло"}
{"url": "http://clubz.bg/66722-blizo_40_hilqdi_zriteli_na_mach_ot_4_ta_diviziq_v_rumyniq_video_snimki", "text": "Рядко се случва близо 40 хиляди зрители да се стекат на футболен мач от 4-та дивизия. Дори в страни, в които играта е на много високо ниво и хората продължават да ходят по мачове, независимо от телевизията и други съвременни атракции. Още по-рядко се случва такова събитие да привлече вниманието на световни медии. Случи се през уикенда в Румъния на мача между ЦСА \"Стяуа\" и \"Академия Рапид\", игран на стадион \"Арена Национал\" в Букурещ. Победата спечелиха символичните гости с 3:1. Като на истинско дерби имаше стъклновения между запалянковци и намеса на полицията, използвала сълзотворен газ. Сблъсъкът бе чакан дълго от феновете, които направиха шоу с хореографии и т. н. Най-вече заради тях стана и интересен мач със заряд, независимо че и в двата отбора играят предимно млади футболисти, няма звезди, няма и чужденци. А случаят със \"Стяуа\" и \"Рапид\" е доста интересен. ЦСА \"Стяуа\" е отборът на военните в северната ни съседка. Напрактика славният \"Стяуа\", европейски шампион и финалист за КЕШ, беше разцепен заради спорове между министерството на отбраната и бизнесменът Джиджи Бекали. Преди години военните поискаха от лежалия в затвора богаташ няколко милиона, за да може да използва името и емблемата на клуба. До споразумение не се стигна, а от 2011 г. започнаха дела. В крайна сметка тимът на Бекали вече носи името FCSB (Футболен клуб \"Стяуа\" Букурещ). И продължава да играе в елита на Румъния с нова емблема. Междувременно през миналата година военните създадоха ЦСА \"Стяуа\", който започна от четвъртото ниво - в дивизия на столицата. По-голяма част от феновете на най-титулувания и популярен клуб в северната ни съседка останаха верни на FCSB, но има и такива (както се вижда), които подкрепят армейския отбор. Историята с \"Рапид\", трикратен шампион и също доста обичан клуб, е по-различна. Третият тим на Букурещ фалира през лятото на 2016 г. Бяха създадени два нови отбора, а имаше и още една регистрация. И тук привържениците се разделиха. През миналата година бивши звезди, треньори и функционери на \"Рапид\" основаха \"Академия Рапид\", който също тръгна от най-ниското равнище на футбола в Румъния. Разделените фенове се обединиха и подкрепиха този проект, вече считан за наследник на създадения през 1923 г. \"Рапид\". ", "date": "2018.04.16", "title": "Близо 40 хиляди зрители на мач от 4-та дивизия в Румъния (ВИДЕО, СНИМКИ)"}
{"url": "http://clubz.bg/66705-naj_kyrvaviqt_den_v_novata_bylgarska_istoriq", "text": "16 април 1925 г. - най-кървавият ден в новата българска история. На Велики четвъртък група активисти на военната организация на БКП взривяват покрива на храма \"Света Неделя\" в София. 134-ма загиват на място, в следващите дни жертвите стават над 200. Ранените са над 500.  Защо? Целта на активистите на Българската комунистическа партия е била да ликвидират политическия и военния елит на България.  Планът за атентата предвижда първо да бъде убит достатъчно високопоставен човек, чието опело да събере елита. На 14 април генерал Константин Георгиев е убит пред църквата \"Свети Седмочисленици\". Опелото му е насрочено за 16 април - дни преди Великден. Съгласно плана на атентаторите, когато хората са събрани и службата започва, Петър Задгорски дава знак на Никола Петров да взриви експлозива, след което двамата напускат сградата. Това става около 15:20 часа. Експлозията събаря главния купол на църквата. Загиват 12 генерали, 15 полковници, 7 подполковници, 3-ма майори, 9 капитани, 3-ма депутати и множество граждани, включително деца. По случайност, всички членове на правителството се отървават само с леки наранявания. Цар Борис III не е в църквата, тъй като присъства на погребенията на убитите в атентата срещу него в прохода Арабаконак.  ", "date": "2018.04.16", "title": "Най-кървавият ден в новата българска история"}
{"url": "http://clubz.bg/66719-advokat_po_moskov_sydyt_pravi_reveransi_na_cacarov", "text": "Поради куп процесуални нередности съдът не даде днес ход дори на разпоредителното заседание срещу Петър Москов, бившия му заместник Адам Персенски и още 3-ма.  През март тази година Софийската градска прокуратура внесе в спецсъда обвинителния акт срещу бившия министър на здравеопазването и заместника му във връзка с ваксините „Пентаксим“, „Еувакс Б“ и „Тетадиф”. Обвинения получиха още три лица от държавната „Бул Био НЦЗПБ” ЕООД. Обвиненията са в две посоки: от една страна, че Москов е приел като дарение от турското министерство на здравеопазването 100 000 дози от изредените първи два модела ваксини, които не са разрешени за употреба на територията на България. Освен това като министър на здравеопазването и принципал на „Бул Био НЦЗПБ“ ЕООД не е упражнил достатъчно контрол върху работа на лица, на  в размер на 110 003, 46 лв. Според обвинението в резултат на престъпното бездействие на Москов е \"допуснато в база на „Бул Био“ в кв. Суходол, гр. София, да бъде произведена и съхранявана ваксина „Тетадиф“, без Изпълнителната агенция по лекарствата да е била уведомена и без да е дала разрешение за нейното производство конкретно в тази база на „Бул Био“ ЕООД. Така са осъществени значителни разходи за производството на ваксината\". Петър Москов отива на съд за 3 деяния, свързани с ваксини Днес стана ясно, че наблюдаващ прокурор от СГП и съответно - вносител на обвинителния акт, е прокурор Емил Петров, брат на \"фамозния\" бивш вече следовател и шеф на Столичното следствие Петър Петров - Пепи Еврото. След поредица \"лупинги\" и отказ на прокуратурата да го разследва предишният ВСС допусна Петър Петров да подаде оставка, да си тръгне с всичките дължими обезщетения и в момента е адвокат от видинската колегия. С нарочна заповед на Сотир Цацаров от 13 април т. г. Петров-брат е командирован в Специализираната прокуратура специално за процеса пред Специализирания наказателен съд. Рекорд: 300 000 лв. обезщетение за акция на дуото Пепи Еврото-Роман Василев Най-остър бе наказателният адвокат Васил Т. Василев, който в случая защитава Любомир Димитров от \"Бул Био\". Той директно пледира съдът да прекрати \"незаконосъобразното присъствие и участие по делото на прокурор Емил Петров\". Става въпрос, че в ЗСВ е разписано, че командировки на прокурори от една в друга друга прокуратура могат да бъдат правени \"когато прокурор от съответната прокуратура е възпрепятстван да изпълнява длъжността си\", по изключение, само след изчерпване на всички други възможности, и то от състава сътоветно на Апелативната спецпрокуратура и Върховната касационна (мнението, което потвърид и Менко Менков, адвокат на Москов). Такава хипотеза всъщност в момента не е налице. Интересен се оказа и въпросът - кой е потърпевш от евентуалните противоправни деяния на Петър Москов и сие (една от целите на разпоредителното заседание е да събере всички ощетени лица, да ги информира за правата им, съответно да им даде възможност за частни искове и пр.). От заседанието стана ясно, че Министерството на финансите е \"редовно призовано по факса\", но не се явява.. Постъпило е обаче писмо, подписано от министър Владислав Горанов, с което той уведомява съда, че според внесения от прокуратурата обвинителен акт са нанесени значителни вредни последици... за Министерството на здравеопазването и \"Бул био\". От ведомството на Горанов напомнят, че \"Бул био\" е търговско дружество, а МЗ е самостоятелно юридическо лице. Те биха могли да се явят като граждански ищци да си претендират вредите. С думи прости - че неговото министерство няма какво да прави в това дело, нищо че то е призовано, а другите две не са. От изказванията на другите адвокати стана ясно, че документацията, както и призовките на някои са пратени или на 5 април - преди Великденските празници, или дори на 10-и. Така не е спазен исконният срок от 7 дни за предявяване. Да не говорим каква възможност са имали за искания за извлечения от документи или запознаване със  На базата на това и на факта - че има евентуално непризовани две ощетени юридически лица, съдът не даде ход на разпоредителното заседание. Първо от залата най-напред бе отстранена журналистката Валя Ахчиева, която слушаше като публика. Адвокат Васил Василев обаче отбеляза, че тя фигурира в томовете на делото като свидетел и не е редно да слуша в зала. Накрая и една от съдебните заседателки си направи отвод, защото някога е била пък... вещо лице в дело, касаещо и \"Бул био\" ЕООД Що се отнася до - не само днешната, а серийна практика Цацаров да командирова по всички дела за \"висока\" корупция, които първо бяха работени в СГП, а след като законът бе променен, отидоха в Спецсъда, съдийката се произнесе, че намира възражението за основателно. \"Съгласно конституцията и ЗСВ прокуратурата в нашата държава е единна и централизирана. Начело на прокуратурата е поставен главният прокурор на Република България, като част от неговата компетентност е в случай, че намери за необходимо за реализиране на обвинителната теза да командирова прокурор от състава на прокуратурата  Прокурор Петров е неслучайно избран – той е наблюдавал досъдебното производство и е внесъл обвинителния акт. Неговото участие е съвместно с участието на прокурор от специализираната прокуратура\", смята тя. Съдът не приема, че участието му би застрашило в някаква степен законосъобразното провеждане на съдебното производство. Рекорд: 300 000 лв. обезщетение за акция на дуото Пепи Еврото-Роман Василев", "date": "2018.04.16", "title": "Адвокат по \"Москов\": Съдът прави реверанси на Цацаров"}
{"url": "http://clubz.bg/66708-v_evraziq_nqma_liberali_i_konservatori_ima_nagajka_i_diktatura", "text": "Може би ставам досаден, но ми се струва, че отново лъжем себе си като говорим за \"ново обединение вдясно\". \"Зелените\" не са вдясно - вляво са, откъдето и да ги погледнеш са в ляво. \"Да, България\" е в мнозинството си ляволиберална формация. В нея има фракции, ориентирани към по-консервативен протестантски мироглед, но това не прави от партията \"дясна формация\". В ДСБ отдавна съжителстват една по-либерална и една по-консервативна фракция. Партията винаги се е позиционирала със съзнанието за принадлежност вдясно. Но в контекста на нарастващите - и в Европа, и в България - напрежения по линията либерално-консервативно, ДСБ изпитва доста сериозни вътрешни напрежения на идентичност. За да бъдат избегнати подобни напрежения - във и между партиите на \"Демократична България\" и по-широката демократична общност, старата догма за идентифициране като \"десни\" трябва да бъде заменена от спокойното разбиране за две неща: Първо, демократичните обединения в България страдат от все по-ниска представителност - и предвид на голямата емиграция на свои естествени поддръжници, и предвид други политически сили, които отчасти изземват елементи на \"дясната\" идентичност на демократичната общност от първите 15 години след 1989-та. Тази ниска представителност предполага обединение на демократично мислещите хора, което надхвърля ляво-десните, и дори - либерално-консервативните разделения. Едно такова обединение обаче е възможно, ако то признава и легитимира вътрешната нееднородност на коалиции като \"Демократична България\" по оста ляво-дясно и либерално-консервативно. Фракциите от двете страни на разделителната линия се обединяват с по-общи демократични цели - антиолигархични, институционално-реформистки и защитаващи основните демократични принципи за свобода на словото, на медиите и за прозрачно и ефективно правосъдие. Второ, обединението на либерални и консервативни демократи - на \"леви\" и \"десни\" се налага и предвид на все по-острата нужда да бъде защитена европейската и атлантическата ориентация на България във време, когато кремълските сирени в България вият фалшиво за промяна на нашия статут в посока \"посредник\" или \"неутрален\". Неутрализацията е съществената първа стъпка към падане обратно в евразийската кошара. В определен - и то много важен смисъл, отстояването на геополитическата ориентация на България е приоритетна задача, защото само ако съхраним евроатлантическата си идентичност, ще можем свободно да се определяме като либерали, консерватори, леви и десни занапред. В Евразия няма либерали и консерватори - има нагайка и диктатура. Именно диктатурата съблазнява българската олигархия и политико-идеологическата й прислуга да преместват бавно, но успешно България на изток. Ние сме против диктатурата - затова сме за принадлежност към Европа и атлантическия свят. Оставете схоластичните спорове кой бил ляв, кой бил десен - то се вижда кой какъв е. Трябва да се приемем такива каквито сме и да бъдем заедно дотам, докъдето се простира нашият общ демократичен и проевропейски интерес. Оттам нататък - трябва да имаме толлерантност един към друг в отстояването на различията си. \n\t", "date": "2018.04.16", "title": "В Евразия няма либерали и консерватори - има нагайка и диктатура"}
{"url": "http://clubz.bg/66729-moskva_london_e_insceniral_atakata_s_otroven_gaz_v_duma", "text": "Русия обвини днес Великобритания, че е инсценирала химическата атака в сирийския град Дума на 7 април, предаде РИА Новости. Обвиненията бяха отправени от руския представител Александър Шулгин на заседания на Организацията за забрана на химическите оръжия (ОЗХО). Русия подправила доказателства за химическата атака в Сирия? Москва не изключва съучастие на САЩ. Първи подобни обвинения отправи и говорителят на Министерството на отбраната ген.-майор Игор Конашенков. По думите му руските военни намерили и разпитали хора, заснели видеоклипа, станал главно доказателство за използването на химическо оръжие в Дума. По-рано днес на заседанието в Хага американският представител в ОЗХО Кенет Уорд заяви, че Русия може да е подправила доказателства за атаката в Дума.  Руският външен министър Сергей Лавров опроверга твърденията и заяви, че руснаците не са почиствали мястото на предполагаемата атака.", "date": "2018.04.16", "title": "Москва: Лондон е инсценирал атаката с отровен газ в Дума"}
{"url": "http://clubz.bg/66712-chetiri_partii_zaplasheni_ot_razpuskane", "text": "Четири партии са заплашени от разпускане, тъй като за втора поредна година не са представили финансови отчети в Сметната палата. Нарушителките на закона са: \"Български земеделски съюз\", \"Гражданска сила\", \"Народняшка земеделска партия Никола Петков\" и \"Национално патриотично обединение\". Според чл. 40, ал. 1, т. 4 от Закона за политическите партии (ЗПП) - \"Софийски градски съд постановява разпускане на политическа партия, когато \"не е подала годишните си финансови отчети пред Сметната палата за две последователни години\", като \"Решението на съда се постановява по иск на прокурора\", припомнят от институцията.  са подали в Сметната палата годишните си финансови отчети и списъците на дарителите си за 2017 г., спазвайки изискванията за представянето им и предвидения в Закона за политическите партии (ЗПП) срок, съобщава Сметната палата. Не са подали отчети  , като от тях действащи са 18: ПП \"Благоденствие-обединение-градивност\", ПП \"Българска индустриално аграрна партия\", ПП \"Български земеделски съюз\", ПП \"Вот-Консерватори\", ПП \"Гражданска сила\", ПП \"Движение за равноправен обществен модел (ДРОМ)\", ПП \"Движение народен юмрук за защита на пенсионери, безработни и социално слаби граждани\", ПП \"Другата България\", ПП \"Европейска сигурност и интеграция (ЕСИ)\", ПП \"Либертас България\", ПП \"Народняшка земеделска партия Никола Петков\", ПП \"Национално патриотично обединение\", ПП \"Обединена България\", ПП \"Политическо движение заедно за Сливен\", ПП \"Роден край\", ПП \"Съюз на демократичните партии и движения ЕРА-3\", ПП \"Федерация активно гражданско общество\" и ПП \"Черноморец\". Останалите 7 партии, които не са подали отчети, са прекратени през 2017 г.: ПП \"Български граждани ЗБОРИМ\", ПП \"Движение за благоденствие и възход\", ПП \"Камара на експертите\", ПП \"Национално движение за свобода и демокрация (НДСД)\", ПП \"Обединена партия на пенсионерите в България (ОППБ)\", ПП \"Партия движение за социална солидарност\" и ПП \"Съюз на репресираните в България след 9.09.1944 г.\" Освен това  - ПП \"Национално движение за стабилност и възход (НДСВ)\" и ПП \"Нова сила\", са подадени в срок, но не са спазени изискванията на Закона за политическите партии относно формата, съдържанието и начина на подаване. Имуществени санкции от 5000 до 10 000 лева ще бъдат наложени на партиите, които не са представили отчети, както и тези, чийто отчети не отговарят на изискванията. Предстои Сметната палата да започне годишния си одит на финансовата дейност, приходите, разходите и управлението на предоставеното имущество на политическите партии, които през предходната година са получавали държавна субсидия, ползвали са предоставени им помещения - държавна или общинска собственост, и са участвали в избори.", "date": "2018.04.16", "title": "Четири партии заплашени от разпускане"}
{"url": "http://clubz.bg/66709-tyrsi_se_priemliva_forma_za_uchastie_na_dyrjavite_nepriznali_kosovo_za_sreshtata_na_17_maj", "text": "Президентът на Косово Хашим Тачи ще участва в срещата за Западните Балкани в София на 16-17 май, но се търси \"приемлива форма\" за участие на лидерите на държавите, които не са признали най-младата балканска държава. Това се разбра от изявлението на премиера Бойко Борисов след еднодневната му визита в Прищина, където разговаря с Тачи на четири очи, а миналата седмица двамата имаха и телефонен разговор. На 16 май в София ще се състои заседание на Европейския съвет, а на следващия ден форумът ще бъде във формат 28+6 - лидерите на 28-те страни от Общността и от шестте държави от Западните Балкани ((Сърбия, Македония, Косово, Черна гора, Албания и Босна и Херцеговина). Събитието е централно за периода на ротационното председателство на България на Съвета на ЕС, тъй като страната ни постави основен акцент на работата си върху европейската интеграция на страните от Западните Балкани. България се опитва да увери страните-членки на Общността, че зачита \"неутралния статут\" за Косово. Това означава, че ЕС не налага и не предопределя статута на Косово. Представители на Прищина участват в регионални срещи именно със забележка за този \"неутрален статут\".  Президентът на Косово връчи на българския премиер медал в чест на 10-годишнината от независимостта на най-младата държава на Балканите. Борисов благодари от \"името на всички българи\" и заяви, че приема отличието като \"знак към българския народ, който изстрада и войната (в бивша Югославия - б.р.), но винаги е подкрепял борбата за мир, независимост, демокрация, просперитет на целия регион\". Борисов благодари и на 22-мата български военни, които служат в KFOR (батальона за разузнаване и наблюдение на операцията на НАТО в Косово), и по думите му, \"гарантират напредъка, който имаме в момента\".  И Косово под въпрос за срещата на върха ЕС - Западни Балкани в София Ще бъде ли бойкотирана срещата на върха ЕС-Западни Балкани В дневния ред на срещите на Борисов и министъра на отбраната Красимир Каракачанов в Прищина са включени теми като \"възможности за задълбочаване на евноинтеграцията\", \"гарантиране на мира и сигурността в региона\" и \"проекти за инфраструктурна и дигитална свързаност между шестте балкански страни и Европейския съюз.\" Освен с Хашим Тачи премиерът ще разговаря с косовския си колега Рамуш Харадинай и с ръководителя на делегацията на ЕС в Косово Наталия Апостолова. След разговора си с президента на Сърбия Александър Вучич в Мостар на 10 април, Борисов изрази надежда, че проблемите между Белград и Прищина могат да се решат. Вучич обаче не споделя същия оптимизъм. Месец преди срещата на високо равнище в София,  , които не признават обявената през 2008 г. независимост на Косово, заплашват да възпрепятстват форума. Сърбия, която е кандидат за членство в Общността, също още не е решила как и дали ще участва във форума.  Участието на Косово в срещата на върха в София предизвика най-напред остра реакция от страна на министър-председателя на Испания Мариано Рахой. Медиите в иберийското кралство дори съобщиха, че лидерът на кабинета в Мадрид е заявил пред българския си колега, че Испания ще бойкотира срещата на високо равнище, ако на нея бъде поканен косовският президент Тачи. Темата е изключително чувствителна за страната заради неотдавнашния опит на Каталуния да се отдели от състава й. По-рано Рахой заяви, че би присъствал на работната вечеря на страните-членки, но подчерта, че в програмата на събитието след това \"някои ще говорят за разширяване със страни, които не са признати от всички, включително и от Испания. Това ни кара да се притесняваме\". Темата получи широк отглас в испанските медии, които дори припомниха \"тъмното минало\" на президента на Косово Хашим Тачи и на премиера Рамуш Харадинай от периода, в който участват в конфликта между Армията за освобождение на Косово (АОК) и сръбската армия. Обвиненията за Тачи са, че е участвал в търговия с човешки органи, отвличания, убийства и други мафиотски дейности. Харадинай, в чиято биография има и престой във Френския чуждестранен легион, пък беше обвинен от Международния трибунал в Хага за военни престъпления, в т.ч. насилствено изселване на сърби и цигани, и оправдан през 2008 г. България се опитва да увери страните-членки на Общността, че зачита \"неутралния статут\" за Косово. Това означава, че ЕС не налага и не предопределя статута на Косово, припомня агенция \"Фокус\". Представители на Прищина участват в регионални срещи именно със забележка за този \"неутрален статут\".  Бившата сръбска провинция обяви независимост през 2008 г., и не е призната от няколко държави в ЕС - Испания, Гърция, Република Кипър, Словакия и Румъния, заради техни вътрешни проблеми с региони, които се борят за отделяне. Поради тази причина присъствието на косовска делегация в София предизвиква негодувание сред тях. И Сърбия не е въодушевена от участието на Косово в срещата ЕС-Западни Балкани. Сръбският президент заяви в началото на месеца, че Белград очаква резултатите от срещите между официални представители на Белград и Прищина, преди да вземе окончателно решение. Сръбският президент увери, че се радва на всяка среща на върха на страните от Западните Балкани и ЕС, но същевременно призна, че не очаква прекалено добри новини за страната си от тази в София. На свой ред сръбският министър-председател Анна Бърнабич коментира, че участието на косовски представители на срещата в София е \"политически нонсенс\", като добави, че страната ѝ би участвала, ако управляващите в Прищина създадат Асоциацията на сръбските общини в Косово, както бе договорено през 2013 г. с посредничеството на ЕС. Официален Белград обвинява Косово, че блокира прилагането на споразумението от 2013 г. за сръбските общини. До нормализация в двустранните отношения между двете държави не се стигна, макар в края на март Върховният представител на ЕС по въпросите за външните работи и политиката за сигурност Федерика Могерини да посети сръбската столица в опит да тушира напрежението, възникнало във връзка с ареста в Косовска Митровица на ръководителя на Службата за Косово и Метохия Марко Джурич. Ще бъде ли бойкотирана срещата на върха ЕС-Западни Балкани", "date": "2018.04.16", "title": "Търси се \"приемлива форма\" за участие на държавите, непризнали Косово, за срещата на 17 май"}
{"url": "http://clubz.bg/66718-rusiq_podpravila_dokazatelstva_za_himicheskata_ataka_v_siriq", "text": "Русия може да е подправила доказателства в района на атаката с химически оръжия в сирийския град Дума. Това обяви представителят на САЩ в Организацията за забрана на химическите оръжия (ОЗХО), предаде Ройтерс. Той призовава организацията да осъди продължаващата употреба на забранени химически оръжия. Москва: Лондон е инсценирал атаката с отровен газ в Дума Изказването бе направено на закрито заседание на ОЗХО, свикано след химическата атака на 7 април в Дума, близо до столицата Дамаск. Предполага се, че при нападението с отровен газ са били убити десетки хора. От Ройтерс са получили достъп до коментара на дипломата. САЩ, Великобритания и Франция изстреляха на 13 април над 100 ракети по три обекта, за които се предполага, че са свързани с химически оръжия. Това разгневи Москва, която е военен поддръжник на Сирия и която заплаши да отвърне на удара. Американският президент Доналд Тръмп заяви, че ударите са постигнали целта си за подкопаване на сирийското правителство да произвежда и използва химически оръжия отново в нарушение на Конвенцията за химически оръжия. Десетки загинали при предполагаема химическа атака в Сирия Войната в Сирия - 100 ракети за 3 часа. Пентагонът обяви край на атаката  Инспекторите от ОЗХО посетиха днес районите в Дума, където искаха да съберат проби, да разпитат свидетели и да документират доказателства, за да определят дали са били използвани забранени отровни боеприпаси. Всичко това става малко повече от седмица след атаката, при която според свидетели и западните правителства хеликоптери са пръскали зарин и хлорни бомби, при което са били убити много деца и жени, укриващи се от битките между бунтовниците и правителствените сили. Дипломатически източник заяви пред Ройтерс, че може да са били заличени доказателства, докато инспекторите са се договаряли със сирийските власти за достъп до Дума. Сирия и Русия отричат да са били използвани химически оръжия при финалната офанзива на сирийската армия, при която бе превзет град Дума, контролиран дотогава от бунтовниците. Британският посланик в ОЗХО заяви, че от 2014 г. организацията е регистрирала 390 твърдения за употребата на забранени химикали в Сирия. Той изтъкна, че неуспехът на ОЗХО да предприеме действия рискува да позволи \"по-нататъшно варварско използване на химически оръжия\". Сирия се присъедини към ОЗХО през 2013 г. след атака със зарин, убила стотици хора в Гута край Дамаск. Тона бе част от американско-руско споразумение, заради което бяха избегнати военни действия, каквито плашеше да предприеме тогавашният президент на САЩ Барак Обама. \"Лидерите на САЩ, Великобритания и Франция се позовават на данни от медиите и социалните мрежи, като говорят за предполагаемата химическа атака в Сирия\", заяви в интервю за Би Би Си руският външен министър Сергей Лавров. Той отхвърли обвиненията на американския представител в ОЗХО, че Русия е почиствала мястото на вероятната атака в Дума. Десетки загинали при предполагаема химическа атака в Сирия Войната в Сирия - 100 ракети за 3 часа. Пентагонът обяви край на атаката ", "date": "2018.04.16", "title": "Русия подправила доказателства за химическата атака в Сирия?"}
{"url": "http://clubz.bg/66731-na_plevneliev_zvynqli_ne_edin_i_dvama_prezidenti_zaradi_radev", "text": "Това коментира неговият предшественик на \"Дондуков\" 2 Росен Плевнелиев по бТВ. Той директно атакува Радев, който потвърди днес, че отива в Москва вероятно на 21-22 май и даде следната оценка за ситуацията около Сирия:  Радев за визитата при Путин, ударите в Сирия и стиропора Според Плевнелиев, ако действащият президент продължи да се държи по същия начин, няма да има тежест в ЕС. „Ако реши да върви на изток, трябва да се определи\", повтори предишният държавен глава. Плевнелиев каза още, че „не един и двама президенти” са му звъняли да му кажат, че Радев се опитва да разделя в ЕС. Той обаче не пожела да каже точно с кого е разговарял. Плевнелиев отново се върна към посещението на руския патриарх Кирил, за да разкритикува за пореден път Радев. „Държавността започва от президентската институция, която е гарант за баланса и спазването на правилата от всички. Когато президентът не води протокол от срещата с патриарха, когато българският президент коленичи и целува ръка, това тотално разрушава устоите на българската държавност”, коментира той. Според него „Радев бос, по мускули, по потник, роклята на първата дама” били неща, които не помагали на българската държавност. „Съюзниците удариха с пълно право. Трябва да е ясно, че когато се използват химически оръжия, трябва да се носи отговорност”, даде своята оценка предишният президент за ударите в Сирия. Следващ удар бил възможен, ако отново се използва химическо оръжие. Плевнелиев: Бях млад, комуникативен, исках да видя кой кой е „Но най-отговорно заявявам, че не сме в трета световна война, нито в нова студена война”, коментира Плевнелиев. В същото време той подчерта, че ситуацията в момента повече прилича на времето преди Първата световна война и коментира, че световните сили трябва да внимават да не започне нов конфликт по случайност. Френският посланик: Няма трета световна война Плевнелиев: Бях млад, комуникативен, исках да видя кой кой е Френският посланик: Няма трета световна война", "date": "2018.04.16", "title": "На Плевнелиев звъняли \"не един и двама президенти\" заради Радев"}
{"url": "http://clubz.bg/66707-cacarov_naj_opasnite_da_bydat_dyrjani_v_zatvor_s_osobeno_strog_rejim", "text": "Това каза пред журналисти в Пловдив главният прокурор Сотир Цацаров, съобщи радио „Фокус” - Пловдив. Не ми е известно до този момент МВР да е постигнало напредък в разследването на бягствата от Софийския затвор, добави той. И уточни, че по случая в прокуратурата се води разследване за опит за убийство и за бягство от места за лишаване от свобода. МВР: Няма резултат по издирването на избягалите затворници „Няма нищо нередно в това, че трябва да се забрани всякакво внасяне на предмети отвън за хората на строг режим, освен тези от първа необходимост”, смята той. Според главния прокурор всички тези затворници трябва да бъдат с униформи и да излежават присъди при еднакви условия. „Докато това не се осъществи и докато не се осигури материално и техническа обезпеченост на надзирателите, бягствата от затворите ще се повтарят. Ще има и бунтове на задържаните, които трудно ще се овладяват от надзирателите.”, предрече главният прокурор. Цацаров даде за пример избухнал бунт на задържаните в следствения арест в Сливен миналата година, който е бил овладян с помощта на силите на МВР. „Рискът от неподчинение, не просто бягство, и невъзможност за овладяване е ежедневен и огромен”, продължи той. „Ако това отношение към местата за лишаване от свобода продължава, това няма да е последното бягство”, добави той. По думите му тежките битови и ограничителни условия и липсата на организация в самите места дават възможност лишените от свобода да преминат безпрепятствено поста и да взимат вещи отвън. Той посочи, че повече от година Главна дирекция „Изтърпяване на наказанията” няма постоянен директор. И продължи с разбора си: нужно е да се осигури професионално спокойствие и назначенията в системата да не бъдат политически обусловени. Необходим е и финансов ресурс. Главният прокурор каза още, че в момента правата на лишените от свобода са повече от тези на надзирателите. По думите му в продължение на близо 10 години \"съдебна реформа\" се повтаря непрекъснато, но никой не помисля за реформа в местата за лишаване от свобода. Самата реформа не е по-сложна от съдебната реформа. „От 2015 година досега са правени проверки от прокуратурата по отношение на сигурността и обезпечеността на местата за лишаване от свобода. Констатациите едва ли са нови и те са, че има места, където един надзирател отговоря за 49 лишени от свобода”, каза главният прокурор. „Това е една неравномерност на съотношение между надзорно-охранителен състав и лишени от свобода”, каза Цацаров. „Нископлатеният им труд е предпоставка за огромно текучество там, за много незаети места и за корупционни практики. Местата за лишени от свобода отдавна са извън всякакви нормални стандарти за сигурност”, допълни той.", "date": "2018.04.16", "title": "Цацаров: Най-опасните да бъдат държани в затвор с особено строг режим "}
{"url": "http://clubz.bg/66711-ucheni_ot_lozana_syzdadoha_kiselinna_protivorakova_vaksina", "text": "Учени от университета в Лозана, Швейцария, заключиха, че всеки вид раково заболяване сред жените изисква не общ, а персонален подход в лечението, съобщи Лайф. \n\tЗа да може терапията да е ефикасна, те създали ваксина на базата на киселина и имунни клетки. Преди инжектирането на ваксината част от засегнатите от болестта клетки и тъкани се обработват със специална киселина. Тя взаимодейства с тях и възниква химична реакция, свързана с освобождаване на особени молекули. След химичната реакция разтворът се смесва с имунни клетки и се вкарва в организма.  Били извършени контролни 15-седмични клинични изпитания на препарата, в които участвали жени, засегнати от тежка форма на рак на яйчниците. Резултатите показали, че препаратът потиснал заболяването и заедно с проведената химиотерапия позволил да бъдат умъртвени засегнатите клетки и тъкани. По данни на учените, оцеляването на пациентките след подобно лечение е значително по-успешно - 80 на сто от подложилите се на комбинираната терапия жени били живи две години след приключването ѝ и се чувствали много добре", "date": "2018.04.16", "title": "Учени от Лозана създадоха \"киселинна\" противоракова ваксина"}
{"url": "http://clubz.bg/66716-v_kitaj_kilometyr_solarna_magistrala_tok_za_800_semejstva", "text": "Източната китайска провинция Дзинан в момента започва тестове на първата соларна магистрала в страната. Пътят е с дължина 1080 метра и представлява слънчеви панели, поставени под слой прозрачен бетон. Всеки ден по натоварения път минават 45 000 превозни средства. Първият соларен път изненада приятно създателите си Въпреки че са само над километър по дължината на пътя, панелите ще генерират не само достатъчно ток за осветлението на магистралата, но и електричество за пълното захранване на още 800 жилища. Магистралата включва и зарядни станции за електромобили. Тя е дело на Qilu Transportation Development Group Co.   Китайското правителство инвестира сериозно в зеления транспорт и новите технологии с инициативата Made in China 2025, която подкрепя проекта. Той предвижда и събиране на данни за трафика в реално време с помощта на сензори. Проблем обаче ще бъде издръжливостта на тънкия слой прозрачен бетон, който има по-кратък живот от обикновения. Колко ще изкарат панелите преди нужда за смяна под постоянния натиск на колите ще определи икономическата изгода от проекта.", "date": "2018.04.16", "title": "В Китай километър соларна магистрала - ток за 800 семейства"}
{"url": "http://clubz.bg/66706-sluchajnost_li_e_smyrtta_na_jurnalista_pisal_za_ubiti_ruski_naemnici_v_siriq", "text": "Журналистът падна от прозореца на жилището си на петия етаж в Екатеринбург на 13 април. Два дни по-късно той почина от тежките си рани в болница. Веднага плъзнаха подозрения, че гибелта му не е случайна. Още повече че Бородин е автор на статии за загинали руски наемници от Частната военна компания (ЧВК) на Вагнер на 7 февруари в Сирия. Предполага се, че това е станало при предизвикана американска атака срещу проправителствени сили в Сирия. Руските власти признаха с половин уста за убити граждани на страната, но досега не са казали открито, че те са наемници. Вчера Полина Румянцева заяви, че не изключва гибелта на Максим Бородин да е \"нещо различно от случайност или самоубийство\". Днес обаче тя каза, че става дума за \"трагична случайност\". Часове по-рано от Следствения комитет (СК) днес са извършили оглед на жилището на журналиста. Блумбърг: Над 200 руски наемници са убити от американците в Сирия (ВИДЕО) Максим Бородин смятал съвсем скоро да се пренася в Москва при приятелката си и да се ожени за нея, каза още главната му редакторка за Клуб Z. Тя допълни, че благодарение на него станало ясно, че в Сирия са загинали четирима наемници от Свердловска област, чиято столица е Екатеринбург. РИА \"Новий ден\" често пускала критични материали срещу властта, но никога не е имала проблем с нея, категорична бе Румянцева. Мнозина, особено противниците на властта в Русия, обаче трудно биха повярвали в официалната версия. Те знаят, че журналистите, които са на нож с управниците, често си имат проблеми, а някои дори загиват. Никой обаче не смее открито да се усъмни - поне докато не се появят някакви доказателства за това. А засега такива няма. Журналист от Псков пред Клуб Z: 200 руски десантчици са убити в Украйна Клуб Z потърси за коментар Лев Шлосберг - регионален депутат в град Псков и издател на местния вестник \"Псковская губерния\". През лятото на 2014 г. той бе пребит до безсъзнание заради публикации, че над 200 руски десантчици са загинали в Източна Украйна. Москва така и не призна за това, за да скрие намесата си. Доста по-категоричен обаче бе Евгений Ихлов -  активист на Общоруското обществено движение \"За човешки права\". ГУГЩ е бившето Главно разузнавателно управление (ГРУ). Според Ихлов източниците, информирали Бородин, са хора като Игор Стрелков - в миналото един от лидерите на въоръжената борба на проруските сепаратисти в Донбас, а днес руски военен пенсионер, който обаче критикува политиката на Москва към Украйна. Максим Бородин също е бил нападан и бит. Това се е случило през есента на 2017 г. Тогава той е бил ударен с метална тръба, след като дал интервю по опозиционната телевизия \"Дожд\" за филма \"Матилда\". Кинотворбата бе посрещната с вълна от насилие от националистическите среди в Русия. Журналист от Псков пред Клуб Z: 200 руски десантчици са убити в Украйна", "date": "2018.04.16", "title": "Случайност ли е смъртта на журналиста, писал за убити руски наемници в Сирия?"}
{"url": "http://clubz.bg/66714-zapochva_novata_igra_na_sp_%E2%80%9Eklub_z%E2%80%9D", "text": "Новият брой на списание „Клуб Z” вече се задава. Можете да го намерите и в удобния  на сайта ни на хартия или PDF. По традиция списанието пристига при вас с нашата поредна игра. През април голямата награда е осигурена от  – пет продукта за отслабване и електронна книга с готварски рецепти. Серията продукти Slim Pasta включва   и   и са базирани на изпитано и древно средство за отслабване на растителна основа. Това са първите в Европа нискокалорични паста, нудълс и ориз, направени от брашно от растението конджак, богато на глюкоманан – съставка за контрол на теглото, която помага чувството за ситост до четири часа от тяхната консумация. Глюкомананът е одобрен за контрол на теглото по утвърдена процедура и със съответните доказателства за връзка между прием и ефект от EFSA (Европейската агенция по безопасност на храните). В сто грама от продукта Slim Rice® например има само 7 калории, докато в същото количество обикновен бял ориз калориите са 350. : Печелившите ще бъдат изтеглени на 15 май 2018 г., а имената им ще бъдат публикувани на нашите страници във Facebook и в сайта www.clubz.bg. Успех!", "date": "2018.04.16", "title": "Започва новата игра на сп. „Клуб Z”"}
{"url": "http://clubz.bg/66691-yeni_safak_gotvqt_sabotaj_za_torpilirane_na_grycki_korab_ot_turski_kater", "text": "Съществуват силни подозрения, че тези, които докараха Турция и Русия на ръба на война, сваляйки руски военен самолет, се готвят за подобен саботаж. Искрата на новия конфликт западно от Турция под прикритието на турско-гръцката криза в Егейско море, по заповед на атлантическите кръгове, може да бъде запалена отново чрез използването на терористичната организация на Фетуллах Гюлен (ФЕТО). Може да се смята, че именно този сценарий стои зад словесната престрелка между Турция и Гърция във връзка с кризата в Егейско море, а именно военната риторика на турските и гръцките политици. Изказването на началника на генералния щаб на турските въоръжени сили генерал Хулуси Акар, че „Турция има възможностите да води война на два фронта едновременно“, направено в хода на операцията в Африн, най-вероятно говори за осъзнаването на тази заплаха. Текущата ситуация показва, че тези, които не могат да направят нищо на Турция отвън, се готвят за операция за сковаването й чрез използването на мощните кръгове, позиционирани вътре в системата. Сред възможните сценарии е да се случи „инцидент“ в Егейско море успоредно с повишаването на напрежението там – например да бъде потопена гръцка лодка или кораб с турско оборудване и в резултат от това внезапно да се образува Западен фронт под защитата на целия Европейски съюз и САЩ и въвличането на нашата страна в голяма вътрешна и външна криза. Разбира се, като организатор на атаката ще бъде посочена Турция, за което ще бъдат използвани кръгове в рамките на Турция и няма да бъде ясно за дълго време как е осъществен заговорът. Точно както руският самолет бе свален от Военновъздушните сили на Турция на сирийската граница. Вината за тази атака също бе хвърлена на Турция; правителството се опита да обясни ситуацията и по-късно се разбра, че тя е била осъществена от терористите от ФЕТО в турските ВС, които са получили заповеди от разузнаването на САЩ. Веднага след това руско-турските отношения бяха прекъснати, а всички постижения до този момент бяха задраскани и Турция се оказа завързана към американските планове в Сирия. В крайна сметка се разбра, че САЩ всъщност са заложили капан за Турция в Сирия. Разбира се, именно опитът за преврат от 15 юли разкри всичко това. САЩ, Европа, Израел и някои арабски страни заедно използваха ФЕТО, позиционирана из цялата страна, за да осъществят най-голямата атака в турската политическа история. Ако тази атака бе успяла, Турция щеше да бъде завлечена в американската орбита на влияние отново, умалена, защото Тракийският регион щеше да бъде откъснат, а Източен и Югоизточен Анадол щяха да бъдат отцепени. През тази нощ, ако опитът за държавен преврат на 15 юли не бе разгромен, страната щеше да бъде разцепена и Турция щеше да бъде завлечена във война с Иран. Тези, които планираха това изпитание, развалиха руско-турските отношения и се готвиха за война с Иран. ФЕТО, Работническата партия на Кюрдистан (ПКК) и „Ислямска държава“ бяха използвани координирано в този проект. Обаче през тази нощ ходът на историята тръгна в друга посока и плановете бяха осуетени, Турция и Русия възстановиха отношенията си; бе подета инициатива за формирането на тристранен механизъм за Сирия с Иран. Тогава всички планове на САЩ и Израел за Сирия се сринаха. Турските операции „Щита на Ефрат\" и „Маслинова клонка“ са резултат от това, че истината бе разбрана. След това планът, който не постигна успех вътре в Турция, беше приложен в Северна Сирия. Гърция срещу Турция: Ще ви смажем както през 1821 г. Обаче и този план бе осуетен от операцията в Африн. Средиземноморската врата на този план беше затворена. След като Африн бе взет под контрол, стана още по-ясно, че проблемът не е свързан с тероризма и че е била подготвяна тотална война срещу Турция в тази. А сега САЩ се опитват да възобновят усилията си срещу Турция и Русия в Сирия, викайки на помощ Франция. Те смятаха, че операцията в Африн ще отнеме много време и че Турция ще бъде парализирана. Имаха намерение да проведат операция вътре в Турция от този регион. Но бързо завършената операция доведе до поставянето на нови цели. Турция излезе с решителни послания относно територията на изток от Ефрат. Този път те се решиха на агресивни действия на запад от Турция, тъй като не успяха да причинят вреди чрез ФЕТО отвътре и се провалиха в опита си да поставят на колене Турция, обграждайки я с терористически коридор от юг. Точно така се появи идеята за сценария с потопяването на гръцки кораб в хода на турско-гръцкия сблъсък в Егейско море – точно както бе свален руският самолет. Турция трябва да бъде изключително внимателна и да предприеме мерки за предотвратяването на подобен сценарий, както и да не позволява никога образуването на нов фронт срещу нея. Заплахите са следните: Има няколко мултинационални проекта, целящи да съборят Турция отвътре, тя да бъде разкъсана и да бъде спрян историческият й възход. Ако има атаки по всички фронтове, тогава ще има съпротива по всички фронтове. Каквото и да правят, няма да успеят да спрат великия марш на Турция. Всичките им планове, които имат намерение да осъществят преди президентските избори в Турция през 2019 година, ще избухнат в лицата им. В такъв случай процесът, започнат с Африн, трябва да продължи, цялата граница до Иран трябва да бъде изчистена и този път, може би за първи път, ние трябва да бъдем нащрек в Егейско море, в случай че тези събития се случат там. Каквато и да е цената, Турция никога не трябва да се колебае; тя трябва да отговаря с агресия на тези нови заговори, които се организират вътрешно чрез ФЕТО и ПКК, натиска от САЩ и Европа и поредните саботажи от някои арабски страни чрез Сирия. Няма друг начин. Схемите на „тайните заговорници“ ще бъдат осуетени Турция няма да чака нов саботаж, с използването на ФЕТО, или ПКК/ОНС, нова мултунационална атака, нова „вътрешна операция“ или хитростите на „тайните заговорници“ и ще провали тази голяма схема. Ако всички центрове на злото се задействат преди изборите през 2019-а, тогава всички сили на нацията също ще бъдат мобилизирани. Още веднъж привличам внимание към опасността в Егейско море и призовавам за извънредна предпазливост.", "date": "2018.04.16", "title": "Yeni Safak: Готвят саботаж за торпилиране на гръцки кораб от турски катер"}
{"url": "http://clubz.bg/66703-bylgariq_e_v_cheloto_v_es_po_rodeni_deca_bez_brak", "text": "Според проучване на „Евростат“ от 2016 г. в 8 от всички 28 страни членки на Европейския съюз броят на извънбрачно родените деца значително надвишава броя на децата, родени след брак. В 8 други държави членки две трети от всички бебета са родени след сключването на брак между двамата родители. Франция е водач в класацията, където 59 на сто от всички двойки имат деца без сключен брак. Франция е следвана от България и Словакия, където процентът на извънбрачна раждаемост е 58,6%. В Естония (56,1%), Швеция (54,9%), Дания (54,0%), Португалия (52,8%) и Холандия (50,4%) по-голямата част от всички двойки също решават да имат дете преди брак. Гърция е последна в класацията - едва 9.4% от всички деца са родени извънбрачно. В Хърватия (18,9%), Кипър (19,1%) и Полша (25,0%) по-малко от една четвърт от всички неженени двойки решават да имат деца, а в Латвия (27,4%), Италия (28,0%), Румъния (31,3%) и Малта (31,8%) една трета от всички деца са родени преди сключването на брак между двамата родители. В сравнение с данните от 2000 г. има значителен скок в броя на извънбрачна раждаемост във всички страни членки на ЕС, като страните в Южна Европа отчитат най-голяма разлика. В Кипър данните показват растеж в извънбрачната раждаемост с 16,8% в периода 2000-2016 г., а делът на двойките, които имат деца преди сключването на брак, в Малта и Италия се е покачил 3 пъти. В Испания, Гърция и Португалия разликата е 2,5 пъти. Държави в Северна Европа не отчитат драстични разлики от данните от 2000 г.", "date": "2018.04.16", "title": "България е в челото в ЕС по родени деца без брак"}
{"url": "http://clubz.bg/66693-podobrqva_se_systoqnieto_na_postradalite_kraj_vakarel", "text": "Състоянието на пострадалите при тежката катастрофа с автобус на АМ \"Тракия\" на 13 април се подобрява. Това съобщи бТВ, цитирайки данни от болница „Св. Анна”, където са настанени част от ранените. Оттам информират, че през изтеклата нощ има позитивни промени в състоянието им. \n\tПациентите  са стабилизирани и контактни и вече всички са на собствено дишане. Експерт: При накланяне хората без колани изпадат и автобусът ги затиска Няма пряка опасност за живота им, но все още са възможни усложнения, съобщават от Окръжна болница. Ако състоянието на пациентите позволява, още днес ще бъдат направени нови операции. Една от пострадалите жени ще бъде оперирана заради фрактура на китка и гръбначни прешлени, а друга заради фрактура на раменната кост, пояснява телевизията. Задържана е шофьорката от катастрофата на \"Тракия\" Вчера към обяд бе съобщено, че петима ранени все още са в критично състояние и лекарите в „Света Анна” се борят за живота им. В „Пирогов” остават 13-годишно дете и жена, за която вече няма риск за живота. В стабилно състояние са и настанените във Военномедицинска академия. Междувременно днес в окръжния съд на София ще се гледа искането на прокуратурата за постоянно задържане под стража на шофьорката, която с \"Рено\" удари автобуса и това доведе до отклоняването му в канавката. Тя в момента е в ареста с прокурорска мярка за 72 часа и вероятно ще получи обвинителен акт  Задържана е шофьорката от катастрофата на \"Тракия\"", "date": "2018.04.16", "title": "Подобрява се състоянието на пострадалите край Вакарел"}
{"url": "http://clubz.bg/66702-otmyshtenie_s_predizvestie", "text": "Отмъщение с предизвестие: на 15 март, националния празник на Унгария, премиерът Виктор Орбан заяви в реч пред десетки хиляди свои привърженици, че след парламентарните избори ще има \"политическо, морално и юридическо възмездие\". Броени дни след изборната му победа стана ясно, че той не се шегува. Като начало беше публикуван черен списък с имената на \"враговете на Унгария\". 100 000 на протест срещу Орбан Близкият до правителството седмичник Figyelö (\"Наблюдател\") публикува в четвъртък (12.04.) над 200 имена на унгарски университетски преподаватели, журналисти и сътрудници на неправителствени организации, окачествени като \"наемници\" на американския милиардер Джордж Сорос. Заглавието на списъка гласи \"Хората на спекуланта\". А под него пише, че са били идентифицирани неколкостотин личности, които работели в унгарската мрежа на \"спекуланта Сорос\". Списъкът съдържа имената на безброй университетски преподаватели от Централноевропейския университет в Будапеща, който в голямата си част се финансира от фондацията \"Отворено общество\". Включени са и сътрудниците на редица неправителствени организации, сред които са унгарският Хелзинкски комитет, \"Общество за права за свобода\" (TASZ), както и унгарското бюро на \"Амнести интернешънъл\". В списъка фигурират имената на много журналисти, сред които цялата редакция на разследващия журналистически портал Direkt36, който през последните години информира за безброй корупционни скандали в обкръжението на Виктор Орбан и неговата партия \"Фидес\". В черния списък на Орбан са публикувани и имената на много бивши либерални и консервативни политици, някои от които са били близки до \"Фидес\". \"Фидес\" се захваща с пакет от закони \"Да спрем Сорос\" Списъкът предизвика огромна вълна от възмущение сред засегнатите. Информационният портал index.hu коментира, че подобно публикуване на имена напомня за \"мрачните времена на националсоциализма и комунизма\". Ректорът на Централноевропейския университет Майкъл Игнатиев пише в свое становище, че изготвянето на подобен списък е \"скандален опит за сплашване\", опасен за академичната свобода и за целия академичен живот в Унгария. Много сътрудници на неправителствени организации също изразяват своето възмущение от публикацията. Съпредседателката на унгарския Хелзинкски комитет Марта Пардави заяви пред \"Дойче веле\", че публикуването на този списък е \"шокиращ и примитивен опит за създаване на образ на врага\". Видът на публикацията - бели букви на черен фон - не оставя никакво съмнение, че става дума за опит за сплашване. От няколко години насам Виктор Орбан поставя личността на Джордж Сорос в центъра на своите кампании и политически атаки - въпреки че самият Орбан и много от неговите съпартийци са били стипендианти на фондацията \"Отворено общество\". Днес Виктор Орбан твърди, че Джордж Сорос, който е от унгарско-еврейски произход, искал да съсипе християнската идентичност на Унгария и Европа чрез заселването на милиони мюсюлмански мигранти. А един от инструментите му били \"платените от него наемници\". Във видеообръщение в началото на март Виктор Орбан заяви, че унгарското правителство знае имената на \"2000 наемници на Сорос\", както и че ги наблюдава. Седмичникът Figyel\", който първи публикува въпросния списък, е собственост на близката до Орбан историчка Мария Шмид, която е един от идеологическите мозъци на партията \"Фидес\". Много често именно тя първа изпробва политическите минни полета за Виктор Орбан. В началото на 2017 година Figyel\" първи публикува статия за закона срещу Централноевропейския университет на Джордж Сорос. В тази връзка политологът Атила Тибор Наги смята, че публикуването на \"черния списък\" е подготовка за гласуването на пакета закони \"Да спрем Сорос\", което предстои в началото на май. \"С публикуването на имената на правителствените критици властите искат да конкретизират образа на врага. В този смисъл това не е изненадващо продължение на кампанията срещу Сорос\", казва той. Атила Тибор Наги все пак подчертава, че Унгария е далеч от руските и турските авторитарни тенденции. Политологът обаче, подобно на други наблюдатели, смята, че е достигнато \"ново ниво на политическа ескалация\". Според него в ЕС и преди всичко в Европейската народна партия (ЕНП), към която принадлежи и \"Фидес\", трябва да се проведе нова дискусия за подхода към Виктор Орбан. В четвъртък холандската евродепутатка от \"Зелените\" Юдит Саргентини представи пред Европарламента критичен доклад за състоянието на унгарската демокрация. А след победата на Орбан на парламентарните изори в ЕНП се разгоря остър спор за евентуалното изключване на \"Фидес\". Германският евродепутат от ХСС Манфред Вебер е катогорично против и смята, че Виктор Орбан \"може да бъде приобщен по-добре, ако партията му остане в редиците на ЕНП\". \"Всички западни политици, които по някакъв начин все още защитават Орбан, би трябвало сега да са разбрали какъв политически път поема Унгария\", казва Марта Пардави от унгарския Хелзинкски комитет. Междувременно седмичникът Figyelö обяви, че ще продължи да публикува и нови имена. Вестникът все пак се извини, че в първия списък са попаднали имената и на много покойници, но добави, че \"истерията\" и \"вълната от възмущение\" били неоснователни и неразбираеми. Който искал да бъде изключен от списъка или евентуално да бъде включен в него, можел да се обърне към седмичника, изпращайки имейл. \"Фидес\" се захваща с пакет от закони \"Да спрем Сорос\"", "date": "2018.04.16", "title": "Отмъщение с предизвестие"}
{"url": "http://clubz.bg/66704-radev_za_vizitata_pri_putin_udarite_v_siriq_i_stiropora", "text": "Президентът Румен Радев отива при Владимир Путин, потвърди самият държавен глава днес след . Посещението, за чието планиране Клуб Z съобщи още през миналата седмица, е насрочено засега за датите 21-22 май. Подготвя се и обратна визита на руския президент до края на 2018 г., въпреки че руският посланик у нас обяви, че темата ще се дискутира, когато се успокои ситуацията около Сирия. Радев на визита в Москва, среща се с Путин Така Радев описа състоянието в България при откриването на Младежкия икономическия форум 2018 в УНСС. Преди това той посочи, че държавата не е способна и с достатъчно воля, за да защити обществения интерес, както и че е важно да знаем какви цели си поставяме. Радев запита дали има немски възпитаници в залата и след потвърждение попита дали знаят чии са тези думи. Отговор нямаше половин минута и президентът продължи: Мълчанието на студентите е разбираемо - това е грешен романтизиран вариант на последните думи на Гьоте. Всъщност той казва просто - \"Можеш ли да отвориш щорите, за да влезе повече светлина.\" Държавният глава продължи метафората си за \"тъмната строителна площадка\" така: Операцията в Сирия доказа, че ООН е все по-често пренебрегвана, но никой не може да я замести и това увеличава риска за света, вместо да го намалява. Това каза президентът Румен Радев по време на публична лекция на тема „Социално-икономическо развитие на България – предизвикателства и перспективи“ във връзка с предприетите атаки срещу Сирия от страна на САЩ, Франция и Великобритания. Той посочи, че ситуацията в Сирия се различава от двете войни в Залива, Косово и Либия. Студентка попита президента дали е възможно да се създаде нова политическа формация около него, предвид високото доверие в него (в момента той е политикът с най-висок рейтинг според социологическите изследвания - б.р.). Той отбеляза, че е държавен глава на всички българи. Но допълни: Радев преди многократно е отхвърлял възможността да оглави нов политически проект. Държавният глава бе критичен и към други проекти на управляващите, сред които националната програма за саниране, като я описа като несправедлива и без осигурени механизми за контрол. И добави: ", "date": "2018.04.16", "title": "Радев за визитата при Путин, ударите в Сирия и стиропора"}
{"url": "http://clubz.bg/66701-28_godini_po_kysno_iztochna_germaniq_oshte_ne_e_zapadna", "text": "Германският канцлер Ангела Меркел призова правителството да потърси начини за преодоляване на структурните различия между източните провинции (някогашната ГДР - б.р.) и западната част на Германия, след като данък солидарност, въведен през 1990 г. за тази цел, изтича в края на 2019 г.  Soli, както наричат налога в Германия, е осигурил до 2016 г. включително почти 17 млрд. евро допълнителни средства за източните провинции. Размерът му е 5.5% и се начислява след достигане на определен доход. Проучванията показват, че 80% от германците смятат, че са били достатъчно облагани за тази цел и искат налогът да отпадне, съобщи наскоро Германската асоциация на данъкоплатците. Нова студена война ли? Германия одобри \"Северен поток 2\" \"Ние не трябва да спираме да питаме как да балансираме системните структурни различия между Изтока и Запада в областта на научните изследвания, по отношение на централите на големите компании и в областта на структурната безработица\", каза Меркел във видеообръщение, предаде агенция Ройтерс. Тя не предостави подробности за конкретни програми. Германия е сред държавите, където данъчната тежест е най-голяма. Според изследване на Организацията за икономическо сътрудничество и развитие (ОИСР) за 2016 г. в класацията води Белгия, а след нея е Германия, където средно 49.4% от доходите отиват за данъци и осигуровки. Ангела Меркел, която е израснала в бившата Източна Германия, ще обсъди въпроса, когато се срещне с премиерите на петте бивши източногермански провинции на 17 април (сряда) в Бад Шмидеберг. Откакто Германия се обедини през 1991 г., петте бивши комунистически източни провинции изостават от западните по заплащане на труда и икономически възможности. Много млади хора напуснаха по-малките източни градове, за да отидат или в по-големите градове на Изток, или в западната част на Германия, и по този начин регионът беше лишен от потенциална работна сила.  В изявление се казва още: \"Федералното правителство иска да използва програма за субсидии, за да гарантира равностоен жизнен стандарт в цяла Германия.\" Антисемитизмът е част от Германия. И от Европа Меркел, която кара своя четвърти мандат като канцлер, съобщи още, че брутният вътрешен продукт на глава от населението в бившата ГДР е около 73% от нивото в западната част на страната, а данъчните приходи също са неравномерни. Пенсиите са около 96% от западните нива, но няма да достигнат 100% до юли 2024 г., каза тя. В предизборната си кампания от м.г. за четвърти канцлерски мандат Меркел обеща да премахне т.нар. данък солидарност. Чрез него се прехвърляха средства на Изток от по-богатите провинции. Сегашното правителство в Берлин се е съсредоточило върху това да пренасочва средства в помощ на изпитващи затруднения райони, без значение дали са на изток или запад.  Консерваторите на Меркел и социалдемократите се притесняват от настъплението на крайнодесните на изборите през септември, те постигнаха съгласие да съсредоточат повече усилия върху справянето със структурните различия в бившия Изток и други по-изостанали части на Германия. Антиимигрантската популистка партия \"Алтернатива за Германия\" спечели много гласове в източните провинции на изборите през миналата есен, които й осигуриха места в парламента за първи път. Освен това за първи път от 50-те години на миналия век крайнодесни имат такава победа в Германия. Какво означава шокиращият успех на \"Алтернатива за Германия\" В източната провинция Саксония например \"Алтернатива за Германия\" бе големият победител, като изпревари на изборите дори консерваторите на Меркел. Пенсиите са особено болезнена тема, особено за жителите в бившата Източна Германия, като мнозина се притесняват, че пенсиите им биха могли да бъдат засегнати предвид притока на повече от един милион мигранти от 2015 г. насам. Антисемитизмът е част от Германия. И от Европа Какво означава шокиращият успех на \"Алтернатива за Германия\"", "date": "2018.04.16", "title": "28 години по-късно: Източна Германия още не е Западна"}
{"url": "http://clubz.bg/66700-antikorupcionniqt_fond_kmet_ne_deklarira_ot_9_g_konflikt_na_interesi", "text": "Повече от 9 години г-н Тодор Попов е в нарушение на законовите изисквания за деклариране на потенциален конфликт на интереси, пишат от Антикорупционния фонд в изявление до медиите. Те обвиняват несменяемия кмет на Пазарджик. От публично достъпната информация на интернет страницата на община Пазарджик става ясно, че г-н Тодор Попов няма подадени декларации по Закона за предотвратяване и установяване на конфликт на интереси. Антикорупционният фонд внесе сигнал до новия ни приятел Юрий Чайка Според фонда, представляван от Николай Стайков, видно е, че в продължение на повече от 9 години Попов е в нарушение на императивните законови изисквания за деклариране на потенциален конфликт на интереси. А пък неизпълнението на законовото задължение за подаване на декларация представлява административно нарушение. Предвид установените данни правният екип на АКФ счита, че комисията  на основание чл. 177, ал. 1 ЗПКОНПИ от председателя на Комисията и за налагането на административно-наказателната санкция по чл. 173, ал. 1 ЗПКОНПИ. Борисов: Броили са ми и магнолиите и улуците, и дюшемето Клуб Z  припомня, че Пазарджик - и в частност кметът му Попов, е много интересен случай. Още през май 2015 г. репортаж на бТВ с дрон показа, че той има къща за около 1,5 млн. лв. Премиерът (и тогава) Бойко Борисов коментира, че \" Преди това - през януари, е застреляна в типичен за мафията показен стил 34-годишната Татяна Стоянова, която работи като шеф на кабинета на Попов 8 години - от 2007 г., когато той печели първия си мандат. Според мнозина тя е била много доверено лице на градоначалника. Показното убийство става на рождения й ден. Убиха шефката на кабинета на кмета на Пазарджик Най-актуалната случка около кмета Попов бе как обяснява на местен журналист, че градът трябва да се гордее с Гинка Върбакова и... Русата Златка. При това, говорейки за сделката за ЧЕЗ в първо множествено -  \"Ще я финализираме, спокойно. А ти що не се преместиш в друга държава?\" След което приканваше журналиста Валентин Ненков. Борисов: Броили са ми и магнолиите и улуците, и дюшемето Убиха шефката на кабинета на кмета на Пазарджик \"Ще я финализираме, спокойно. А ти що не се преместиш в друга държава?\"", "date": "2018.04.16", "title": "Антикорупционният фонд: кмет не декларира от 9 г. конфликт на интереси"}
{"url": "http://clubz.bg/66694-djambazki_makron_se_pravi_na_myj", "text": "САЩ, Великобритания и Франция удариха Сирия, за да се отвлече вниманието на хората в трите страни от вътрешнополитическите им проблеми. Такова предположение изказа пред Нова тв евродепутатът от ВМРО Ангел Джамбазки. Той сравни предполагаемата химическа атака в град Дума на 7 април със „ ”. Според Джамбазки дори ООН не е заявила ясно одобрение на въздушните атаки  от нощта срещу събота. Колегата му от ГЕРБ Емил Радев пък изрази мнение, че „ ”. Радев е убеден, че са унищожени мощности за производство на химическо оръжие на Башар Асад.", "date": "2018.04.16", "title": "Джамбазки: Макрон се прави на мъж"}
{"url": "http://clubz.bg/66687-otide_si_i_vitorio_taviani", "text": "Прочутият италиански сценарист и режисьор Виторио Тавиани, носител на „Златна палма“ от Кан и „Златна мечка“ от Берлин, е починал на 88 години след дълго боледуване, съобщиха Франс прес и ДПА, позовавайки се на агенция АНСА. Той е починал в Рим след продължително боледуване, посочва Франс прес, позовавайки се на дъщеря му Джована.  Сред най-известните филми на братя Тавиани е \"Баща-господар\", отличен със \"Златна палма\" на кинофестивала в Кан през 1977 г.  \n\tДело на творческия тандем е и филмът \"Цезар трябва да умре\", спечелил \"Златна мечка\" на Берлинале през 2012 г.  \n\tВиторио (1929-2018) и Паоло (1931) Тавиани са родени в Сан Миниато, Тоскана. Следват изкуство в Университета на Пиза, след което се насочват към киното, повлияни от срещата си с неореалистичната драма \"Пайза\" на Роберто Роселини.  През 1954 г. братя Тавиани снимат първия си документален - \"Miniato, luglio '44\", разказ за избиването от нацистите на жители на родното им място. Дебютът си в игралното кино Виторио и Паоло Тавиани правят с филма \"Човекът, който трябва да бъде унищожен\" (1962) с Джан Мария Волонте в главната роля. Творческият тандем стои и зад продукции като \"Свети Михаил имаше петел\", \"Под знака на скорпиона\", \"Алонзанфан\", \"Нощта на Свети Лаврентий\", \"Хаос\", \"Добро утро, Вавилон\", \"Нощно слънце\", \"Фиориле\", \"Сродства по избор\", \"Ти се смееш\". За заглавието на филма си \"Добро утро, Вавилон\" братята казват навремето, че е своеобразен поздрав към Холивуд, към зората на киното.  \"За нас Холивуд беше олицетворение на Америка - мястото, където ден след ден са се събирали хора, водени от подтика да намерят ново средство за общуване, за изразяване. Нашият филм е вдъхновен от епизод, който се развива във Вавилон от филма на Дейвид Грифит \"Нетърпимост\", обясняват братя Тавиани.  Геноцидът над арменците е тема във филма им \"Чифликът на чучулигите\" (2007) - най-силната им и пряма политически творба, която братя Тавиани са снимали от години, според италианската преса. Копродукцията на Италия, България, Испания и Франция е по романа на Антония Арслан. В главните роли са Паз Вега, Чеки Карио, Анхела Молина. Българското участие във филма, сниман изцяло в България, включва Христо Шопов, Стефан Данаилов, Асен Блатечки, Мария Статулова, Ицко Финци. Братя Тавиани са работили със звезди на киното от ранга на Марчело Мастрояни, Изабела Роселини, Нани Морети, Шарлот Генсбур, Изабел Юпер, Микеле Плачидо, Летисия Каста. Освен на водещите отличия на филмовите прояви в Кан и Берлин, братя Тавиани са носители на многобройни други награди, сред които \"Златен лъв\" на кинофестивала във Венеция и \"Давид на Донатело\".", "date": "2018.04.16", "title": "Отиде си и Виторио Тавиани"}
{"url": "http://clubz.bg/66698-21_idei_kakvo_da_otmenim", "text": "Вицепремиерът Симеонов забелязал, че забраната за тютюнопушене в заведенията не се спазва. Даже в парламента. От депутатите. И вместо да предприеме мерки как да се спазва законът, предлага просто да отмени забраната. Защото не се спазвала. Валери Симеонов: Да върнем пушенето - тези хора имат права За да съм мил и добър, конструктивен и позитивен, веднага се хвърлям да помагам на вицето. Ето 21 идеи какво още може да отменим: 1. Хората не плащат данъци. НАП изнесе данни за над 16 милиарда лева несъбрани данъци. Да отменим данъците! 2. Хората нарушават правилата за движение. Направо да отменим Закона за движение по пътищата. 3. Хората продължават да крадат. И да убиват. Да отменим Наказателния кодекс. 4. Затворници бягат от затворите. Ми, да премахнем затворите. 5. Учениците често бягат от училище. Да затворим всички училища направо. 6. Нещо неприятни резултати от изборите. Да махнем Избирателния кодекс. Направо изборите да махнем. Тъкмо ще е по-стабилно. 7. Държавни служители не слушат. Няма проблеми. Махаме закона за държавния служител. Или самите държавни служители направо. Правителството стига. 8. Така и така пенсионерите са много и напразно вземат пари. Застрашават бюджета. Махаме пенсионноосигурителния кодекс. Или самите пенсии. Или направо пенсионерите. 9. А може и закона за държавния бюджет да махнем. И без това средствата се раздават с решения на Министерския съвет. 10. Някои ресторанти не спазват правилата за хигиена. Премахваме правилата. Или ресторантите. Все тая. Важното е нещо да премахнем. 11. По баровете и дискотеките свири музика и се пие алкохол. Кошмар! Само боза и „Сладкопойна чучулига“ на макс. 12. Някои медии нещо не си вършат работата. Затваряй! Всичките! 13. Много хора си слагат ботокс или силикон, за да не им увиснат някои органи. И с това се противопоставят на гравитацията. Да отменим закона на Нютон. Егати и скапаната гравитация. Ще дърпа… 14. Хората изплисквали легена. Добре. Отменяме закона на Архимед. 15. Какви са тия бозони, фермиони, кварки, марки и тям подобни. Какво ни се мотат, където си искат. Няма ли дисциплина за тях? Край! Махаме квантовата механика. 16. Да махнем и ядрените реакции. Тъкмо няма да се разправяме за АЕЦ-ове. 17. Понякога ни удря ток. Ужасно. Махаме закона на Ом. 18. Тая светлина какво се е засилила толкова. Спираме я. 19. Ами Галактиката? Ще ми се разширява… Край и с това. Свивай! 20. Хора закъсняват. Те не са виновни. Времето е виновно. Махаме времето като концепция и никой няма да закъснява. 21. Изобщо нещо Вселената е накриво. Премахваме всичко. За да не се дразни вицето. Смешно ли ви се вижда? Е, вицето започна пръв...  :) Усмихнат ден!       ", "date": "2018.04.16", "title": "21 идеи какво да отменим"}
{"url": "http://clubz.bg/66690-komi_trymp_e_moralno_nesposoben_da_upravlqva", "text": "Президентът на САЩ Доналд Тръмп е   да ръководи страната, заяви бившият директор на ФБР Джеймс Коми в интервю за телевизия Ей Би Си, съобщиха Франс прес и Ройтерс. По думите на Коми президентът на САЩ \"трябва да въплъщава респекта и да изповядва ценностите, които са в сърцето на нашата страна\".  , добави бившият шеф на ФБР. Само преди дни Коми нарече Тръмп непоправим лъжец и мафиот. Бившият шеф на ФБР: Тръмп е лъжец и мафиот Президентът на САЩ Доналд Тръмп отвърна на обидите с обида към Джеймс Коми, като го нарече \"калтак\" преди премиерата на книга на бившия директор на ФБР, предаде Асошиейтед прес.  Тази обидна квалификация на Тръмп бе поместена от него в \"Туитър\", преди днес да бъде излъчено пълното интервю с Коми по телевизия Ей Би Си. В извадки от интервюто, публикувани вчера, Коми казва, че убедеността му в победата на Хилари Клинтън на президентските избори през 2016 г. е предопределила решението му да огласи разследването за нейните имейли.  Тръмп написа в Туитър: По-рано тази седмица Доналд Тръмп написа също в \"Туитър\", че Коми е \"доказан издайник и лъжец\".", "date": "2018.04.16", "title": "Коми: Тръмп е морално неспособен да управлява"}
{"url": "http://clubz.bg/66699-vojna_v_sds_nov_rund_strukturi_prashtat_belejki_za_platen_chlenski_vnos", "text": "След като в петък тихата война в СДС се разгоря и публично, историята продължава и днес - ден преди Националния съвет на партията. Дневният му ред трябва да е посветен на коалиционната политика, но по всичко личи, че е по-вероятно в основна тема да се превърне лидерството на Божидар Лукарски и екипа му. В петък т. нар. преговорен екип, който в продължение на два месеца се срещаше с актива на СДС по места, излезе с писмо, в което обвини Лукарски и главния секретар Филип Кирев, че се опитват да ликвидират местни структури, които се канят да искат вот на недоверие на председателя. Според екипа това се прави непосредствено преди Националния съвет, за да бъдат отстранени от гласуванията \"недоволни\" от лидера структури. В отговор Кирев съобщи пред Клуб Z, че не става дума за разправа, а шест структури не са плащали членски внос в продължение на повече от година. Това според Кирев е нарушение на устава на СДС, който предвижда \"самоизключване\" при неиздължаване с членски внос за период над 12 месеца. \"Всички инакомислещи ли ще изключите от СДС, г-н Лукарски?\" По-рано днес оттегляне и на лидера на СДС Божидар Лукарски, и на цялото настоящо ръководство на партията, както и курс към дясно обединение - най-вече с ДСБ заради идеологическа близост, поискаха в декларация от СДС-\"Красно село\".  В документа от столичната партийна структура името на Лукарски не е споменато, нито на неговите заместници, но се казва, че  СДС vs. СДС-Красно село за поисканата оставка на Лукарски СДС vs. СДС-Красно село за поисканата оставка на Лукарски", "date": "2018.04.16", "title": "Война в СДС, нов рунд: структури пращат бележки за платен членски внос"}
{"url": "http://clubz.bg/66696-vojnata_na_maslinite", "text": "Американското знаме се вее, наред с други национални флагове, пред завода \"АгроСевиля\" (AgroSevilla) - най-големия световен износител на черни маслини, информира Франс прес. Но андалуското кооперативно предприятие се бои, че може да се наложи скоро да го махне, ако наскоро въведеното увеличение на митата на САЩ, най-големия му партньор, стане окончателно, пише БТА. Ако американското решение стане факт, френските сирена и италианските вина могат също да се окажат засегнати, предупреждава Мадрид. В това предприятие се обработват маслините, които се берат зелени, топят се в саламура, нарязват се и се слагат в буркани, след което се изпращат в 72 страни - за пицериите, производителите на сандвичи и салатни барове - пазар, който е в пълен бум, особено в Съединените щати. \"АгроСевиля\" изнася 25 процента от годишната си продукция за САЩ, така че заводът беше оборудван специално за да отговаря на нуждите на този ключов клиент. \n\tЗа няколко месеца обаче хоризонтът се помрачи за кооперативното предприятие и целия сектор на черните маслини, където работят на пълен работен ден 8000 души, а 16 000 плантации в Андалусия се прехранват от тази дейност. През 2017 година две калифорнийски компании подадоха жалба срещу испанските си конкуренти пред американското министерство на търговията, обвинявайки ги в дъмпинг - тоест, че продават продуктите си на прекалено ниски цени в САЩ, възползвайки се от европейските субсидии, за да печелят пазарни дялове. Започна разследване. Окончателното решение ще стане известно едва в средата на юли, но още през миналата зима САЩ временно увеличиха с над 20 на сто митата за испанските маслини. Този конфликт възниква успоредно с международното напрежение, предизвикано от правителството на Доналд Тръмп, което увеличи митата за вноса на стомана и алуминий, макар че засега Европа е освободена от тях.", "date": "2018.04.16", "title": "Войната на маслините"}
{"url": "http://clubz.bg/66695-frenskiqt_poslanik_nqma_treta_svetovna_vojna", "text": "Това смята посланикът на Франция у нас Ерик Льобедел. Макрон: Путин е съучастник в химическата атака в Сирия Той подчерта, че страната му е настоявала за провеждането на такива атаки още през 2013 г., но това така и не е било направено. Макрон: Имаме доказателства, че Асад е използвал химическо оръжие Ерик Льобедел напомни, че в понеделник ООН ще обсъжда общ план, изготвен от Франция. Планът съдържа четири точки: пълно унищожение на сирийската химическа програма; елиминиране на ИДИЛ; спиране на военните действия в Сирия и предоставяне на хуманитарна помощ; постигане на трайно политическо решение за проблемите в размирната страна. Според него от случилото се преди години в Либия трябва да се извлекат поуки, включително във връзка със Сирия. Макрон: Имаме доказателства, че Асад е използвал химическо оръжие", "date": "2018.04.16", "title": "Френският посланик: Няма трета световна война"}
{"url": "http://clubz.bg/66689-makron_putin_e_syuchastnik_v_himicheskata_ataka_v_siriq", "text": "Той определи ракетната атака в Сирия като успешна от военна гледна точка, предаде Франс прес. Той добави, че операцията на САЩ, Великобритания и Франция \"бе намеса на международната общност\", посочва АФП и отбелязва, че тя бе извън рамките на ООН. По думите на Макрон, цитирани от ДПА, участвалите в ударите страни са имали \"пълна международна легитимност\". Франция не е обявила война на режима на Башар Асад, продължи френският президент и изтъкна, че Париж е за политическо решение на конфликта в Сирия, включващо всички замесени страни. Той е убедил президента Доналд Тръмп, че ударите трябва да бъдат насочени само срещу обекти, свързани с химическите оръжия. За постигането на трайно политическо решение на сирийския конфликт \"трябва да водим диалог с Русия, Турция и Иран\", изтъкна френският президент. Макрон потвърди, че ще направи посещение в Санкт Петербург в края на май, както е планирано.", "date": "2018.04.16", "title": "Макрон: Путин е съучастник в химическата атака в Сирия"}
{"url": "http://clubz.bg/66688-djukanovich_otnovo_prezident_na_cherna_gora", "text": "Мило Джуканович отново е президент на Черна гора след вчерашните избори в страната.  В обръщение към привържениците си той обяви, че победата му бележи нова важна кръчка за европейското бъдеще на Черна гора.  Той благодари на коалиционните си партньори и заяви, че очаква същата категорична победа на предстоящите парламентарни избори. Обръщайки се към опозицията, Джуканович я посъветва \"да се вразуми и да промени възгледите си, защото народът не ги подкрепя\". След речта си Джуканович отвори две големи бутилки шампанско и отпи от тях под аплодисментите на събралите се в изборния му щаб, отбелязва ТАСС. С изключение на три кратки прекъсвания Джуканович, който сега е на 56 години, доминира на политическата сцена в Черна гора от 1991 г., когато стана най-младият премиер в Европа едва на 29 години. Оттогава той е бил премиер на Черна гора шест пъти - за последно до октомври 2016 г., и президент от 1998 до 2002 г.  Преструктурирана от черногорската комунистическа партия през 1991 г., неговата Демократична партия на социалистите (ДПС) никога не е била в опозиция, а Джуканович, след като я пое през 1997 година, никога не е отстъпвал ролята си на партиен лидер.  Сега Джуканович се завръща в момент, когато предстоят местни избори на 27 май, а Демократичната партия на социалистите загуби властта в няколко града и едва събра управляваща коалиция след последните парламентарни избори.  Руснаците Широков и Попов били превратаджиите в Черна гора Джуканович винаги е бил силно поляризираща личност в Черна гора и контролът на неговата партия върху главните постове в страната се дължи до голяма степен на разногласията в политическите партии, които, изглежда, са съгласни единствено за това да го атакуват. Неговата популярност се свиваше при всеки голям политически обрат от скъсването със Сърбия и нейния бивш президент Слободан Милошевич през 1996 година. Джуканович се бори за преразглеждане на отношенията между Черна гора и Сърбия и по негова инициатива през 2006 г. бе проведен референдум, в резултат на който малката адриатическа република с население от 620 000 души стана независима.  Джуканович насочи Черна гора към Запада и към членство в ЕС и НАТО. От 2012 г. Черна гора води преговори по присъединяване към ЕС, а през декември 2017 г. се присъедини към западния военен алианс. По този път обаче Черна гора скъса с традиционното приятелство с Русия, което разгневи голяма част от проруски настроеното население на страната.  Русия заплаши Черна гора заради НАТО По време на парламентарните избори през октомври 2016 г. черногорските власти съобщиха, че са осуетили опит за държавен преврат. Бяха арестувани 20 граждани на Сърбия, Черна гора и Русия, които планирали въоръжени нападения срещу черногорски институции и представители на полицията и държавните органи, без да се изключва и възможността за нападение над държавни лидери, включително над премиера Мило Джуканович. Според прокуратурата целта е била да се попречи на евроатлантическите аспирации на Черна гора, и по-конкретно на членството й в НАТО. През годините около Джуканович се въртяха обвинения в корупция и шуробаджанащина, като голям брой членове на фамилията му заемаха важни политически, съдебни и бизнес позиции. Отправящите обвинения срещу Джуканович не се ограничават само с черногорската опозиция. Италиански прокурор поиска през 2002 г. той да бъде арестуван за предполагаема роля в контрабанда на цигари през деветдесетте години. Една година по-късно обаче бе постановено, че Джуканович има дипломатически имунитет.  Мило Джуканович е женен и има син. Той владее руски и английски език. Русия заплаши Черна гора заради НАТО", "date": "2018.04.16", "title": "Джуканович отново президент на Черна гора"}
{"url": "http://clubz.bg/66692-konchita_vurst_prizna_che_ima_hiv", "text": "Победителят от \"Евровизия\" отпреди няколко години Кончита Вурст съобщи в инстаграм, че получава лечение за ХИВ, пише \"Дойче веле\".  29-годишният певец/ица обяснява, че не е възнамерявал/а да обяви публично диагнозата си, но това се е случило заради заплахи от бивш приятел. Честито! Брадатата Кончита Вурст ще води следващата Евровизия  \"ХИВ позитивен съм от много години\", пише Вурст в профила си. \"Това всъщност няма отношение към публиката, но бивш мой приятел ме заплаши да обяви тази лична информация, а аз няма да предоставя на никого възможността да ме заплашва и да се опитва да влияе върху живота ми заради това\", обяснява още Вурст. \"Надявам се да дам на други хора кураж и това да е още една стъпка срещу стигматизацията на хора, които заради своето поведение или на други хора са се заразили с ХИВ\", добавя още. Вурст, алтер егото на Том Нойвирт, нашумя, след като спечели песенния конкурс \"Евровизия\" през 2014 г. с песента Rise Like a Phoenix. Певецът успокоява публиката, че е в добро здраве, като написа: \"Добре съм и по-здрав, мотивиран и освободен от всякога. Благодаря ви за подкрепата!\" Вурст трябва да води австрийските музикални награди \"Амадеус\" и работи наз нов албум с Виенския симфоничен оркестър.", "date": "2018.04.16", "title": "Кончита Вурст призна, че има ХИВ"}
