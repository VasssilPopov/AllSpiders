{"url": "https://clubz.bg/85459-v_sblysyk_fandykova_manolova_pobedata_shtqla_da_e_za_kmeticata", "text": "Най-вероятно е Йорданка Фандъкова да бъде преизбрана за кмет на София, ако се кандидатира отново – даже и срещу нея да се изправи омбудсмана Мая Манолова. Това излиза от социологическо изследване на политическите нагласи в София, проведено от Центъра за анализи и маркетинг на Юлий Павлов в края на юни и началото на юли. Омбудсманът и столичната кметица са политиците с най-висок рейтинг сред жителите на София. Двете имат изравнен рейтинг със съвсем лек превес, в рамките на статистическата грешка, в полза на омбудсмана. Манолова печели доверието на 49,5 на сто от анкетираните, а столичната кметица - на 48,1 на сто. Третата позиция е за президента Румен Радев, а четвъртата за премиера Бойко Борисов. Според данните Йорданка Фандъкова на първи тур би водила с 36 на сто пред евентуална кандидатура за Мая Манолова, която може да разчита на 23 процента подкрепа. При втори тур Фандъкова би получила 59% от гласовете на твърдо решилите да се явят пред урните срещу 41% за Манолова. Тези проценти се представят в една твърде хипотетична ситуация. Нито една от двете засега са обявили намерението си да се кандидатират за кмет на София. На поредния въпрос дали ще се яви на местните избори наесен, Манолова отговори в неделя пред бТВ с поредното: “Нямам решение”. Но пренебрежението към това, за което тя и гражданите се борят, е вбесяващо, продължи тя. “Тоест, ще се кандидатирате за кмет, ако Ви вбесят докрай?”, поиска да уточни водещата. Отговорът, който получи беше:  Столичната кметица напоследък също отговаря, че все още не е взела своето решение. Попитана днес за пореден път, Фандъкова отговори: Тя добави, че е запозната с номинациите и на БСП. \"Номинират Мая Манолова като знаково лице на БСП\", допълни тя. Самата Фандъкова била съсредоточена върху ангажиментите, които е поела за устройството на града, а не толкова върху това дали ще се кандидатира отново за кмет на София. Юлий Павлов прогнозира и доста разнороден общински съвет. ГЕРБ могат да очакват 28,9% подкрепа, БСП – 21,8%, „Демократична България” – 5,6%, ВМРО – 3,8%, СДС – 2,2%, „Атака” – 2,1%, ДПС – 1,5%. Ако телевизионният водещ Слави Трифонов направи партия или подкрепи чужда листа, тя също би имала сериозно присъствие в СОС, показва проучването. Сред основните проблеми на София нейните жители посочват чистотата на града (за 22,2% от анкетираните), качеството на улиците и липсата им (15,9%), нередовния градски транспорт (15,1%) и мръсния въздух (12,1%).", "date": "2019.07.15", "title": "В сблъсък Фандъкова-Манолова победата щяла да е за кметицата"}
{"url": "https://clubz.bg/85456-alyn_tyuring_novoto_lice_na_banknotata_ot_50_paunda", "text": "Пионерът на компютърните науки Алън Тюринг, който успя да разбие кода на германската машина \"Енигма\" по време на Втората световна война, бе избран от Банката на Англия за лицето на новата банкнота от 50 паунда, предаде Би Би Си.  Алън Тюринг, който получава образованието си в Шербоун, Дорсет, помага на Съюзниците да разшифроват кода на германската машина \"Еингма\", с което значително съкращава Втората световна война. Много по-малко известна е ролята му за развитието на ранните компютри, първоначално в Националната лаборатория по физика, а след това в Университета на Манчестър. Алън Тюринг  - най-великият човек на ХХ в. През 2013 г. той посмъртно получи кралско помилване за осъждането си през 1952 г. за непристойно поведение, след което е химически кастриран. Той е бил задържан, след като е уличен в сексуални отношения с 19-годишен мъж от Манчестър. Десетилетия наред идеята образът на Тюринг да бъде поставен на банкнота изглеждаше невъзможна. На днешното решение се гледа като на опит да се демонстрира промяната, която е настъпила в британското общество през последните 60 години. Тюринг циментира концепцията за алгоритъма, която е в сърцевината на програмирането днес. Той също е пионер в сферата на изкуствения интелект - едно от най-великите му открития е тестът \"Тюринг\", чрез който се изследва дали дадена машина е  Как Алън Тюринг вдъхнови десалинатор 60 години по-късно Бившият народен представител от Манчестър и активист за правата на хомосексуалните Джон Лийч бе сред най-настоятелните за помилването на Тюринг. Банката на Англия получи 227 299 номинации на 989 учени от британското общество за новото лице на банкнотата от 50 паунда. Впоследствие броят на кандидатите бе съкратен до кратък списък от следните блестящи математици, физици, биолози и други: Мери Анинг, Пол Дирак, Розалинд Франклин, Уилям и Каролайн Хършел, Дороти Ходжкин, Ада Лъвлейс и Чарлз Бабидж, Стивън Хоукинг, Джеймс Клърк Максуел, Сриниваса Рамануджан, Ърнест Ръдърфорд, Фредерик Сангър и Алън Тюринг. Въпреки че изборът на Банката на Англия удовлетворява много от активистите на ЛГБТ обществото, някои критици посочват, че няма достатъчно жени на банкнотите (само Джейн Остин и кралицата Елизабет са изобразени). В кралството също бе поведена кампания за избирането на исторически значима личност от етническа малцинствена група. Как Алън Тюринг вдъхнови десалинатор 60 години по-късно", "date": "2019.07.15", "title": "Алън Тюринг - новото лице на банкнотата от 50 паунда"}
{"url": "https://clubz.bg/85450-taka_si_otide_naj_qrkata_figura_v_istoriqta_na_vyzrodena_bylgariq", "text": "Определян от мнозина като един от големите държавници в съвременната история на България, Стефан Стамболов е посечен с ятаган на столичната ул. „Раковски“   на 15 юли през 1895 г. Три дни по-късно умира от раните си. Това не е първият опит за убийството му – през 1891-а е нападнат до входа на Градската градина, на ул. „Васил Левски“  . Стамболов успява да се спаси, но съратникът му, финансовият министър Христо Белчев, умира. След този случай Стамболов си назначава лична охрана – бившия хайдутин Гунчо Димитров. Интервю със Стефан Стамболов Година преди фаталното нападение, на 24 август 1894 г. Стамболов е арестуван за кратко заради критики към княза в интервю за германски вестник, а след освобождаването му е замерван с камъни на улицата. Три месеца преди това, след 7 години начело на държавата, на 18 май 1894 г. управлението му приключва. Стамболов е противоречива фигура, за едни той е голям държавник, работил изцяло воден от мисълта за благото на България, за други обаче е диктатор и убиец. Затова след като слиза от власт, пред дома му се събира множество от разгневени граждани. А по-късно новото правителство сформира анкетна комисия, която разглежда решенията, взети по време на управлението му. В началото на 1895-а Стамболов научава от бившия главен секретар на МВР Илия Луканов за заговор за убийството му. Разбира, че атентатът бил подготвян ог Наум Тюфекчиев, който иска да отмъсти за смъртта на брат си Денчо, пребит в полицията след убийството на Христо Белчев. В центъра на замисляното нападение, според Стамболов, стоял Григор Начович – министър на външните работи в правителството на Константин Стоилов и политически противник на бившия министър-председател. Начович трябвало да осигури леки присъди на убийците, ако ги заловят. Ден, след като научава това, Стамболов разказва за конспирацията пред кореспондент на водещ германски вестник и му дава запечатано писмо с надпис: „Кроежа за убиването ми” и с молба да го отвори и публикува след смъртта му. Убийството му отеква в цяла Европа. Предлагаме Ви репортажите на ирландския журналист Джеймс Баучер, кореспондент на британския в. „Таймс“ на Балканите, за нападението над Стамболов. Убийството на г-н Белчев и д-р Вълкович намериха продължение в смъртоносното нападение срещу г-н Стамболов миналата нощ. Този изтъкнат патриот, на когото България дължи своето съществуване като свободен народ, сега лежи в почти безпомощно състояние и смъртта му се очаква всеки момент. Вчера следобед проведох дълъг разговор с г-н Стамболов, който, изглежда, бе в по-добро здраве и настроение, отколкото преди това. След като положи всички усилия, за да склони правителството да му издаде разрешение да напусне страната в търсене на лек за болестта, от която страда, той възприе метод на лечение, препоръчан от приятел лекар, който се беше оказал успешен, тъй като симптомите на диабет почти бяха изчезнали. Малко след интервюто, проведено в неговия дом, г-н Стамболов се отправи към „Юнион клуб“, който се намира на същата улица, за да се присъедини към свои приятели в игра на карти, единственото развлечение, на което бе в състояние да се наслади през последните 14 месеца. Той напусна клуба малко след осем вечерта в компанията на бившия си колега г-н Петков и след като извика фиакър  , се отправи към дома си. Навън все още беше светло и по улицата имаше доста хора, включително неколцина жандарми. Файтонът е изминал едва дузина крачки, когато г-н Стамболов забелязва, че към него се затичват трима мъже, въоръжени с ятагани, ножове и пистолети. Той изскача от фиакъра и същевременно вади револвер от джоба, но преди да успее да възстанови баланса си, е поразен по главата от ятаган, който прорязва шапката му, нанасяйки ужасяваща рана. Нападателите го заобикалят, нанасят поредица от удари с ножове по главата му и почти съсичат двете му ръце, които вдига, за да се предпази. Тогава захвърлят оръжията си и бягат, оставяйки г-н Стамболов във видимо безжизнено състояние. Междувременно г-н Петков изскача от каляската, но, падайки на земята, получава нараняване на китката. Преди да се изправи на крака, e уцелен по челото с нож, хвърлен от един от нападателите, който го ранява, макар и не сериозно. При приближаването на мъжете водачът на файтона веднага обръща конете и тръгва в противоположна посока. Предполага се, че е съучастник. Посочва се, че един от нападателите е последвал файтона и е скочил вътре. Личният телохранител на г-н Стамболов, мъж на име Гунчо, който се е намирал отпред, до водача, изважда револвера си и скачайки долу, започва да преследва един от нападателите, като отправя няколко изстрела. Той обаче е пресрещнат от полицейски инспектор, който го поразява с меча си. Беглецът се измъква. На действията на инспектора се гледа с дълбоко подозрение, тъй като е личен враг на г-н Стамболов. Прислужникът на г-н Стамболов, който е бил на улицата, вика друг фиакър, в който поставя своя господар и го кара у дома. Посочва се, че някои от жандармите в квартала не са оказали каквото и да е съдействие. Г-жа Стамболова показва впечатляваща сила на духа и самообладание, като веднага вика медицинска помощ. Раните по главата на г-н Стамболов, наброяващи близо 20, са особено сериозни, като черепът е повреден на няколко места. Както съобщих снощи, бе сметнато за необходимо да се ампутират и двете ръце. Операцията, на която присъствах, се извърши в 10 ч. вечерта. На пациента не бяха дадени болкоуспокояващи поради голямата му слабост. Г-н Стамболов, който бе в пълно съзнание, понесе операцията с голяма смелост и разговаряше с хората около него. Неговото състояние късно снощи бе особено критично и силите му, изглежда, го напускаха. Тази сутрин обаче станахме свидетели на благоприятна промяна и следният бюлетин бе издаден: По-късно. Предприетите до този момент действия по преследването и залавянето на нападателите на г-н Стамболов все още не са се увенчали с успех. Голям брой хора бяха арестувани снощи, но освободени скоро след това. Изглежда странно, но мнозина от тях са приятели на г-н Стамболов, сред тях са и някои служители от редакцията на неговия вестник – „Свобода“. Г-н Петков също бе арестуван и задържан за няколко часа. Телохранителят на г-н Стамболов Гунчо, въпреки раните, причинени от полицейския инспектор, бе отведен в затвора, но след намесата на един от дипломатическите агенти бе изпратен в болница, където се погрижиха за раните му. Изглежда, властите са сметнали за необходимо да го държат далеч от контакти с приятелите на г-н Стамболов. Съобщението, че един от извършителите на престъплението е заловен, не е потвърдено. При завръщането си у дома г-н Стамболов каза, че е разпознал двама от нападателите – Хальо и Тюфекчиев. Посочва се, че първият, ранен от телохранителя на г-н Стамболов, е изчезнал. Вторият е бил арестуван, но, изглежда, е освободен този следобед, тъй като разполага с алиби. Тюфекчиев, за когото се твърди, че е един от убийците на г-н Белчев и съучастник в убийството на г-н Вълкович, е от македонски произход и е известен като смъртен враг на г-н Стамболов. Издаден бюлетин тази вечер посочва, че има леко подобрение в състоянието на г-н Стамболов. Сърдечната дейност е стимулирана чрез инжекции и пациентът е все още в съзнание. Въпреки това, шансовете му за оцеляване остават ниски и дори да оживее, никога няма да може да възстанови предишното си състояние. Каквото и да стане, тежка отговорност лежи върху онези, които му отказаха разрешение да напусне страната и които, задържайки го като затворник, пренебрегнаха необходимите мерки за неговата безопасност. Г-н Стамболов издъхна в 3 и 30 сутринта. До 8 часа миналата вечер той бе в полусъзнание и дотогава температурата му продължи да се вдига, но след това настъпи внезапна промяна. Пациентът започна да изстива и изгуби способността да говори, а жизнената му сила, вече отслабена от коварната болест, гаснеше бързо, въпреки положените от лекарите усилия. Към полунощ се смяташе, че може да живее шест или осем часа, но краят дойде по-рано от очакваното. За щастие, страданията приключиха бързо, тъй като получените рани бяха от такова тежко естество, че ако бе оживял, неговото съществуване щеше да бъде едно продължително мъчение. Лишен от двете си ръце и едното око, със счупен на няколко места череп и безвъзвратно съсипано здраве, той щеше да е обект на всеобщо съжаление. Краят му, изглежда, е бил безболезнен. Така си отиде най-ярката фигура в историята на възродена България. Колкото и големи да са били недостатъците на г-н Стамболов, той ще остане известен като един от най-големите патриоти на своето време и дори най-отявлените му врагове трудно ще отрекат величината на неговата служба и искрената му любов към родината. Трагедията на неговата смърт e още по-голяма поради несправедливото преследване, на което бе подложен, и особено след безсърдечния отказ на неговите врагове да му позволят да напусне страната, за да потърси облекчение от смъртоносната болест. Ако на г-н Стамболов му бе позволено да замине, не само че животът му щеше да е спасен, но политическите страсти щяха да се успокоят и България щеше да бъде спасена от ужасните конвулсии, които сега я безпокоят. Министър-председателят г-н Стоилов, който е човек на културата и хуманизма, вярвам, много ясно осъзнаваше своето положение. Той бе загрижен да изпълни желанието на г-н Стамболов, но бе принуден да отстъпи пред шумните протести на своите врагове и сега той и неговото правителство трябва да поемат отговорност за случилото се. Тленните останки на г-н Стамболов бяха изложени тази сутрин в ковчег в дома му и голям брой хора, включително всички дипломатически представители в София, дойдоха да видят за последен път чертите на лицето му и да предадат своите съболезнования на неговата покрусена съпруга. Тялото бе облечено в черно, ръкави прикриваха обезобразените ръце, а раните на главата бяха покрити с превръзки. Лицето изразяваше спокойствие и по него нямаше следи от страдание. Г-жа Стамболова, която от понеделник вечерта не се отдели нито веднъж от своя съпруг, е все още до него. Следното изявление бе публикувано от семейството на г-н Стамболов: Съгласно обичая, такова съобщение трябва да бъде разпространено из улиците, но това не бе сторено в настоящия случай. Кралица Виктория телеграфира снощи, за да изрази загрижеността си от новината за ужасното престъпление, на което жертва стана г-н Стамболов. Съдържанието на телеграмата на Нейно Величество бе предадено на г-жа Стамболова от сър Артър Никълсън. Сходна телеграма бе получена от принца на Уелс. Кралят на Румъния също изпрати съобщение, в което изрази съболезнованията си. Правителството е предложило награда от 10 000 франка за залавянето на убийците. Общественото мнение, изглежда, посочва за извършители на престъплението Хальо, Никола Тюфекчиев и някой си Иванов. Смята се, че първият, който е професионален наемен убиец, е един от преките извършители. Получих информация от най-достоверен източник, че правителството е решило да арестува отново Тюфекчиев, който бе освободен във вторник, но не успях да установя дали заповедта е изпълнена. Може би е необходимо да се припомни, че г-н Стамболов винаги смяташе, че братята Тюфекчиеви са убийците на г-н Белчев. Никола Тюфекчиев бе осъден през 1892 година от турски съд на 15 години затвор за участие в убийството на д-р Вълкович. Правителственият орган в. „Мир“ предлага две нови теории относно убийството на г-н Стамболов. Първата от тях е, че слугата на г-н Стамболов – Гунчо Тодоров, и някои членове от неговата партия са извършили престъплението; втората, че г-н Стамболов е станал жертва на някакви македонски разбойници, които бил измамил и предал. Въпреки това, Тодоров бе освободен днес. Странно съвпадение е, че приемането на българската делегация от царя   стана едновременно с последните мигове на г-н Стамболов. По-войнствената фракция на русофилската партия, изглежда, е придобила увереност покрай последните събития и в писмо, отправено до г-н Радославов, който сега може да се счита за водач на русофобската партия, заплашва, че къщата му ще бъде взривена, ако не престане с опозицията си срещу помирението с Русия. Писмото носи подписите на 16 души. Писмо, адресирано от покойния г-н Стамболов до княз Фердинанд на 6-о число този месец, бе публикувано снощи във в. „Свобода“. След като изразява недоволството си от факта, че други съобщения, изпратени до Негово Величество не са получили отговор, г-н Стамболов отново отправя молба за разрешение да напусне страната и заявява, че отказва да вярва на слуха, според който князът е наредил да не му се издава паспорт. След това той изказва съжаление за езика, който е използвал в интервюто си за в. „Франкфуртер Цайтунг“, като обяснява, че това се дължи на недоволството му от ареста, под който той и неговото семейство са били поставени. Заради това не е могъл да извика лекар да се погрижи за едно от децата му, което се разболяло. След като признава своите грешки и смирено моли княза за прошка, г-н Стамболов се позовава на доклада на Следствената комисия, посочвайки, че срещу него няма повдигнато обвинение от особено тежък характер. Той описва различни неприятности, на които е бил подложен от страна на полицията, и заявява, че Хальо и Тюфекчиев, посочвайки ги като убийците на г-н Белчев и д-р Вълкович, непрестанно са обикаляли около неговия дом. Той моли княза да нареди тяхното арестуване и завършва с молба Негово Величество да го спаси от преследвачите му. Държавният вестник съобщава, че Наум Тюфекчиев е бил отстранен от длъжността си на инженер в държавните железници, на която е бил назначен след своето завръщане в България.", "date": "2019.07.15", "title": "\"Така си отиде най-ярката фигура в историята на възродена България\""}
{"url": "https://clubz.bg/85461-anonimni_hakeri_danni_na_milioni_bylgari_iztekli_ot_nap", "text": "Масив с обем над 11 гигабайта бе разпратен на редица български медии днес - теч на лични данни на милиони българи, съобщи \"Капитал\". Става дума за 57 папки, съдържащи над 1000 файла с различен тип лична информация - имена, ЕГ, адреси, дори доходи. Според онлайн изданието във файлове са открити реални данни на техни журналисти, и дори на финансовия министър Владислав Горанов. Хакерите твърдят, че данните са от сървъри на финансовото министерство, и са общо 21 гигабайта, обединяващи данни на над 5 млн. българи, чужди граждани, фирми. Характерът на данните обаче сочи, че те идват от НАП, и са поискани справки от Националната агенция по приходите към други държавни институции - Агенцията по заетостта, НЗОК, Българска акцизна централизирана информационна система, и други. Някои от папките съдържат и данни от данъчни декларации до 2007 г. Налице са и данни от сайтове за хазартни залагания. Самата извадка е предимно със стари данни, но има вписвания дори от юни месец, което предполага, че хакерският пробив е направен съвсем наскоро. Хакерите твърдят, че в теча има данни на над 5 млн. български и чуждестранни граждани, както и компании.  Часове по-късно, след като е бил разпространен анонимният мейл с линк към масива от данни, в страницата на НАП се появи следното съобщение:  Директорът на НАП Росен Бъчваров коментира пред бТВ, като заяви, че специалисти на агенцията ще проверяват данните тази нощ. Съобщението на хакерите завършва с цитат на основателя на WikiLeaks Джулиан Асанж и призив за освобождаването му. Шведска прокурорка официално поиска задържането на Асанж Асанж бе арестуван през април, след като прекара 7 години наред, криейки се в еквадорското посолство в Лондон.", "date": "2019.07.15", "title": "Анонимни хакери: Данни на милиони българи изтекли от НАП"}
{"url": "https://clubz.bg/85460-korneliq_ninova_svali_doverie_ot_borislav_gucanov_vyv_varna", "text": "Изпълнителното бюро на БСП е \"свалило доверието си\" от председателя на партийната организация във Варна Борислав Гуцанов. Това стана ясно след заседанието на ръководството на БСП в морския град. Лидерката на левицата Корнелия Нинова обяви решението, според което до провеждането на местна конференция на БСП длъжността на Гуцанов ще се изпълнява от Христо Ботев - председател на структурата във варненския район \"Одесос\".  Кутев: Рокадите в БСП са показна акция - несъгласните с лидера да си правят сметката Тя обяви Варна за град с нереализирани възможности, а очертаните от БСП проблеми са свързани с чистотата на въздуха в града и отражението му върху здравето на жителите и гостите на Варна, с инфраструктурата, с канализацията - закщото след голям дъжд градът се превръщал в езеро, със сметопочистването на определени места и др. \"Оттук ще стартираме една национална кампания – подписки за допитване до жителите по местни проблеми”, обяви още Нинова. Тя уточни, че с подписките по важни за хората в общината въпроси се цели да си кажат мнението, да се изготвят решенията и тези решения да залегнат в платформата на левицата за изборите.  ", "date": "2019.07.15", "title": "Корнелия Нинова свали доверие от Борислав Гуцанов във Варна"}
{"url": "https://clubz.bg/85441-chasyt_na_istinata_za_ursula_fon_der_lajen_v_evropejskiq_parlament", "text": "Кандидатурата на германката Урсула фон дер Лайен, която се надява да стане първата жена председател на Европейската комисия, ще бъде подложена утре на гласуване от евродепутатите в Страсбург, като това ще е една трудна партия, в която евроскептиците може да изиграят решаваща роля. За да стане приемник на Жан-Клод Юнкер от Люксембург, Фон дер Лайен, която е близка до германския канцлер Ангела Меркел, трябва да бъде одобрена с абсолютно мнозинство в парламента, което означава 374 гласа. Въпросът се състои в това дали тя ще успее да получи тези гласове от лагера на проевропейските сили без да има нужда от подкрепата на евроскептиците. Мнозина евродепутати останаха истински разочаровани от начина, по който тя бе номинирана: след тридневна среща в Брюксел, на която имаше доста разногласия, лидерите на ЕС избраха Фон дер Лайен на 2 юли, пренебрегвайки кандидатите, предложени от Европейския парламент. Европейската народна партия - дясната формация, към която принадлежи Фон дер Лайен и която е основната сила в Европарламента със 182 места - очаквано обеща, че ще гласува за нея. Социалистите (със 154 евродепутати) и либералите центристи от \"Обнови Европа\" (със 108 евродепутати) - формация, към която принадлежат и френските евродепутати привърженици на президента Еманюел Макрон - обаче до момента все още не са обещавали нищо. Иронията в случая е, че в лагера на социалдемократите именно сънародниците на Фон дер Лайен от Германската социалдемократическа партия (ГСДП) са най-твърдо против нейната кандидатура. И това е така, при все че Германия не е председателствала Европейската комисия от 52 години - германец е бил председател на ЕК само веднъж, при нейното създаване, с мандата на Валтер Халщайн от 1958 до 1967 г. Защо шансовете на Фон дер Лайен да оглави ЕК растат ГСДП (която има общо 16 евродепутати) освен това разпространи сред останалите европейски социалдемократически сили документ, в който обяснява защо според нея кандидатурата на Фон дер Лайен е нелегитимна и неподходяща. За момента нищо не е решено. Социалистите и либералите центристи ще вземат окончателното си решение след утрешното изслушване на 60-годишната Фон дер Лайен и нейните отговори в Европейския парламент, което открива пътя за всякакви договорки. Социалистите искат преди всичко Фон дер Лайен да им обещае да продължи в следващата Комисия политиката без отстъпки на холандеца социалист Франс Тимерманс по отношение на страните, които нарушават принципа на правовата държава - Унгария и Полша, които, например, не спазват принципа за независимост на съдебната власт. Тимерманс се очаква да остане заместник-председател на Комисията, както обеща Фон дер Лайен. Либералите центристи от своя страна настояват датчанката Маргрете Вестагер, която бе техният кандидат за председател на Комисията, да има същия ранг като Тимерманс в новата Комисия. Макар Зелените (със 74 евродепутати) и крайнолевите (Конфедеративна група на Европейската обединена левица - Северна зелена левица, с 41 евродепутати) вече да изключиха възможността да гласуват за Фон дер Лайен, евроскептиците все още не са взели окончателно решение. Сред тях, консерваторите и реформистите (с 62 евродепутати, сред които представителите на полската \"Право и справедливост\") обещаха да проявят прагматизъм в решението си. Консерватори умуват да подкрепят ли Фон дер Лайен Крайнодясната група \"Идентичност и демокрация\", със 73 членове, 28 от които от италианската \"Лига\", 22 от френския Национален сбор и 11 от германската \"Алтернатива за Германия\", заяви, че е малко вероятно да подкрепи Фон дер Лайен. При това тайно гласуване е възможно Фон дер Лайен да получи гласове от евроскептиците, които да компенсират тези на представителите на проевропейските сили, които не я подкрепят, признава европейски източник. Преди пет години християндемократът Юнкер бе избран в един доста по-малко фрагментиран Европейски парламент с 422 гласа \"за\" при 250 гласа против. Ако Фон дер Лайен събере \"под 400 гласа, това ще е доста слаб резултат\", твърди Морис, който припомня, че \"идеята след европейските избори беше да има председател на Европейската комисия, който да бъде подкрепен от четирите основни проевропейски сили\" (Европейската народна партия, социалистите, либералите и Зелените). В случай че германската министърка на отбраната се провали в Европейския парламент, ръководителите на ЕС ще трябва да номинират нов кандидат. Това ще е кризисен сценарий, който никой в ЕС не иска на фона на проблемите с Брекзит.   Урсула фон дер Лайен ще подаде в сряда оставка от поста министър на отбраната на Германия, независимо дали утре ще бъде одобрена или не от Европарламента за председател на Комисията. Това съобщи самата Фон дер Лайен в туитър. \n\t Две от политическите групи в ЕП - „Зелените“/Европейски свободен алианс (ЕСА) и Европейска обединена левица/Северна зелена левица (ЕОЛ/СЗЛ), вече обявиха, че няма да подкрепят германската кандидатка. Либералите ще вземат решението си утре, веднага след като дебатите с Урсула фон дер Лайен приключат около обяд. Социалистите ще дебатират позицията си тази вечер. И вероятно ще вземат решение чак утре привечер, непосредствено преди гласуването, насрочено за 18 часа местно (19 часа българско) време. Това научи Клуб Z от участници в заседанието на Прогресивния алианс на социалистите и демократите (СиД).  Левицата постави серия от изисквания пред Фон дер Лайен, много от които са на практика неизпълними. СиД дори искат започване още тази година на преговори с Албания и Северна Македония за членство в ЕС. За това обаче е необходимо съгласие на Европейския съвет. Либералите от „Обновете Европа“ (ОЕ) пък искат да има двама първи зам.-председатели на Еврокомисията, като тяхната кандидатка Маргрете Вестагер бъде равна по ранг и правомощия с Франс Тимерманс. Холандският социалист е засега единственият първи зам.-шеф на ЕК. Консерватори умуват да подкрепят ли Фон дер Лайен", "date": "2019.07.15", "title": "Часът на истината за Урсула  фон дер Лайен в Европейския  парламент"}
{"url": "https://clubz.bg/85452-nato_rusiq_da_se_vyrne_v_raketniq_dogovor_inache_shte_reagirame", "text": "Генералният секретар на НАТО Йенс Столтенберг заяви днес, че Русия ще носи отговорността за евентуалното разпадане на Договора за ракетите със среден и малък обсег и я призова да преразгледа законодателството си за напускането му в отговор на по-рано обявеното едностранно оттегляне на САЩ. В противен случай алиансът ще бъде принуден да приеме ответни мерки, посочи той, без да ги уточнява, но изключи разполагането на ракети от същия тип. През февруари т.г. САЩ обявиха, че до шест месеца (на 2 август т.г.) ще се оттеглят едностранно от ДРМСО, ако дотогава Русия не унищожи новите си ракети 9М729, които според тях нарушават договора. Москва твърди, че тези оръжия със среден обсег не нарушава ДРМСО и предприе законодателни стъпки също да прекрати участието в си в договора. В статията си Столтенберг посочва, че всички съюзници в НАТО са на страната на САЩ в спора. Той припомня, че Русия отначало е отричала съществуването на новата ракета, докато най-накрая го е признала. Генералният секретар на НАТО подчертава, че в Европа няма нови американски ракети, но има нови руски ракети.  САЩ все още строго спазват услонвията на договора и са провели поне 30 срещи с Русия с цел да го запазят, пише още Столтенберг. Генералният секретар припомня, че на последната си среща в Брюксел министрите на отбраната на алианса решиха, че \"НАТО ще реагира, ако Русия не започне да се съобразява с договора\" и че \"в нашия отговор ще бъдем, умерени, отбранителни и обединени\".", "date": "2019.07.15", "title": "НАТО: Русия да се върне в ракетния договор, иначе ще реагираме"}
{"url": "https://clubz.bg/85447-makron_pristiga_v_syrbiq_s_5_voenni_dogovora", "text": "Президентът на Франция Еманюел Макрон пристига на работна визита в Белград в понеделник, а по време на посещението му Сърбия и Франция ще подпишат 20 споразумения, пет от които в сферата на въоръжението и военното сътрудничество, предава сръбската редакция на портала „Спутник“. Заместник-министърът на отбраната на Сърбия, отговарящ за Сектора за материалните ресурси, Ненад Милорадович заяви пред обществената телевизия РТС, че Сърбия и Франция имат подписано споразумение за стратегическо партньорство и вече си сътрудничат, съобщава \"Фокус\". Той припомни за закупените от страната му вертолети „Еърбъс“. Преди две години френските производители са закупили стотици оптоелектронни устройства, а Милорадович посочва, че сътрудничеството се прилага за продукти от най-високо технологично ниво. Той съобщи, че ще бъдат подписани три меморандума за разбирателство и че те ще се отнасят до радарни и електронни системи, но също и за сътрудничество в производството и поддръжката на тези системи в Сърбия. Когато става въпрос за закупуване на нови оръжейни системи, Милорадович казва, че по-специално става дума за системата за противовъздушна отбрана \"Мистрал\", която според него е една от най-добрите в света. Планирано е тази система да бъде интегрирана в системата PASARS, което значително ще увеличи възможностите на армията на Сърбия. Милорадович подчертава, че това са най-новите технологии и че стратегическата цел е сръбските въоръжени сили да бъдат оборудвани с тях и, доколкото е възможно, да повиши възможностите им да реагират на съвременните заплахи. Той добавя, че наред с всичко това, приспособяването на сръбската индустрия ще й позволи да участва в световната технологична напревара.", "date": "2019.07.15", "title": "Макрон пристига в Сърбия с 5 военни договора"}
{"url": "https://clubz.bg/85336-metoo_ne_biva_da_se_prevryshta_v_lov_na_veshtici", "text": "Номинациите за може би най-престижните награди в американската телевизия - „Еми\", ще бъдат обявени утре. Наричани \"телевизионните \"Оскари”, те отличават най-добрата телевизионна продукция на малкия екран. Самата церемония ще се проведе след близо 2 месеца – на 22 септември 2019 г. За разлика от предишни години обаче през последната седмица медиите отвъд Океана се вълнуват не толкова кои ще бъдат номинираните сериали и шоута, а дали церемонията няма да падне жертва на движението #MeToo. Холивуд vs. Тери Гилиъм заради коментар за #MeeToo Причината е, че от Телевизионната академия на САЩ и от тв канала, притежаващ правата за излъчване на церемонията - Fox, все още не са обявили името на нейния водещия. В медийното пространство все повече се налага идеята, че наградите „Еми” може да последват примера на последните \"Оскари\" и да останат без \"конферансие\". И това за пореден път повдига въпроса дали движението #MeToo не оказва твърде голямо влияние върху различните форми на изкуство и дали прекалената толерантност всъщност не е започнала да се превръща в обществено лицемерие. Наградите „Еми” съществуват от 1949 г. През годините те си печелят славата на гарант за качество, тъй като „отсяват” най-стойностната продукция от телевизионната индустрия. С нарастването на влиянието на телевизията и появата на все по-разнообразна развлекателна продукция, призовете се разделят на два основни вида. „Еми” за дневните телевизионни предавания и „Еми” за телевизионно съдържание, излъчено в праймтайм. Наградите, предназначени за праймтайм продукциите включват спортни предавания, документални поредици, риалити формати и др. Самите отличия през годините променят своята концепция, но запазват високите си критерии за качество. Представяйки дългогодишната история на тези награди е разбираемо притеснението на американските медии дали те няма да се превърнат в жертва на някакви обществени движения. Робин Райт: Кевин Спейси заслужава втори шанс За опасенията има причина - тази година \"Оскарите\" нямаха водещ, след като актьорът Кевин Харт беше обвинен в хомофобски изказвания. \"Проблематични\" се оказаха и всички потенциални кандидати да го заместят пред микрофона. И още тогава американските медии изразиха притеснения дали обвиненията срещу определени знаменитости не се превръщат в \"лов на вещици\"? Движението започна като споделяне във виртуалното пространство от жертви на сексуален тормоз на работното място, докато не се превърна в една от най-ярките кампании, защитаващи правата на жените. #MeToo помете като лавина политици, обществени фигури, бизнесмени, медийни магнати, актьори, режисьори, сценаристи, продуценти и други знаменитости, доказвайки, че никой не е недосегаем и за жертвите е възможно да има справедливост. Много влиятелни дами от различни професионални области признаха, че нееднократно са били подлагани на сексуален тормоз и посочиха редица случаи на дискриминация спрямо тях. В резултат голяма част от законодателствата в Западна Европа включиха по-сериозни наказания за сексуалните посегателства и всякаква форма на тормоз на работното място. Известни знаменитости получиха ефективни присъди, а кариерите им бяха сринати със земята след поредица от разкрития за упражняването на сексуален тормоз. Едва ли има по емблематичен пример от Харви Уайнстийн. Разкритията, възможността за възмездие, обществената нетърпимост към сексуалното насилие спрямо жените са все положителни резултати от #MeToo. Обаче няколко години по-късно трябва да признаем, че и най-добрите намерения понякога могат да се изродят. Все повече известни лица надигат глас срещу движението, което според тях не просто отдавна е изгубило свята първоначална цел, а направо се е превърнало в „разчистване на лични сметки”. Харви Уайнстийн предложи $ 44 млн. обезщетение на жертвите си Истината е, че обвиненията на някони \"жертви\" могат да усъмнят и най-искрените поддръжници на #MeToo. Наскоро например една дама в САЩ е подала обвинение за това, че е чула как известен актьор разказва мръсен виц и се е почувствала лично засегната. В действителност подобни ситуации отклоняват вниманието от истинската тема на движението - а тя е сексуалният тормоз на работното място. И, когато с нея се злоупотребява, много жени ще продължават да бъдат дискриминирани, а на #MeToo все повече ще се гледа като на някаква отмъстителна акция. Най-негативно влияние например кампанията оказва върху различните форми на изкуство. Независимо дали става въпрос за картини, филми, песни или книги изкуството, в която и да е от неговите форми, въздейства на сетивата ни. Границата между \"позволено и непозволено\" в изкуството е толкова тънка, че често определянето ѝ никак не е лесно. Точно затова ограничаването на проявлението на изкуството от различни обществени движения и заклеймяването на неговите представители от различни движения е нож с две остриета. Да, за доказаните престъпления трябва да има съответстващи наказания, но не може заради няколко виновни цели гилдии да бъдат осъждани. Още повече от общество, което години наред съзнателно си е затваряло очите пред сексуалното насилие на работното място. В същото време то няма да намалее, защото съдът се занимава с обвинения, че някой е разказал мръсен виц в компания, а една от дамите се е почувствала обидена. Подобни обвинения вероятно ще имат точно обратния ефект - #MeToo все повече ще бъде принизявано до отмъстителна кампания, а истинските жертви на насилие отново няма да смеят да потърсят защита и справедливост, защото ще бъдат заклеймени, че разчистват лични сметки. Харви Уайнстийн - свободен под гаранция от 1 милион долара Проблемите трябва да се решават. Затова и колебанието дали да се назначи водещ на една от най-престижните церемонии в световната телевизионна индустрия е признак по-скоро на страх и малодушие да не се прекрачи граница, която току-виж обидила някого. Но както за сексуалните посегателства на работното място трябва да се говори в обществото, така неговият дневен ред не може да се подчинява на кампания, чието преекспониране има всички признаци, че ще върне проблема в изходна позиция. Кой точно ще повярва, че въобще става въпрос за жертви на насилие, ако резултатът от #MeToo е страх да се назначи водещ на церемония за телевизионни награди?! „Генерация Z“ – с подкрепата на „Америка за България“ Робин Райт: Кевин Спейси заслужава втори шанс Харви Уайнстийн предложи $ 44 млн. обезщетение на жертвите си Харви Уайнстийн - свободен под гаранция от 1 милион долара „Генерация Z“ – с подкрепата на „Америка за България“", "date": "2019.07.15", "title": "#MeToo не бива да се превръща в лов на вещици"}
{"url": "https://clubz.bg/85458-btk_se_jalva_ot_apple_v_rodnata_kzk", "text": "\"БТК\" ЕАД - чиято търговска марка е \"Vivacom\" - е подала жалба в Комисията за защита на конкуренцията (КЗК) срещу американския технологичен гигант \"Apple\". Документите са заведени днес в антимонополния орган, става ясно от сайта му. Към момента е ясно само, че КЗК е образувала производство по жалбата. Тя е с предмет \"забрана за злоупотреба с по-силна позиция при договаряне\".  \"Vivacom\" е мобилният оператор с най-голям оборот и печалба в България, но и единственият, който не предлага на клиентите си продукти с марката \"Apple\". По всяка вероятност това стои и в основата на претенциите към американската компания, производител на iPhone. В момента българската телекомуникационна компания е в процес на продажба. Неин мажоритарен акционер е бизнесменът Спас Русев. \"Файненшъл таймс\": Vivacom се продава В Закона за защита на конкуренцията \"забраната за злоупотреба с по-силна позиция при договаряне\" е описана в чл. 37а. Той гласи: При нарушение на разпоредбата, установено от КЗК, наказанието може да е имуществена санкция в размер до 10% от реализирания от съответната компания оборот от продажбата на продукта, предмет на нарушението за предходната година. Минималната санкция е 10 000 лв. При липса на реализиран оборот  КЗК налага имуществена санкция в размер от 10 000 до 50 000 лв, пише още в нормативния акт. ", "date": "2019.07.15", "title": "БТК се жалва от Apple в родната КЗК"}
{"url": "https://clubz.bg/85451-iker_kasiqs_poluchi_trenorski_post_v_porto", "text": "Икер Касияс, който наскоро претърпя операция на сърцето заради получен инфаркт на тренировка, прие треньорска роля в \"Порто\".  Световният и европейски шампион с Испания ще има нещо като севетническа функция по отношение на играчите. В официалното изявление на \"драконите\" по темата се казва, че на Икер се разчита да осъществява връзката между футболистите и треньорското ръководство и мениджмънта на клуба. Касияс започна тренировки два месеца след инфаркта Предполага се, че така ще бъде осъществен плавен преход до оттеглянето на вратаря от футбола. На този етап Касияс още е част от тима, той дори започна лятна подготовка, а в официалните информации се казва, че възстановяването му продължава. Касияс след сърдечната операция: Всичко е под контрол Междувременно босовете на \"Порто\" са разговаряли с ветерана и са го уверили, че искат да остане в клуба. Икер Касияс се присъедини към \"Порто\" през 2015 г., след като изигра 725 мача за 16 сезона в \"Реал\" (Мадрид). Той беше капитан на испанските национали по време на триумфите им на един Мондиал и две Европейски първенства. Касияс след сърдечната операция: Всичко е под контрол", "date": "2019.07.15", "title": "Икер Касияс получи треньорски пост в \"Порто\""}
{"url": "https://clubz.bg/85439-evgenij_dajnov_dramata_na_borisov_iska_diktatura_no_ne_moje_da_q_vyvede", "text": "Бойко Борисов иска да установи диктатура, но не може да го направи и затова управлението може да се разпадне във всяка секунда. Това казва политологът проф. Евгений Дайнов пред \"Фокус\". Според него от Европа ще дойде импулсът против това да се правят диктатури на европейска територия. И допълни, че ще бъде изумен и \"истински омаян\", ако правителството си изкара мандата. Според Дайнов хората във властта са си внушили, че ще бъдат в управлението много дълго време. \"Може би завинаги\". Той определи премахването на машинното гласуване като \"част от онази война, която една проста, непросветена, вулгарна и алчна власт води срещу хората, които не са като тях\" Според политолога хората във властта \"искат всички да станат като тях\". Според него \"Апартаментгейт\" не е \"голямата беля на ГЕРБ\". Според него ДПС се опитва да вземе максимално количество власт без да минава през парламентарни избори. Дайнов заяви, че \"Обединени патриоти\" отдавна не са обединени. Според него гласове в парламента, които да крепят мнозинството, ще се намерят дори ако \"последният така наречен патриот напусне\". И те ще дойдат от ДПС и \"Воля\". Според него управлението се задъхва, защото \"единственото, което прави, е да яде\" и \"започва да се дави\".", "date": "2019.07.15", "title": "Евгений Дайнов: Драмата на Борисов - иска диктатура, но не може да я въведе"}
{"url": "https://clubz.bg/85434-versiqta_na_hoteliera_izraelskite_turistki_bqha_agresivni_plyueha_obijdaha_i_nalitaha_na_boj", "text": "Хотелиерът, който преди дни се оказа в центъра на скандал с израелски туристки, твърди, че ситуацията е била извадена изцяло от контекста. Пред Нова тв управителят на хотел в \"Слънчев бряг\" Иван Тодоров обясни, че жените са били изключително агресивни. Според него скандалът се развил в рамките на час-час и половина. Като гостенките били нападателни, плюели по рецепционистката, обиждали и се нахвърлили върху него да го удрят. От хотела имало обаждане на 112, но полиция така и не дошла, твърди още Тодоров. Управител на хотел в Слънчев бряг нападна израелски туристки (ВИДЕО) Преди дни той \"се прочу\" в Израел с клип, пуснат от медиите в страната, в който се вижда как хотелиерът се опитва да ритне туристка. Проблемът възникнал, когато израелските туристки, които пристигнали в 11 ч в хотела, поискали да бъдат настанени веднага. Правилата на хотела обаче предвиждат това да стане след 14 ч, за да има време стаите да бъдат почистени. Оттук започнал и грандиозен, според описанието на Тодоров, скандал. Днес той се извини на всички, като призна, че въпреки обстоятелствата е позволил на емоциите да вземат връх над професионализма му. Ето и версията на хотелиера за случилото се, което беше описано от израелските медии като \"кошмари в Бургас\". Той показа и декларация - според него туристките собственоръчно са написали, че повече няма да буйстват и да създават проблеми в хотела. Всички видеозапаси са предадени в полицията. Хотелиерът обяви, че съжалява за ритника.  Старши камериерката Айше също е присъствала на скандала. Тя заяви, че досега не се е случвало да имат толкова агресивни гости.", "date": "2019.07.15", "title": "Версията на хотелиера: Израелските туристки бяха агресивни, плюеха, обиждаха и налитаха на бой "}
{"url": "https://clubz.bg/85440-tereza_mej_tancuva_kym_izhoda_na_dauning_strijt_10_video", "text": "Британската премиерка Тереза Мей бе заснета как танцува на хитовете на ABBA Dancing Queen и Mamma Mia по време на фестивала \"Хенли\", след като Великобритания спечели Световната титла по крикет. На видеото се вижда как лидерката на Великобритания се раздвижва под ритмите на шведския квартет заедно със съпруга си и други мъже. Мей, чието управление бе доведено до безславен край след провалите на преговорите за \"Брекзит\", често се опитва да разведри имиджа си като танцува на публични места. И Мей все така си танцува из Африка (ВИДЕО) За последно тя разкърши снага миналата година заедно с ученици от Южна Африка. След това със странна механична танцувална походка излезе на сцената на конференция на Консервативната партия. Разбира се, под звуците на Dancing Queen.", "date": "2019.07.15", "title": "Тереза Мей танцува към изхода на \"Даунинг стрийт\" 10 (ВИДЕО)"}
{"url": "https://clubz.bg/85443-danail_kirilov_poiska_intenzivna_pravna_vyzmojnost_da_ne_spazi_zakona", "text": "Правосъдният министър Данаил Кирилов изненада членовете на ВСС и публиката днес, като поиска да постави \"чисто процедурно въпроса за тълкуване и съответно за съобразяване\" на Закона за съдебната власт, който го задължава да ръководи (когато присъства) заседенията на Съвета. Докато той говореше, на монитора се видя, че главният прокурор Сотир Цацаров сякаш умислено се е хванал за главата. Истината е, че чл. 32 от Закона за съдебната власт гласи: Реалността е, че министърът винаги досега е можел свободно да се изказва - само не може да гласува. Кирилов обаче обоснова разбирането си \"с оглед принципа, че комуто е разрешено по-голямото, му е разрешено и по-малкото\". В последващите изказвания го \"отрязаха\" и тримата големи:  Главният прокурор Сотир Цацаров каза, \"че не може да разбере логиката\" и че в никой случай така написан, законът не го лишава от възможност да изказва становища. И че му се струва \"нелогично да присъства\" министърът, а друг да води. Председателят на ВКС Лозан Панов му напомни, че в закона ясно е разписано кой кога води и в чие отсъствие кой го заменя. Той даде пример, че същото би било заседанията на прокурорската и съдийската колегии да се ръководят от друг, докато Цацаров или той присъстват. И председателят на ВАС Георги Чолаков \"продължи, където свърши\" Панов - че е \"някак странно\" друг да води. Кирилов сякаш бе разочарован, че не \"дописаха\" закона: Иначе с пълно единодушие на днешното заседание Пленумът на ВСС официално откри процедурата за избор на нов главен прокурор. Сега следват 4 заседания за издигане на кандидатури, а финалното гласуване е определено за 24 октомври. На нарочен брифинг след краткото заседание Боян Магдалинчев за пореден път изрази мнението си - че ако няма достатъчно добър кандидат, не го е страх избор да няма: Тогава би стартирала нова процедура от \"нулата\".", "date": "2019.07.15", "title": "Данаил Кирилов поиска \"интензивна правна възможност\" да не спази закона"}
{"url": "https://clubz.bg/85444-kitaj_shte_prekratqva_vryzkite_si_s_amerikanski_kompanii_koito_prodavat_oryjie_na_tajvan", "text": "Китайското правителство и държавните компании ще прекратят бизнес отношенията си с американските компании, които ще продават оръжие на Тайван, предаде Ройтерс, цитирайки външното министерство на Китай. Пекин твърди, че Република Китай никога не е отхвърляла възможността чрез употребата на сила да мине под контрола на КНР. В същото време комунистическата страна често определя Тайван за най-чувствителния въпрос в отношенията ѝ със Съединените щати. Китай предупреди САЩ да не продават оръжие на Тайван Миналата седмица Пентагона обяви, че Държавният департамент на САЩ е одобрил продажбата на оръжие на Тайван, която се равнява на 2,2 милиарда долара и представлява - 108 танка \"Ейбрамс\" и 250 ракети \"Стингър\", като те са произвеждани съответно от компаниите \"Дженерал Дайнамикс\" и \"Рейтиън\".  Говорителят на външното министерство на Китай Гън Шуан заяви, че продажбата на оръжие е нарушение на международното право и нарушава китайските суверенитет и национална сигурност. В неделя официалният вестник на Китайската комунистическа партия публикува статия в профила си в WeChat, където изброи американски компании, срещу които могат да бъдат наложени санкции. Сред тях бяха \"Хъниуел Интернешънъл\", която произвежда двигателите на танковете \"Ейбрамс\" и производителката на частни самолети - \"Гълфстрийм Аероспейс\", чийто собственик е \"Дженерал Дайнамикс\". Китай е важен пазар и за двете фирми. САЩ и Китай - предстои дълъг път Отношенията между Китай и САЩ са обтегнати поради изтощителната търговска война, през като Пекин и Вашингтон взаимно си вдигат митата. Това не е първият път, в който КНР е заплашвала, че ще наложи санкции срещу американски компании, които продават оръжие на Тайван. Пекин е обявявала подобни намерения поне на два пъти - през 2010 и 2015 г., но не е ясно дали след това е налагал санкции. Въпреки че отношенията между Вашингон и Тайпе са неофициални, САЩ са задължени по закон да подпомагат Тайван при отбраната и да бъдат най-големият снабдител на оръжие, въпреки че Франция в миналото е продавала военни кораби и бойни самолети на острова. Китай не се отказва да присъедини Тайван със сила Китай също е ядосана на Щатите за това, че са приели на посещение президентката на Тайван Цай Ин-уен по време визитата ѝ при дипломатически съюзници на Карибите. Тя ще посети САЩ отново в края на пътуването си тази седмица.  САЩ и Китай - предстои дълъг път Китай не се отказва да присъедини Тайван със сила", "date": "2019.07.15", "title": "Китай ще прекратява връзките си с американски компании, които продават оръжие на Тайван"}
{"url": "https://clubz.bg/85457-poredniqt_politicheski_kalambur", "text": "Новите предложения за промени в здравната система, представени в понеделник от министър Кирил Ананиев, нямат да решат проблемите в здравеопазването. Те бяха посрещнати скептично от представители на лекарския съюз, пациентските организации и дори застрахователите. Предлаганите промени предвиждат демонополизация на Здравната каса и въвеждане на частни здравни фондове при запазване на вноската от 8 на сто. Новият проект за здравна реформа. Какво предлага сега Кирил Ананиев Според Мими Виткова от Асоциацията на частните застрахователни фондове най-големият проблем е, че ще бъде въведена осреднена вноска, което ще намали парите в здравеопазването. Вноската остава 8 на сто, а от тези пари ще се вземат средствата за национален гаранционен фонд, отбелязва изпълнителният директор на здравноосигурителния фонд \"Доверие\". Акцентът трябва да е върху увеличаването на публичните разходи за здравеопазването и намаляването на частните, които са най-високи в Европа. 50% от общите разходи за здравеопазване в България са от джоба на болния. В Европа този процент е 15%, отбеляза още тя. Проект на здравното министерство: край на монопола на държавната Здравна каса Според председателя на Българския лекарски съюз д-р Иван Маджаров трябва да има рамкови цени на дейностите в основния здравен пакет, в противен случай може да се наложи той да бъде оптимизиран: За Иван Димитров от Български пациентски форум новите предложения са \"поредният политически каламбур\". Политиците имат интерес от хаос в здравеопазването, смята още той. Скептична се оказа и Мая Манолова, която изрази опасения, че предлаганите промени могат да оскъпят здравеопазването. Проект на здравното министерство: край на монопола на държавната Здравна каса", "date": "2019.07.15", "title": "\"Поредният политически каламбур\""}
{"url": "https://clubz.bg/85453-obviniha_ruski_uchen_v_dyrjavna_izmqna", "text": "Руски учен, който преди няколко месеца привлече вниманието на медиите с твърдението си, че съветските сателити с ядрено гориво са сериозна заплаха в космоса, бе арестуван днес за държавна измяна, предаде ДПА. Московски съд наложи на Сергей Мешчеряков мярка за неотклонение домашен арест във връзка с обвинение за държавна измяна, по което той може да бъде осъден на 20 години затвор. \n\tМешчеряков е служител на Централния научно-изследователски институт по машиностроене към руската космическа агенция Роскосмос. Подробности по неговия случай все още не са разкрити. Полша арестува Марек В. - предполагаем руски шпионин По-рано бяха арестувани двама други служители на същия институт. Това са ръководителят на отдела, в който е работил Мешчеряков, Роман Ковальов, и 75-годишният служител Виктор Кудрявцев, припомня ТАСС. Срещу Кудрявцев е повдигнато обвинение, че предавал засекретена информация на белгийския институт по хидродинамика \"Фон Карман\", с който си е сътрудничил Централният научно-изследователски институт по машиностроене по силата на споразумение на правителствено ниво, каза източник на агенцията, пише БТА. ", "date": "2019.07.15", "title": "Обвиниха руски учен в държавна измяна"}
{"url": "https://clubz.bg/85455-fandykova_vyzrajdame_mineralnite_bani_na_sofiq_snimki", "text": "Това пише в свой статус във фейсбук профила си столичната кметица Йорданка Фандъкова. Тя прилага и 10 снимки. От думите й става ясно още, че са осигурени 20 млн. лв. за реставрация на банята в Банкя, на тази в кв. \"Овча купел и за изграждането на първия общински аквапарк в минерална вода на 25 дка към новия парк \"Възраждане\". Планира се и строителство на 25-метров басейн за плуване на ниво - минус 1.  ", "date": "2019.07.15", "title": "Фандъкова: Възраждаме минералните бани на София (СНИМКИ)"}
{"url": "https://clubz.bg/85436-shte_ima_li_zelenski_i_parlamentarno_mnozinstvo", "text": "Украинският президент Володимир Зеленски е в позиция да си осигури подкрепа в парламента на предсрочните избори в неделя, след като популярният новак в политиката разпусна законодателното събрание още щом встъпи в длъжност преди два месеца.  Четиридесет и една годишният актьор и комедиант Зеленски стана известен през последните години с ролята си на въображаем президент в популярния телевизионен сериал \"Слуга на народа\". Той спечели убедително балотажа на президентските избори с около три четвърти от гласовете. Неговата политическа партия, наречена също \"Слуга на народа\", е подкрепяна от близо половината (47 на сто) от украинците, възнамеряващи да гласуват, сочи изследване от миналата седмица на независимата социологическа група \"Рейтинг\".  Зеленски позиционира себе си като алтернатива на политически елит, който отдавна се бори с корупцията, и по време на предизборната си кампания заявяваше, че \"ще разруши системата\".  Зеленски покани Путин на среща за Крим и Донбас (ВИДЕО) Като новак в политиката той трябваше да си съперничи с парламента, контролиран от привърженици на предишното ръководство на страната. Броени дни след встъпването си в длъжност през май Зеленски издаде указ за разпускане на законодателното събрание и произвеждане на нови избори.  Той се мотивира, че украинците имат \"крайно ниско доверие\" в настоящия парламент, и увери, че има конституционното право да го разпусне, защото на практика от години няма управляваща коалиция. Конституционният съд на Украйна потвърди, че указът му е законен.  Зеленски \"несъмнено се нуждае да получи на тези избори президентско мнозинство, пропрезидентско правителство и премиер\", каза политологът Вадим Карасьов, директор на украинския Институт за глобални стратегии. Карасьов предположи, че изборите ще доведат до създаване на коалиционно правителство между \"Слуга на народа\", прозападната партия \"Глас\" и вероятно партията \"Отечество\" на бившия премиер Юлия Тимошенко.  Зеленски защитава решението си да разпусне парламента Според проучването от миналата седмица втори по популярност с 11 процента е политически съюз, смятан за близък до Кремъл. Лидерът на съюза \"Опозиционна платформа - За живот\" Виктор Медведчук се срещна с руския премиер Дмитрий Медведев миналата седмица в Москва.  Медведев похвали Медведчук за усилията му да посредничи между двете страни, чиито отношения се влошиха през последните години до най-ниската си точка в историята на фона на тлеещия конфликт край общата им граница. По данни на ООН около 13 хиляди души са били убити в конфликта в Източна Украйна, избухнал през 2014 г. Украйна обвинява Русия, че е нахлула в източните й региони; Русия отрича пряка намеса и представя себе си само като посредник на проруските сепаратисти.  Зеленски обяви решаването на конфликта за свой водещ приоритет и наскоро предложи продължаване на мирните преговори с руския президент Владимир Путин, който каза, че е готов за такива преговори след изборите.  \"Заради нейната проруска позиция\" е малко вероятно партията на Медведчук да бъде приета в управляваща коалиция, каза Фесенко в коментар по електронната поща. Не се очаква, добави той, изборите да доведат до някаква кардинална промяна в отношенията между Украйна и Русия, пише БТА. Зеленски защитава решението си да разпусне парламента", "date": "2019.07.15", "title": "Ще има ли Зеленски и парламентарно мнозинство?"}
{"url": "https://clubz.bg/85448-tymnokoja_jena_e_agent_007_v_noviq_film_za_djejms_bond", "text": "Това е най-новата спекулация от страна на „Дейли Мейл”. Но, както и да изглежда на пръв поглед тази новина, тя е изненадата, която може да се очаква от режисьора Кари Фукунага  и сценаристката Фийби Уолър-Бридж  , за да направят петия и последен Бонд филм на Даниел Крейг актуален и незабравим. Тъмнокожата британска актриса Лашана Линч ще бъде агент 007 в предстоящия филм за Джеймс Бонд. А в ролята на Джеймс Бонд все пак влиза Даниъл Крейг, пише филмовият сайт „Индиуайър”. Ирански сериал ала \"Джеймс Бонд\". Как Техеран пробва да напудри имиджа на тайните си служби  По-рано бе съобщено, че Линч   ще играе Номи – агент на MI6, която следи пенсионирания Джеймс Бонд в Ямайка, докато неговият приятел от ЦРУ Феликс Лайтър   се опитва да го наеме за една последна мисия. От Бонд се иска да спаси отвлечен учен, за когото се подозира, че участва в измама с генно инженерство, организирана от злодея Рами Малик. Има слухове и за предполагаемо завръщане на Кристоф Валц в ролята на суперзлодея Блофелд в сцена, сякаш извадена от „Мълчанието на агнетата” – героинята на Леа Сейду го посещава в затвора в опит да измъкне ценна информация от него. Бонд. Джеймс Бонд. Женен или ерген? Радикалната идея, че Номи ще получи легендарния кодов номер на Бонд в предстоящия филм, вече предизвиква вълнения и противоречия. Досега не се е случвало друг агент да носи този номер  . Но може би пенсионирането е достатъчна причина МИ6 да прехвърли агентския номер 007 на Номи? Някои неща обаче не се променят никога – и едно от тях е, че винаги верният на себе си Бонд ще се опита да съблазни новата 007. Несъмнено това отваря нови любопитни възможности пред Бонд за взаимодействие със собствения му номер – в лицето на красива черна жена, която е умна, способна, а и сигурно не по-малко смъртоносна от него. Сценаристката Фийби Уолър-Бридж определено е имала много възможности да съчетава странното си чувство за хумор с психологически дълбочини и ирония. Що се отнася до въпроса, с който започва текстът в „Дейли мейл” – възможно ли е да видим в ролята на Бонд тъмнокож актьор или жена, или може би и двете – той остава за по-следващия филм: „Бонд 26”. Новият филм за Бонд излиза през април 2020 г. Бонд. Джеймс Бонд. Женен или ерген?", "date": "2019.07.15", "title": "Тъмнокожа жена е агент 007 в новия филм за Джеймс Бонд"}
{"url": "https://clubz.bg/85454-universitetyt_na_soros_poluchi_akreditaciq_v_avstriq", "text": "Централноевропейският университет (CEU) е получил акредитация в Австрия. Това обяви висшето частно учебно заведение, спонсорирано от американския милиардер Джордж Сорос. Акредитацията е за шест образователни програми. Две от тях са бакалавърски - \"Култура, политика и общество\" и \"Философия, политика и икономика\". Магистърските програми са в дисциплините \"Международни обществени въпроси\", \"Публична политика\", \"Изследвания на жените и половете\" и \"Природни науки, политика и управление\".  Унгария отхвърли претенциите на университета на Сорос Решението е одобрено от министъра на образованието в Австрия Ирис Раускала. От думите му става ясно, че това ще е 16-ият частен университет в страната. И допълва:  , казва на свой ред ректорът Майкъл Игнатиеф. Централноевропейският университет ли е следваща мишена на Орбан Централноевропейският университет взе решение да се премести във Виена през декември 2018 г., след като унгарското правителство на Виктор Орбав отказа да разреши записване на нови студенти за акредитираните от САЩ степени в Унгария от 1 януари 2019 г.  Целенасочените усилия на правителството на Орбан да прогони висшето учебно заведение от Будапеща в крайна сметка се увенчаха с успех. ЦЕУ направи много опити да остане в Унгария, където университетът съществува от повече от 25 години. В Будапеща имаше и поредица многохилядни митинги в негова защита, много световни учени се обявиха в защита на неговата академична свобода. През 2019-2020 г. студентите първа година ще започнат обучението си във Виена и ще получат американски дипломи. Вече записаните студенти ще останат в Будапеща и ще довършат там обучението си. Университетът, чийто основател е милиардерът филантроп Джордж Сорос, е създаден през 1991 г. Проблемите на висшето учебно заведение започнаха през април 2017 г. Унгарският премиер Виктор Орбан обвини Сорос, че подстрекава към миграция в Европа и се опитва да влияе на унгарската политика, оказвайки подкрепа на неправителствени организации като \"Трансперънси интернешънъл\" и Унгарския хелзинкски комитет. Централноевропейският университет ли е следваща мишена на Орбан", "date": "2019.07.15", "title": "Университетът на Сорос получи акредитация в Австрия"}
{"url": "https://clubz.bg/85442-noviqt_proekt_za_zdravna_reforma_kakvo_predlaga_sega_kiril_ananiev", "text": "НЗОК да се конкурира с частни здравноосигурителни фондове и вече да не е монополист. Като се запази размерът на здравната вноска от 8 на сто. Цените на дейностите в основния пакет ще подлежат на договаряне между фондовете и изпълнителите на медицинска и дентална помощ. Министерството на здравеопазването заедно със съсловните организации ще определят основния пакет здравни дейност, които ще се покриват от вноската. Изискването за здравен фонд ще е той да представлява минимум 500 хил. души Това предвижда проект на нов здравен модел, представен в понеделник по време на национална кръгла маса от министъра на здравеопазването Кирил Ананиев. Проект на здравното министерство: край на монопола на държавната Здравна каса НАП събира вноските на всички здравноосигурени лица – запазва настоящите си функции и правомощия. Запазва се размерът на з Лицата   - НЗОК или друг фонд. Лицата, които в рамките на определения период не изберат друг фонд, остават в НЗОК. Моделът стартира от определена  .  . Записването ще е напълно доброволно. Лицата ще могат да сменят фонда не по-често от веднъж годишно. Средствата от здравни вноски ежемесечно ще се разпределят към здравните фондове от НАП.  . Няма да има значение кой е платецът на вноската и за чия сметка се осигуряват лицата. Всеки фонд ще получи еднакъв осреднен размер средства за едно лице, разликата ще е единствено в броя записани лица. Преводите от НАП се извършват непосредствено след постъпване на вноските на месечна база. По този начин управлението на ресурса се прехвърля върху фонда. Средствата ще се използват за здравноосигурителни плащания. Цели, които си поставяме за тях: Да имат достъп до спешна медицинска помощ; Да имат достъп до планова медицинска помощ, дентална помощ и лекарства на територията на страната; Да имат право на избор кой да управлява здравните им вноски; Да имат право на избор за вида и обхвата на услугите, които ще получат, право на избор за лечебните заведения, в които ще се лекуват; Да имат гарантирана качествена медицинска помощ. а. Дружествата ще се конкурират равнопоставено.  , които ще се покриват от задължителната здравна вноска от 8 %. МЗ, съвместно с пациентски организации, местните власти, съсловни организации, синдикати, работодатели, ще предприеме действия за оптимизиране и преструктуриране на здравната система предвид демографски обстоятелства, потребности от дейности и наличие на кадри, ще определя параметрите на Националната здравна карта. МЗ ще изпълнява настоящите си правомощия по регистриране и лицензиране на лечебните заведения и по формиране на лекарствената политика. МЗ ще провежда ЦОП за лекарства и медицински изделия в болниците. МЗ ще определя медицинските стандарти, контролa върху медицинските дейности и тяхното качество чрез създадената ИАМН. Ще координира политиката по специализациите и обучението на кадри. Съсловните организации ще изготвят правилата за добра медицинска практика и продължаващото обучение.  на медицинска и дентална помощ. . За някои дейности МЗ може да определя пределни цени, съгласувано със съсловните организации. Лечебните заведения ще формират цени за дейностите извън основния пакет, като същите ще се покриват от доброволното здравно осигуряване или чрез плащания в брой от пациентите. Фондовете ще се конкурират за вида и обхвата на тези дейности и пациентите ще могат да избират фондове на базата на сключените от тях договори с изпълнители на услуги. МЗ ще изгради и поддържа Националната здравна информационна система, ще определя общите правила за отчетност в системата и за поддържане на база данни. Право на избор на пациента за фонд и на лечебни заведения. Конкуренция сред осигурителите. По-добро качество на дейностите и постигнат резултат от лечението. По-добър контрол върху системата – пациенти чрез изискванията, които ще има към осигурителите, фондовете – за по-високо качество на работа на договорните партньори, МЗ чрез своите структури, изпълнители на медицинска помощ – съпоставяйки различните фондове. Подобряване на профилактиката и превенцията – по-високи изисквания за резултатите от тези дейности. Дали държавата ще плаща по-високи здравни вноски за групите, които осигурява, ще се реши с бюджетната процедура за 2020 година. Това каза пред журналисти министърът на здравеопазването Кирил Ананиев след национална кръгла маса, на която представи проект на нов здравноосигурителен модел.  Най-сложният въпрос, изискващ време, е остойностяването на клиничните пътеки, каза още той. За да се осъществи остойностяването е нужно да се приложат новите медицински стандарти, правилата за добра медицинска практика. Трябва и да се наблюдава преструктурирането на лечебните заведения, допълни министър Ананиев. Трябва да отговорим на всички поставени въпроси и до края на годината да финанализираме модела, каза още той. Той увери участниците във форума, че се работи по медицинските стандарти, по правилата за добра медицинска практика, алгоритмите на клиничните пътеки, верификацията на лекарствата, модернизацията на спешната помощ. Така ще отпаднат някои проблеми и ще имаме условия новият модел да влезе в сила, допълни той.", "date": "2019.07.15", "title": "Новият проект за здравна реформа. Какво предлага сега Кирил Ананиев"}
{"url": "https://clubz.bg/85445-djonsyn_obeshtava_svobodna_tyrgoviq_sys_sasht_resorniqt_ministyr_go_oprovergava", "text": "Борис Джонсън, кандидатът, фаворитът да последва Тереза Мей като британски премиер, обещава споразумение за свободна търговия със САЩ до месеци, ако управляващите консерватори го изберат на поста. Сегашният търговски министър Лиъм Фокс обаче твърди, че обещанието му е фалшиво. Джонсън иска да се срещне с американския президент Доналд Тръмп в рамките на първите два месеца, след като стане премиер на Великобритания, за да договори търговска сделка пост-Брекзит, съобщи в. \"Таймс\" в неделния си брой, цитиран от БТА. Вестникът се позова на приближен на Джонсън. Според изданието бившият външен министър и кмет на Лондон е готов да замине за САЩ възможно най-скоро, ако стане премиер, за да осигури ограничено споразумение преди крайния срок за Брекзит на 31 октомври, предаде Ройтерс, цитирана от българската агенция.  Европейският съюз има изключителна компетентност в областта на търговията. Това означава, че никоя от членуващите в него държави не може да води двустранни търговски преговори с трети страни, докато членува в съюза. Т.е. Великобритания не може законно да преговаря по никакви търговски въпроси, докато все още е в ЕС. Още не е ясно точно кога и дали изобщо Обединеното кралство ще напусне ЕС. В досегашните гласувания по въпроса Камарата на общините забрани напускането без споразумение. Консерваторите трябва да посочат бъдещия си лидер с гласуване до 23 юли. ЕС даде срок на Великобритания за го напусне до 31 октомври т.г. със или без споразумение. Той отказа да променя сегашното, което подписа с Мей и което британският парламент три пъти отхвърли.  Сегашният британски министър на търговията Лиъм Фокс каза днес пред Би Би Си, че обещанията на Джонсън противоречат на европейското законодателство. Фокс беше скептичен и към обещанието на Джонсън, че ще накара американците да спазват британските стандарти за храните, които отговарят на европейските и следователно ограничават вноса на месо третирано с хормони и генномодифицирани организми. Според Фокс Вашингтон ще откаже да преговаря, ако Лондон сам поиска земеделските продукти да бъдат изключени от обсега на евентуално бъдещо споразумение.", "date": "2019.07.15", "title": "Джонсън обещава свободна търговия със САЩ. Ресорният министър го опровергава "}
{"url": "https://clubz.bg/85422-4_pyti_skok_na_byudjetniq_deficit_zaradi_sdelkata_za_f_16", "text": "Увеличение на планирания бюджетен дефицит за 2019 г. от 0,5 на 2% и емитиране на нов държавен дълг гласува днес Министерския съвет с предложение за актуализация на държавния бюджет за годината. Причината е необходимостта България да плати за покупката на нови 8 самолета F-16 за Военновъздушните сили накуп. Сумата според постигнатия договор със САЩ и компанията производител ва изтребителите \"Локхийд Мартин\" е 1,2 млрд. долара.  САЩ са отстъпили от цената за F-16 - от 1,6 млрд. долара на 1,2 млрд. долара Договорите със САЩ бяха одобрени миналата седмица в сряда, а в четвъртък вицепремиерът и министър на отбраната Красимир Каракачанов ги подписа. Те обаече трябва да минат и през ратификация от Народното събрание. Очаква се това да стане заедно с предложението за актуализация на бюджета, което също трябва да бъде одобрено от депутатите, за да стане факт.  Министърът на финансите Владислав Горанов увери през миналата седмица, че плащането за изтребители няма да възпрепятства работата по другите два проекта за модернизация на армията. Става дума за инвестиционните проекти за купуване на бронирани и транспортни машини за сухопътните войски, и за два кораба за военноморските сили. Правителството реши: купуваме осем F-16 за 1,251 млрд. долара  В края на юни правителството вече емитира вътрешен дълг от 300 млн. лв., но финансово министерство заяви, че това решение не е пряко свързано със сделката с \"Локхийд Мартин\". Сега се очаква емитиране на още 200 млн. лв дълг с 20-годишен падеж. Държавата емитира нов дълг заради самолетите F-16 Той смята, че \"това няма да засегне останалите сфери\". След заседанието на правителството обаче зам.-министърът на отбраната Атанас Запрянов обяви на нарочен брифинг, че в сделката . \"Искам да обявя, че по предложение на министъра на отбраната днес на извънредно заседание Министерски съвет прие подписаните от него съгласно дадения му мандат четири договора за доставка на пакет многоцелеви изтребител F-16 блок 70 със съответното въоръжение и системи за управление и с това Министерски съвет стартира процедурата по ратификация на договорите - каза Запрянов, цитиран от \"Фокус\". - Предстои договорите да бъдат изпратени в Народното събрание и да бъде организирано тяхното разглеждане в експертните комисии и след това приемане в зала.“ В рамките на 4 документа ще бъдат изпълнени всички изисквания по доставянето на пакет на система F-16 блок 70 с необходимото оборудване за обучение и въоръжение. Самолетите са многофункционални, като 6 от тях са едноместни, а 2 са двуместни. В цената е включено и наземното оборудване. Физическата доставка на техниката се очаква да бъде през 2023 г. Плащането ще се осъществи накуп. Запрянов допълни още, че в МО се надяват до края на годината да бъде сключен договорът за закупуване на два кораба за модернизацията на Военноморските сили на страната. Правителството реши: купуваме осем F-16 за 1,251 млрд. долара  Държавата емитира нов дълг заради самолетите F-16", "date": "2019.07.15", "title": "4 пъти скок на бюджетния дефицит заради сделката за F-16"}
{"url": "https://clubz.bg/85435-zapochva_novata_igra_na_sp_%E2%80%9Eklub_z%E2%80%9D", "text": "Новият брой на списание „Клуб Z“ е на пазара от тази седмица. Можете да го намерите и в удобния   на сайта ни на хартия или PDF. По традиция списанието пристига при вас с нашата поредна игра. Голяма награда е осигурена от нашия партньор издателството за българска литература  . Има ли по-добър подарък от книга? Едва ли. Участвайте в играта и може да спечелите „Задругата“ от Добри Божилов. Правила на играта, за да участвате в жребия за нашите награди: Продължителност: Награди: Печелившите ще бъдат изтеглени на 15 август 2019 г., а имената им ще бъдат публикувани на нашите страници във Facebook и в сайта www.clubz.bg. Успех!", "date": "2019.07.15", "title": "Започва новата игра на сп. „Клуб Z”"}
{"url": "https://clubz.bg/85432-282_dushi_bqha_zadyrjani_sled_sblysyci_vyv_franciq", "text": "Общо 282 души са били задържани снощи във Франция при сблъсъци в няколко града, след като Алжир се класира за финала на Купата на Африка, след като победи Нигерия на полуфинала, съобщи днес френското вътрешно министерство, предаде Франс прес, цитирана от БТА. Арестите са свързани и с изстъпления на тържествата по случай френския национален празник - 14 юли, уточниха от министерството на вътрешните работи. В предварителния арест остават 249 души. Технологии завладяха празника на Франция Хиляди фенове на алжирския отбор излязоха по улиците във Франция, за да отпразнуват класирането за финала за Купата на Африка. Сцените на ликуване обаче отстъпиха място на напрежение и инциденти през нощта в Марсилия, Париж и Лион. В столицата имаше сблъсъци между запалянковци и органите на реда на централния булевард \"Шанз-Елизе\". В късните часове са били задържани 50 души, а 202 - за опасно шофиране, посочи полицейската префектура. Бразилия не иска мигранти, \"за да не стане като Франция\" В Лион бяха подпалени десетки автомобили, а в Марсилия сблъсъците с полицията продължиха до късно през нощта. Френският вътрешен министър Кристоф Кастанер поздрави тази сутрин в изявление в Туитър   за      В четвъртък многолюдни празненства на футболни запалянковци, които се радваха на победата на Алжир на четвъртфинала за Купата на Африка, бяха опетнени от инциденти, определени от френското правителство като неприемливи, особено в района на \"Шанз-Елизе\", където имаше разбити и ограбени магазини, припомня АФП. Бразилия не иска мигранти, \"за да не стане като Франция\"", "date": "2019.07.15", "title": "282 души бяха задържани след сблъсъци във Франция"}
{"url": "https://clubz.bg/85433-vijte_koj_pobedi_v_igrata_na_sp_%E2%80%9Eklub_z%E2%80%9C", "text": "Вече са ясни победителите в играта на списание „Клуб Z“. През май голямата награда бе осигурена от издателство   – романът „Задругата“ от Добри Божилов. ​Ето и кои са победителите: За да получат наградите си, късметлиите, които спечелиха, е достатъчно да изпратят съобщение във Facebook страницата на  или на   в рамките на 30 дни след обявяването им. Оставете ни телефон, за да се свържем с вас, или направо ни напишете адреса си, за да ви изпратим наградата. Допълнителна информация може да бъде получена на телефон 02/4 055 055, или на e-mail: office@clubz.bg. Честито на победителите! А на останалите – късмет със следващата ни корица. Играта започва днес!", "date": "2019.07.15", "title": "Вижте кой победи в играта на сп. „Клуб Z“"}
{"url": "https://clubz.bg/85430-grigor_dimitrov_e_vyn_ot_top_50", "text": "Григор Димитров излезе от топ 50 на световната ранглиста на ATP. Днес първата ни ракета заема 52-ра позиция - преди седмица той беше №49. Това е най-лошото класиране на Димитров от близо седем години насам. През октомври 2012 г. той е бил под №55. Григор отпадна в първия кръг на \"Уимбълдън\" след обрат срещу французина Корентин Муте. В челото при мъжете няма промяна - води Новак Джокович, следван от Рафаел Надал и Роджър Федерер. Кевин Андерсън излезе от топ 10, а там вече е руснакът Данийл Мадведев (№10). \"Когато публиката скандираше Роджър, аз чувах Новак\" За Григор Димитров предстои участие на турнира от ATP 250 в Атланта.", "date": "2019.07.15", "title": "Григор Димитров е вън от топ 50"}
{"url": "https://clubz.bg/85437-sydyt_bulgartransgaz_ne_moje_da_smeni_stroitelq_na_turski_potok", "text": "Окончателно: искането на държавната компания \"Булгартрансгаз\" да подпише предварително договор с подменения строител на газопреносната система от турската до сръбската граница, или т.нар. българска отсечка на \"Турски поток\", е отменено. Това става ясно от   (ВАС), което потвърждава действията на Комисията по защита на конкуренцията (ВАС) по казуса. А той накратко е следният: \"Булгартрансгаз\" през април първоначално посочи за изпълнител на проекта на стойност близо 3 млрд. лв. саудитската компания \"Аркад\". В последствие обаче отказа да сключи договор с победителя в обществената поръчка и поиска проектът да се изпълнява от втория в класирането по време на търга -  обединение \"Газово развитие и разширение в България\". Караянчева в Москва: Да прекръстим \"Турски поток\" в България на \"Балкански\" КЗК не разреши на \"Булгартрансгаз\" да сключи договор с руския участник, преди да е ясна съдбата на самото решение за смяна на изпълнителя. Въпреки че мотивът на държавната компания да бърза с договор бе, че проектът е от \"особено важен държавен и обществен интерес\" и забавянето му може да причини \"значителна и трудно поправима вреда\". Последва обжалването пред съда, който е излязъл с определение в края на миналата седмица. А то забранява окончателно подписването на договор предварително. Изненада: жалба срещу търга за \"Турски поток\" от саудитците Въпросният консорциум, с който бе подменен първоначалният изпълнител \"Аркад\", се състои от италианските компании   и  , които са световноизвестни в строителството на газопроводи. Третата фирма в обединението с италианските гиганти обаче е интересна - става дума за   - клон България. Според информацията в Търговския регистър българският клон е основан в началото на януари 2019 г. и е с предмет на дейност \"Проектиране, техническо консултиране и строителство на газопровод в България и експлоатация и управление на този проект; b. Други инвестиционни и търговски сделки и дейности; и c. Всякакви други дейности, които не са забранени от закона\". Неин представител е руският гражданин Aндрей Владимирович Пархомчук. Компанията майка е регистрирана в Люксембург. Българският клон обаче изглежда специално създаден за търга на \"Булгартрансгаз\" с оглед на регистрацията. Андрей Владимирович Пархомчук -пък е свързан с руската компания \"Трубная металлургическая компания\" (ТМК) на Дмитрий Пумпянски.  Обрат: консорциумът с руска връзка ще строи \"Турски поток\" \"Комплишънс дивелъпмънт\" има клон и в Белград - в Сърбия \"Газпром\" ще строи газопровода от българската до унгарската граница като продължение на \"Турски поток\". \"Капитал\" пък разкри, че доскорошният директор на \"Комплишънс дивелъпмънт\" Владимир Шматович е заместник генералният директор по развитието на руската \"Тръбна металургична компания\" (ТМК) и член на борда на директорите на подразделението й за газови и петролни тръби IPSCO Tubulars Inc.  \"Булгартрансгаз\" е поела ангажимент пред \"Газпром\", че още от началото на 2020 г. ще осигури техническа възможност за пренос на определени количества природен газ в посока от Турция към Сърбия. Ако това не се случи, ще има значителни по размер негативни последици за държавното дружество. В същото време най-кратките срокове за изграждане на минимално необходимите части от газопровода, които ще позволят пренос на газ, са 250 дни. Това на практика означава, че дори строителството да започне още този месец, \"Булгартрансгаз\" няма как да изпълни договора си с \"Газпром\", припомня \"Капитал\". Предстои да се разбере каква ще е съдбата на самото решение на \"Булгартрансгаз\" за смяна на изпълнителя. Изненада: жалба срещу търга за \"Турски поток\" от саудитците Обрат: консорциумът с руска връзка ще строи \"Турски поток\"", "date": "2019.07.15", "title": "Съдът: \"Булгартрансгаз\" не може да смени строителя на \"Турски поток\""}
{"url": "https://clubz.bg/85426-kitaj_s_naj_nisyk_rastej_ot_27_godini", "text": "Икономическият растеж на Китай се е забавил до 6.2% във второто тримесечие на тази година, най-ниската му стойност от 27 години, предаде днес Ройтерс. Агенцията обяснява забавянето с намаляване на вътрешното и външното търсене на фона на увеличаващ се търговски натиск от САЩ. Новината не убягна на държавния глава на САЩ, който побърза да я оповести на последователите си в Twitter и да ги увери, че Щатите печелят милиарди от наложените мита. \n\t \n\t Растежът се е забавил спрямо 6,4 на сто през първите три месеца на годината, съобщи днес националната статистическа служба, цитирана от БТА.  Темпът все пак остава в границите на целите, определени от правителството за текущата година за растеж от поне 6 на сто. Данните обаче сочат, че втората по големина икономика в света е възпрепятствана от търговската си война със САЩ, отбелязва ДПА, цитирана от българската агенция.  Икономическото забавяне до голяма степен се дължи на застоя в производствения сектор, като строителството и потреблението остават силни, отбелязват експерти.  Продължилите с месеци преговори между Пекин и Вашингтон за намиране на решение за търговските им спорове неочаквано бяха спрени през май, когато американският президент Доналд Тръмп вдигна митата за вноса на китайски стоки на стойност 200 млрд. долара. Китай отвърна с по-високи мита за американски внос за 60 млрд. долара.  Тръмп и китайският президент Си Цзинпин миналия месец договориха примирие в търговската война. САЩ обещаха да се въздържат от налагане на нови тарифи и да вдигнат някои от ограниченията за китайския телекомуникационен гигант Хуавей (Huawei). Китайското промишлено производство е нараснало с 6,3 процента през юни спрямо предходната година, сочат публикувани днес официални данни. Показателят се повишава след 17-годишния минимум през май и надминава очакванията на пазарите, предаде Ройтерс, цитирана от БТА. \n\tАнализаторите, анкетирани от Ройтерс, прогнозираха растеж от 5,2 процента спрямо 5 процента през май. \n\tИнвестициите в дълготрайни активи през първата половина на годината са нараснали с 5,8 процента спрямо предходната година, се посочва в публикуваните данни на Националната статистическа служба, спрямо растежа от 5,5 процента, прогнозиран от анализаторите. \n\tИнвестициите в дълготрайни активи на частния сектор, които са 60 процента от общите инвестиции в страната, са се увеличили с 5,7 процента през периода януари-юни спрямо растеж от 5,3 процента за януари-май. \n\tПродажбите на дребно са нараснали с 9,8 процента на годишна основа през юни. Анализаторите очакваха растежът да се охлади до 8,3 процента спрямо 8,6 процента през май.  \n\tТърговските партньори на Китай и инвеститорите наблюдават отблизо състоянието на втората най-голяма икономика в света. Продължаващата вече година китайско-американска търговска война нанася вреди на бизнеса и инвестициите, като подклажда страхове от глобална рецесия.", "date": "2019.07.15", "title": "Китай с най-нисък растеж от 27 години"}
{"url": "https://clubz.bg/85431-es_e_gotov_da_naloji_sankcii_na_turciq_zaradi_sondajite_kraj_kipyr", "text": "Европейските министри на външните работи са готови да наложат днес санкции на Турция заради сондажите за газ, които тя извършва в изключителната икономическа зона на Кипър, пише гръцкият всекидневник  . EС наказва Турция заради Кипър Мерките, които според изданието са съгласувани между постоянните представители на държавите членки на ЕС, включват прекъсване на финансирането от европейския бюджет, на срещите на високо равнище, на преговорите за въздухоплавателно споразумение и на заемите от Европейската инвестиционна банка. Ердоган: Ще сондираме край Кипър, каквото и да говорят Кипър и Гърция настояха за санкциите в отговор на незаконните според тях действия на Турция в акваторията на разделения остров, чиято северна част Турция окупира през 1974 г.  в отговор на инспириран от някогашната гръцка военна хунта опит на кипърски военни за преврат и присъединяване към Гърция. Турция се кара на ЕС: Не се бъркайте в кипърския въпрос Турция не признава Кипър и смята, че има права над това, което Никозия обозначава като своя изключителна икономическа зона. Самообявилата Севернокипърска турска република пък е призната само от Турция и Азербайджан.     Неприятната гръцко-турска дилема на България Ердоган: Ще сондираме край Кипър, каквото и да говорят Турция се кара на ЕС: Не се бъркайте в кипърския въпрос Неприятната гръцко-турска дилема на България", "date": "2019.07.15", "title": "ЕС е готов да наложи санкции на Турция заради сондажите край Кипър"}
{"url": "https://clubz.bg/85428-kogato_publikata_skandirashe_rodjyr_az_chuvah_novak", "text": "Думите са на Новак Джокович - вече 5-кратният шампион на \"Уимбълдън\", след един от най-великите мачове в тениса в последните години - финала срещу Роджър Федерер. Голям Джокович и голям Федерер. Но тронът е само за сърбина (СНИМКИ) Сърбинът спечели с 3:2 сета за близо 5 часа (най-дългият финал в историята на турнира), след като спаси два мачбола на сервис на швейцареца. Той измъкна три тайбрека и грабна по-важните точки - типично за непримиримия му характер и шокиращо спокойствие. Джокович добави, че е мотивиран да догони по титли Рафаел Надал и Федерер, но не си е поставил фиксидея да подобри рекорда на Маестрото. Изтъкна, че тенисът не е всичко в живота му - той е също така баща и съпруг. Играе тенис, защото обича тениса, а не задължително, за да гони рекорди и победи. Излезе интересна статистика, която показва, че Федерер има предимство в редица показатели. Ефективността на първи сервис е 79 процента на Роджър срещу 74% на Джокович. Асовете - 25:10, печелившите удари - 94:54, спечелените точки - 218:204, геймовете - 36:29. Победителят обаче не е той. Федерер увери, че приема това, че Надал и Джокович могат да го задминат. Така, както той е станал №1 по мейджър титли, по същия начин някой ще изпревари и него.", "date": "2019.07.15", "title": "\"Когато публиката скандираше Роджър, аз чувах Новак\""}
{"url": "https://clubz.bg/85421-naj_malko_25_zadyrjani_v_predizboren_protest_v_moskva_video", "text": "Стотици московчани са на улицата в неразрешена от властите демонстрация с искане властите да разрешат на независими кандидати да участват в предстоящите избори за местен парламент. Вчера полицията е задържала над 25 участници в акцията пред сградата на Московската избирателна комисия на улица \"Моховая\", където те се опитали да установят палатков лагер, съобщи ТАСС, цитирана от БТА.  Сред задържаните са и някои от организаторите - Иля Яншин, Любов Собол, Юлия Галямина, Иван Жданов. По данни на полицията в неразрешената демонстрация в подкрепа на независими кандидати за изборите за Московската градска дума са участвали около 1000 души. Нейните организатори бяха заявили, че планират да направят акцията безсрочна. ", "date": "2019.07.15", "title": "Най-малко 25 задържани в предизборен протест в Москва (ВИДЕО)"}
{"url": "https://clubz.bg/85414-skandal_s_lobist_na_putin_v_italiq", "text": "Офисът на италианския премиер се дистанцира от лобиста, разследван по подозрение, че е търсил руски пари за партията на вътрешния министър Матео Салвини - Лигата, като заяви, че въпросният човек е присъствал на вечеря неотдавна в чест на гостуващия президент на Русия Владимир Путин само защото съветник на Салвини се намесил в негова полза, предаде Асошиейтед прес. \n\tОфисът на премиера Джузепе Конте разпространи изявлението, след като бил залят от молби за информация за присъствието на Джанлука Савоини на вечеря, дадена от италианския лидер за Путин на 4 юли във Вила Мадама. \n\tСавоини е разследван в Италия за търсене на финансиране за Лигата на стойност милиони долари, след като седмичникът \"Еспресо\" съобщи, че е обсъждал плана с руски представители в Москва миналата година, няколко месеца след като Лигата стана партньор в популисткото правителство на Конте. Офисът заяви, че е проучил как Савоини се е оказал на вечерята и е установил, че присъствието му на форума е било уредено от Клаудио д'Амико, съветник на Салвини, и че поканата за вечерята била \"автоматично последствие\" от участието му във форума. Путин си избра троянски кон - Италия (СНИМКИ) Салвини от години се застъпва за края на санкциите на ЕС срещу Русия, които по думите му вредят на италианския бизнес. Салвини настоява, че нито той, нито партията му не са взели \"нито рубла\" от руснаците. Съперникът на Салвини, лидерът на Движението 5 звезди и вицепремиер в коалиционното правителство Луиджи ди Майо вчера поиска парламентарно разследване за финансирането на политическа партия.  \n\tОпозиционните депутати настояват за оставката на Салвини. \n\tСавоини лобира за по-тесни италианско-руски връзки чрез асоциация, базирана в Ломбардия, заможната северна италианска област, която е крепост на Лигата, пише БТА. ", "date": "2019.07.15", "title": "Скандал с лобист на Путин в Италия"}
{"url": "https://clubz.bg/85415-peterburgskoto_kmetstvo_poiska_dokument_che_boris_strugacki_e_bil_pisatel", "text": "Инициатива за поставяне на мемориална плоча в памет на Борис Стругацки (1933 – 2012) пред дома му била посрещната от служители в кметството на Санкт Петербург с искане да им бъде предоставен документ, че е бил писател. Това съобщи в събота пред радио „Эхо Москвы” Борис Вишневски, член на градския съвет от партията „Яблоко”. Вишневски разказва, че вече имало готов проект за паметната табела, избрано било мястото – пред дома, в който  починалият преди 7 години писател е живял, практически бил решен и въпросът със заплащането, но от Комисията по култура в общината настоявали да им бъде представено удостоверение, че Борис Стругацки наистина е бил писател. Според Вишневски, такъв бюрократичен абсурд и невежество не характеризират по най-добрия начин Комисията по култура на Санкт Петербург. В неделя, 14 юли, председателят на комисията Константин Сухенко коментира пред друго радио – „Говорит Москва”, че паметната плоча на Борис Стругацки няма как да се постави, ако не бъдат представени изискваните от закона документи. Според него законодателството не може да предвиди всички възможни ситуации. Така той коментира възмущението на Борис Вишневски от чиновническото искане за документално доказателство, че Борис Стругацки е бил писател. Борис Стругацки почина през ноември 2012 г. на 79-годишна възраст след сериозно заболяване. В края на същата година градският съвет на Санкт Петербург пое инициативата да назове улица или площад в града в чест на братя Стругацки, а също така да се постави мемориална плоча на жилищната кооперация на улица „Победа“. Борис Стругацки е роден през 1933 г. в Санкт Петербург (Ленинград). Неговият брат и съавтор на много произведения Аркадий Стругацки (1925 – 1991) също прекарва по-голямата част от живота си в града. Прочутите автори на научна фантастика са написали заедно 27 романа и повести, три пиеси и значителен брой разкази.", "date": "2019.07.15", "title": "Петербургското кметство поиска документ, че Борис Стругацки е бил писател"}
{"url": "https://clubz.bg/85429-erdogan_prizova_trymp_da_otloji_sankciite_za_s_400", "text": "Турският президент Реджеп Ердоган заяви, че Тръмп разполага с правомощието   на санкции срещу Турция, предаде Ройтерс, цитирайки \"Хабертурк\".  Изказването му е провокирано след като Вашингтон предупреди, че ще реагира, ако Анкара се сдобие с руската противоракетна система С-400. Първата партида пристигна преди три дни. Руските ракети С-400 вече са в Турция На срещата на Г-20 в Япония Тръмп оневини решението на Ердоган да се сдобие с зенитно-ракетния комплекс и вместо това обвини администрацията на Обама, че не е продала американската алтернатива - противоракетната система \"Пейтриът\". Въпреки приятелските думи на Тръмп представители на САЩ обявиха, че няма промяна в намерението на страната да наложи санкции, които са предназначени за всяка държава, която закупува руско оръжие. Ердоган: Турция ще прави заедно с Русия ракети С-400 Държавният секретар Майк Помпео заяви в интервю пред \"Вашингтон пост\", че  Турция също е заплашена от това да бъде изключена от програмата на САЩ за бойни самолети Ф-35 - няма да може да ги произвежда, нито да ги купува. Според Пентагона притежаването на С-400 може да застраши бойните самолети, ако провеждат учения в един и същи регион. Ердоган отбеляза, че Анкара е поръчала повече от 100 бройки Ф-35 и че очаква САЩ да изпълни сделката. САЩ към Турция: Откажете руските ракети С-400 и ви даваме F-35 Според държавния глава на Труция двете страни трябва да увеличат търговията помежду си и да работят за  . Ердоган: Турция ще прави заедно с Русия ракети С-400 САЩ към Турция: Откажете руските ракети С-400 и ви даваме F-35", "date": "2019.07.15", "title": "Ердоган призова Тръмп да отложи санкциите за С-400"}
{"url": "https://clubz.bg/85424-namalqvat_danycite_v_gyrciq_oshte_ot_avgust", "text": "На плановете на новото гръцко правителство за намаляване на данъка върху недвижимата собственост е посветен водещият материал в \"Та неа\". Вестникът съобщава, че намаляването ще стане на три фази, като ще започне още през този август с окончателните годишни вноски, когато ще бъде приложено намаляване на данъка с 10 процента за имотите на стойност до 200 хиляди евро. През 2020 г. данъкът ще бъде намален с още 20 процента за всички имоти, а през 2021 г. - пак с 10 процента, отново за всички. \n\t\"Та неа\" съобщава още, че данъчните служби са установили 20 хиляди имота в Гърция, включени в сайта за онлайн резервации на квартири Airbnb, които не са декларирани. \n\t\"Филелефтерос\" също съобщава за правителствените планове за облекчаване на данъчната тежест. Изданието пише, че проектът на кабинета в данъчната сфера ще бъде внесен в парламента до края на август и ще даде глътка въздух на всички, предимно на средната класа и слоевете с ниски доходи. Мицотакис обеща на гърците по-малко данъци Икономическият ежедневник \"Нафтемборики\" също коментира плана на правителството на Кириакос Мицотакис за облекчаване на данъчното облагане, насърчаване на инвестициите и укрепване на ликвидността в реалната икономика, но съобщава още, че за да избегне възраженията на международните институции към потенциалното намаляване на държавните приходи, кабинетът ще приложи успоредно един втори план за бюджетни икономии, които не включват фискални мерки. Проектът е бил готов от месеци и се смята, че може да доведе до икономии от порядъка на 950 милиона евро годишно. \n\tИзданието пише подробно и за проекта на кабинета за данъчни облекчения, който е бил обсъден в събота от премиера Кириакос Мицотакис с министъра на финансите Христос Стайкурас и членове на неговия екип. Според вестника през 2019 г. ще бъде оптимизирана системата за разсрочено плащане на задължения към държавата с по-благоприятни условия за малките длъжници. След 2020 г. ще бъде приета нова схема за прогресивното подоходно облагане на физическите лица, ще бъде намален от 22 на 9 процента данъкът за доходите до 10 хиляди евро, ще бъде запазен необлагаемият минимум от 8600 - 8700 евро, ще бъде намалена най-високата данъчна ставка от 45 на 42 процента. Ще бъде въведен и допълнителен необлагаем доход от 1000 евро за всяко дете в семейството. \n\tДанъкът за юридическите лица ще бъде постепенно намален - през 2020 г. от 28 на 24 процента, а през 2021 г. - от 24 на 20 процента. Данъкът върху дивидентите ще бъде намален от 10 на 5 процента. \n\tДДС също ще бъде намален постепенно от 2020 до 2023 г. Ставката от 24 процента ще стане 22 процента, а ставката за продуктите, които сега се облагат с 13 процента, ще стане 11 процента. \n\tЩо се отнася до необходимите бюджетни икономии, те ще дойдат по няколко линии - от оптимизиране на разходите се очакват 200 млн. евро годишно, от намаляване на субсидии за държавни компании може да се спестят до 400 млн. евро. Сред останалите мерки са ограничения на назначенията на държавни служители, като сегашното правителство стои зад принципа \"едно назначение на петима напуснали\", докато предишното предвиждаше изравняване на назначенията и напусканията. Правителственият проект предвижда икономии още чрез дигитализация на държавното управление и слагане на таван за бюджетните разходи. \n\t\"Ефимерида тон синдактон\" пише за масово напускане на крайнодясната партия \"Златна зора\", която не успя да влезе в парламента, от нейни бивши депутати. В този процес вестникът вижда \"разпадане на престъпната нацистка организация\", пише БТА.", "date": "2019.07.15", "title": "Намаляват данъците в Гърция още от август"}
{"url": "https://clubz.bg/85425-iran_e_gotov_na_pregovori_ako_sasht_vdignat_sankciite", "text": "Иран е готов на преговори със Съединените щати, ако Вашингтон вдигне санкциите и се върне към ядрената сделка от 2015 г., от която се изтегли минилата година, каза президентът на страната Хасан Рохани, цитиран от телевизия \"Ал Джазира\". Иран обаче постави като условие за каквито и да бъдат преговори това първо да може да изнася толкова петрол, колкото е изнасял преди САЩ да се оттеглят от ядреното споразумение със световните сили през май 2018 г. Европа: между лудориите на Тръмп и иранската агресия След възобновяването на американските санкции срещу Иран и решението на Техеран повече да не спазва някои от задълженията си, има опасност сделката, която бе подписана на днешния ден преди четири години, да се разпадне, предупредиха в съвместно изявление Париж, Лондон и Берлин.  Рисковете са такива, че е необходимо всички въвлечени да спрат за момент и да обмислят евентуалните последици от действията си, се посочва в изявлението, разпространено от кабинета на френския президент.  Министърът на външните работи на Великобритания Мохамад Джавад Зариф пристигна вчера в Ню Йорк за участие в конференция на ООН, съобщи ДПА, като се позова на иранската държавна информационна агенция ИРНА. Той ще участва в заседание на Икономическия и социален съвет в сряда, 17 юли. Според слухове в Техеран Зариф планира да положи основите за потенциална среща с американски представители в кулоарите на сесията на Общото събрание на ООН през септември. ", "date": "2019.07.15", "title": "Иран е готов на преговори, ако САЩ вдигнат санкциите"}
{"url": "https://clubz.bg/85427-sasht_razhlabvat_zabranite_za_huawei", "text": "САЩ могат да предоставят на компании лицензи за възобновяване на продажбите за китайската Huawei след две до четири седмици, което ще даде сигнал, че неотдавнашното решение на президента Доналд Тръмп за смекчаване на ограниченията срещу китайската компания могат бързо да отбележат напредък. Това информира представител на американските власти, цитиран от Ройтерс.  Huawei, най-големият производител на телекомуникационно оборудване в света, през май бе включен в списък на министерството на търговията на САЩ, забраняващ на американските компании да му доставят нови американски стоки и услуги без лиценз.  В края на юни, след срещата си с китайския президент Си Цзинпин, Тръмп обяви, че американските компании ще могат да продават продукти на Huawei. Неотдавна постоянният търговски представител на САЩ Робърт Лайтхайзър заяви, че лицензи ще бъдат издавани, ако няма заплаха за националната сигурност.  Китай с най-нисък растеж от 27 години Смяната на позицията на Тръмп и бързата реакция на търговското министерство сочат, че лобизмът на производителите на чипове, съчетан с китайския политически натиск, може да успее да постигне възобновяване на продажбите на американски технологии на Huawei, отбелязва Ройтерс.  Две американски компании, произвеждащи чипове, през последните дни посочиха, че ще кандидатстват за повече лицензи след изказванията на Рос.  От 70-те млрд. долара, които през 2018 г. Huawei е похарчил за покупка на компоненти, близо 11 млрд. долара са били насочени към американски фирми, включително Qualcomm, Intel и Micron Technology. Американските компании в момента могат да продават стоки, за да поддържат съществуващите вериги и да предоставят софтуерни обновявания за вече пуснати на пазара устройства на Huawei, но им е забранено да правят нови продажби на произведени в САЩ стоки и услуги. Освен това не всички американски продажби зависят от одобряване на молбите за лицензи. Някои продажби на чипове не се нуждаят от лицензи, тъй като продуктите може да са произведени в чужбина с малко американски компоненти.  Все още не се знае за кои продукти ще бъдат давани лицензи. Някои американски компании са се опитали да получат яснота на конференция в министерството на търговията миналата седмица. На представител на един от производителите е било заявено от високопоставен държавен служител, че лицензите могат да бъдат предоставени след две до четири седмици.  САЩ водят дела срещу huawei за предполагаема кражба на американска интелектуална собственост и нарушаване на санкциите срещу Иран. Вашингтон започна също така лобистка компания в опит да убеди съюзниците си да отстранят китайския гигант от разработването на 5G мрежите.", "date": "2019.07.15", "title": "САЩ разхлабват забраните за Huawei"}
{"url": "https://clubz.bg/85413-trymp_kym_demokratki_vyrvete_si_v_stranite_ot_koito_ste_doshli", "text": "Президентът Доналд Тръмп се нахвърли вчера в Туитър срещу група цветнокожи представителки на Демократическата партия в Конгреса, като ги прикани да се върнат в страните, от които първоначално са дошли, вместо да критикуват САЩ, предаде Асошиейтед прес. Туитовете на Тръмп предизвикаха вълна от остро осъждане от демократите, които загърбиха разногласията си и единодушно заклеймиха изявленията на президента като расистки и опасно разединяващи. Макар че не ги назова поименно, той явно имаше предвид членовете на Камарата на представителите Александра Окасио-Кортес, Илхан Омар, Рашида Тлаиб и Аяна Пресли, ингорирайки факта, че всички те са американски гражданки и само една е родена извън САЩ (Омар, която е от Сомалия).  Групата от четирите жени, смятани за \"прогресистки\" в Демократическата партия, станала известна в медиите като \"взвода\", редовно се изказва остро срещу президента, по-конкретно по имиграционни въпроси, но вялзоха в конфликт и с лидера на демократите в Камарата Нанси Пелоси. Коен: Тръмп е расист, измамник и лъжец Пелоси отвърна на Тръмп, като заяви в Туитър: Въпреки че бе обвинен в расизъм Тръмп хладнокръвно продължи атаката си срещу демократките с първия си \"туит\" за деня в 6 часа сутринта местно време.     По-късно днес британската министър-председателка Тереза Мей осъди репликите на Тръмп като \"напълно неприемливи\".", "date": "2019.07.15", "title": "Тръмп към демократки: Вървете си в страните, от които сте дошли"}
{"url": "https://clubz.bg/85419-sasht_zapochnaha_aresti_na_nezakonni_imigranti", "text": "САЩ предприеха в края на миналата седмица поредица от малки по мащаб операции за задържане на семейства без документи, с които започна изпълнението на плана на президента Доналд Тръмп за депортиране на хиляди незаконни имигранти, съобщи Ройтерс, цитирана от БТА. Операциите ще продължат няколко дни, ще обхванат десет града и вероятно ще засегнат стотици семейства, за които е издадена съдебна заповед за депортиране. Целта е да бъде ограничен засиленият приток на семейства от Централна Америка, които бягат от бедността и бандитската престъпност в родните си страни и много от тях искат да получат убежище в САЩ. Очакваха се масови арести, но до неделя вечер бе съобщено само за ограничени операции в няколко града.  Кметът на Ню Йорк Бил де Блазио каза, че в събота в града са били извършени три операции на имиграционните служби, но не се съобщава за арестувани. Де Блазио, който е кандидат от демократите за президентските избори през 2020 г., заяви, че това е политически акт на президента, който се бори за преизбиране. ", "date": "2019.07.15", "title": "САЩ започнаха арести на незаконни имигранти"}
{"url": "https://clubz.bg/85417-trajcho_trajkov_za_zavoda_na_folksvagen_korupciqta_hape", "text": "Има проблем на енергийната борса в България, изглежда има и манипулации. Това коментира бившият министър на икономиката Трайчо Трайков по повод тезата, че бизнесът у нас плаща най-скъпият ток в Европейският съюз. Бизнесът сезира Цацаров: Зад цената на тока на борсата може да стои престъпление Според него трябва възможно най-бързо да се търси обединение с други борси, съседни на региона. Трайков коментира и информацията, че новият завод на \"Фолксваген\" ще бъде строен в Турция. \"Фолксваген\" избира Турция за завода си? Но добави още: Според него трябват стимули за компаниите, които избират да останат в ЕС. \"Фолксваген\" избира Турция за завода си?", "date": "2019.07.15", "title": "Трайчо Трайков за завода на \"Фолксваген\": Корупцията хапе"}
{"url": "https://clubz.bg/85416-dnes_shte_vidim_kak_shte_se_demonopolizira_zdravnata_kasa", "text": "Здравната каса ще се конкурира с частни здравни фондове, а вноската ще бъде 8%. Такъв план за демонополизация на НЗОК предвижда новият здравноосигурителен модел, който ще бъде представен днес от здравния министър Кирил Ананиев в НДК. Проект на здравното министерство: край на монопола на държавната Здравна каса Всеки български гражданин ще може да избира дали да внася здравна вноска в НЗОК или в частен здравен фонд. В здравния фонд обаче ще плаща и потребителска такса, чиято стойност все още не е ясна. Частните фондове пък ще трябва да се лицензират, и да наберат 1 млн. души, преди да могат да започнат. При фалиране на фонда, пациентът се връща обратно към НЗОК. Ако не потърси сам частен фонд, той автоматично се осигурява от НЗОК. Според специалисти това няма да доведе до повече пари за здравеопазване и не решава всички проблеми на здравната ни система, защото новите фондове ще трябва да работят със същата здравна инфраструктура. Вървим към задължителна здравна застраховка вместо към премахване на монопола на НЗОК В дискусията днес ще се включат представители на парламента, правителството, съсловни организации и лекари.  Вървим към задължителна здравна застраховка вместо към премахване на монопола на НЗОК", "date": "2019.07.15", "title": "Днес ще видим как ще се демонополизира здравната каса"}
{"url": "https://clubz.bg/85418-hasan_azis_nqma_cena_na_demokraciqta_cenata_ne_e_motiv_za_mashinniq_vot", "text": "Така кметът на Кърджали и член на ръководството на ДПС Хасан Азис обясни защо движението към момента не е съгласно с отмяната на машинния вот, поискана от ГЕРБ и защо аргументът, че обезпечаването на машините излиза скъпо на хазната, не може да бъде водещ при взимане на решение за начина, по който се провеждат избори.  БСП и ДПС бойкотираха парламента и спасиха (засега) машинния вот Миналата седмица ДПС бойкотира заседанието на парламента, когато трябваше да се гласува измемението в изборните правила. Тъй като и БСП не се регистрира, работата на Народното събрание се провали, защото ГЕРБ и \"Обединени патриоти\" не успяха да съберат кворум.  ДПС иска и машинно преброяване, не само машинно гласуване За вторник е насрочено извънредно пленарно заседание. На въпрос дали ДПС отново ще бойкотира и има ли щанс да сближи позиции с ГЕРБ за отмяна на машините за предстоящия местен вот на есен, Азис каза само:  \"Държавата със суперкомпютър, но машинното гласуване не работи?\" Хасан Азис оспори и аргументите, че машинният вот носи объркване, а и не бил достатъчно популярен, с това, че например в Сърница и в една секция в Кърджали ДПС е регистрирало много висок процент гласуване с машина. Това се дължало на две неща - първо - хората имат по-голямо доверие към машинния вот и второ - ДПС си е свършило партийната работа (с обучението на хората как се използват машините - б.р.). За партийното финансиране, което бе променено с гласовене на ДПС, след като ГЕРБ предложи драстичен спад от 11 на 1 лв. на държавната субсидия, Хасан Азис обясни:  ГЕРБ заличава машинния вот за местните избори. Чака подкрепа и от ДПС ДПС обаче е решило да предложи \"другата крайност\" (по Азис - б.р) - тоест финансиране от бизнеса и от граждани без таван за даренията - след като е станало ясно, че ГЕРБ няма да отстъпят от намаляване на държавната субсидия. На въпрос дали сега партиите ще се финансират от обръчи от фирми, кметът на Кърджали подчерта, че това вече не е въпрос към ДПС, а и към всички останали партии. Питането за \"обръчи от фирми\" пък трябвало да се зададе най-напред към управляващите.  Попитан дали почетният лидер на партията Ахмед Доган ще я финансира (след като придоби ТЕЦ \"Варна\" - б.р.), след като новите правила с факт, кметът каза, че Доган има това право, а от него зависи дали ще се възползва. И допусна, че може би това ще се случи.  Хасан Азис заяви, че няма да се откаже да бъде кандидат за кмет на Кърджали за пореден мандат за вота наесен. Дали ще има номинация или не обаче зависело от оценката за работата му първо на гражданите на общината, а след това на партийното ръководство, което ще отсява кандидатурите за кметове и общински съветници.  ДПС иска и машинно преброяване, не само машинно гласуване \"Държавата със суперкомпютър, но машинното гласуване не работи?\" ГЕРБ заличава машинния вот за местните избори. Чака подкрепа и от ДПС", "date": "2019.07.15", "title": "Хасан Азис: Няма цена на демокрацията. Цената не е мотив за машинния вот"}
{"url": "https://clubz.bg/85420-vss_otkriva_dnes_procedurata_za_naslednik_na_sotir_cacarov", "text": "Днес от 13.30 ч. Пленумът на Висшия съдебен съвет ще проведе   с една единствена точка в дневния ред, на което ще бъде открита процедурата за избор на главен прокурор на Република България. Със свое решение от 13 юни Пленумът прие  (хронограма) за провеждане на процедурата за важния избор. Съобразно заложените индикативни срокове Прокурорската колегия на ВСС с решение по протокол от 20 март утвърди  образец на   по чл. 173, ал. 5 от Закона за съдебната власт, която наред с личните данни съдържа информация за висшето учебно заведение, в което кандидатът е завършил специалност „Право“; номер на диплома за завършено висше юридическо образование; номер и дата на удостоверението за придобита юридическа правоспособност; общия юридически стаж по чл. 164 ЗСВ; юридическия стаж по чл. 164 ЗСВ (за всяка заемана длъжност – период и орган на съдебната власт); юридическия стаж извън органите на съдебната власт (за всяка заемана длъжност/професия – период и месторабота); трудовия стаж извън този по чл. 164 (за всяка заемана длъжност/професия – период и месторабота); информация във връзка с повишаване на място в ранг, предходна атестация (дата, резултат, период на атестиране); допълнителни квалификации и специализации, степен на владеене на чужди езици.  Пленумът на ВСС ще проведе четири заседания за внасяне на предложения за кандидатури за главен прокурор. Предложения могат да правят не по-малко от трима от членове на Прокурорската колегия, както и министърът на правосъдието, като за първи път колегията ще упражни правомощието и отговорността за издигане на кандидатури за главен прокурор. Предложенията се придружават от подробни писмени мотиви и кадрова справка, по образец. Представените документи се публикуват на интернет страницата на ВСС до три работни дни от постъпването им, не по-късно от два месеца преди публичното изслушване.  номинираните кандидати следва да представят писмена концепция с минимално съдържание – лична мотивация за заемане на длъжността, анализ и оценка на състоянието на Прокуратурата на Република България, очертаване на достиженията и проблемите в досегашната дейност. В същия срок кандидатите представят изискуемите документи, съобразно  Правилата за избор на председател на Върховния касационен съд, председател на Върховния административен съд и главен прокурор – подробна автобиография, свидетелство за съдимост, удостоверение за липса на образувани досъдебни производства и висящи наказателни дела, документи удостоверяващи изискуемия най-малко 12 години юридически стаж, копие от диплома за завършено образование и от удостоверение за юридическа правоспособност, декларация за имущество и интереси по чл. 37 от ЗПКОНПИ, по образеца по чл. 35, ал. 4 от ЗПКОНПИ. На   Пленумът на ВСС ще проведе заседание за обявяване на датата, часа и мястото на изслушване на кандидатите за главен прокурор. Крайният срок за изготвяне на докладите на Комисията по атестирането и конкурсите (КАК) към Прокурорската колегия и на Комисията по професионална етика (КПЕ) към Прокурорската колегия, за професионалните и нравствени качества на кандидатите и за публикуването им на интернет страницата на ВСС е  . Докладите съдържат заключения относно съответствието на кандидатите със законовите изисквания за заемане на длъжността; наличието на данни, които поставят под съмнение нравствените качества на кандидата, неговата квалификация, опит и професионални качества; специфичната подготовка, качествата и мотивацията за съответната длъжност. Докладите се публикуват на интернет страницата на ВСС най-малко 14 дни преди изслушването и гласуването на кандидатите.  Прокурорската колегия на ВСС ще проведе заседание за обсъждане на докладите на КАК и КПЕ и за гласуване на кандидатурите, с оглед допустимостта им. е крайният срок за представяне на становища и въпроси от юридически лица с нестопанска цел, определени за извършване на общественополезна дейност, професионални организации, висши училища и научни организации. Поставените и получени въпроси и становища до ВСС и постъпилите отговори се публикуват на интернет страницата на ВСС в срок до три работни дни след постъпването им.  Пленумът на ВСС ще изслуша кандидатите за главен прокурор, като съгласно чл. 173, ал. 11 от ЗСВ, решението  за избор на кандидат се приема с мнозинство не по-малко от седемнадесет гласа от членовете с явно гласуване. Т.е. - за да има избор, за даден кандидат трябва да са гласували поне 17 от общо 25-имата членове на ВСС. От пресцентъра на Съвета напомнят и промяната в правилата за имущствената декларация: След края на заседанието на Пленума на ВСС днес ще се проведе брифинг с участието на представляващия Съвета Боян Магдалинчев и Даниела Машева – говорител на Прокурорската колегия.", "date": "2019.07.15", "title": "ВСС открива днес процедурата за наследник на Сотир Цацаров"}
