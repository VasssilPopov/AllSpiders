{"url": "http://clubz.bg/74116-kartina_za_104_mln_se_samonarqza_sled_tyrg_video", "text": "Творбата на британския художник   \"Момиче с балон\" се самоунищожи в петък, след като беше продадена за 1,04 милиона долара на търг в Лондон, предаде Асошиейтед прес, цитирана от БТА. Банкси в Париж  - графити и слухове Наддаванията бяха организирани от аукционната къща \"Сотбис\". Получената цена за нарисуваната картина със спрейове от Банкси изравнява рекорд за негово произведение. Малко след покупката прозвуча аларма и машинка за унищожаване на документи, монтирана в рамката, направи картината на ленти. Банкси по-харесван от Търнър и Констабъл Все още не е известно дали купувачът ще заплати цената за повредения лот. Събитието бе документирано на страницата на Банкси в Инстаграм. Художникът никога досега не е разкрил изцяло своята идентичност пред публиката. Той започва да рисува със спрей своите социално ангажирани графити в английския град Бристол и си спечели световна слава, припомня агенцията.     Банкси по-харесван от Търнър и Констабъл", "date": "2018.10.06", "title": "Картина за $1,04 млн. се самонаряза след търг (ВИДЕО)"}
{"url": "http://clubz.bg/74113-kolko_vajni_mogat_da_bydat_plochkite", "text": "Става дума за малки квадратни месингови плочки - без блясък, но с много силно послание. В Германия те са поставени по тротоарите пред домовете, в които навремето са живяли евреи и роми, паднали жертва на нацисткия режим. Плочките с имената им и годините на раждането и смъртта им напомнят за престъпленията, извършени по време на Третия райх, и не допускат миналото да бъде забравено. Ученици пресъздават експеримент - нацисти и евреи, службите разследват Паметта за Холокоста избледнява Всичко започва през 1992 година - когато се навършват 50 години от разпоредената от Хайнрих Химлер депортация на хиляда кьолнски роми, като един вид генерална репетиция за последвалите гонения на евреите. Гунтер Демниг поставя началната от възпоменателните си плочки в Кьолн, след което решава да разшири проекта, обхващайки и други преследвани народностни групи. Нови истини за Холокоста Първите 230 бетонни блокчета с месингови възпоменателни табелки са изложени през 1994 година в една от кьолнските църкви, след което някои от тях пробно са поставени от автора на определени места из Кьолн - без разрешението на властите.  Така е и при поставянето на първите няколко плочки в Берлин през 1996-а. Възпоменателните знаци по тротоарите стават \"законни\" едва през 1997-а в Залцбург - където кметът е първият, разрешил творбите на Демниг. В Германия официалното одобрение за поставянето на плочките по набелязаните от автора места е издадено през 2000 година. Какво е основното послание на Демниг? Не на последно място - да върне имената на жертвите на нацизма, сведени в концентрационните лагери до номера. А навеждането при прочитането на текста по табелките, би трябвало да бъде и едно символично преклонение пред загиналите. Това е повече, отколкото веднъж в годината официални лица да поднасят венци пред големите централни паметници, убеден е художникът. Той събира данните за проекта си от различни организации, поддържащи паметта за жертвите на нацизма, а финансирането се осигурява от частни дарители. Една плочка заедно с поставянето ѝ струва около 120 евро, общият им брой вече е 69 000.   Тогава и Хитлер ли е бил необходим и неизбежен? Междувременно Гунтер Демниг е удостоен с няколко престижни международни награди за работата, която върши. Но има не само поддръжници, а и критици, начело на които е бившата председателка на Централния съвет на евреите в Германия Шарлоте Кноблох. Според нея е „недопустимо“  имената на загиналите евреи да се четат по поставени на земята табелки, по които минувачите стъпват с крака. Повечето лидери на еврейски организации в Германия обаче застават зад проекта и го подкрепят, а там, където подкрепа липсва, той просто не се осъществява - като например в Мюнхен, след като местната еврейска общност, базирайки се на становището на Кноблох, се обявила против. Откъдето обаче не следва, че в Мюнхен изобщо няма \"препъникамъни\" - има около 200, но те се намират само на частни земи. Паметта за Холокоста избледнява Нови истини за Холокоста Тогава и Хитлер ли е бил необходим и неизбежен?", "date": "2018.10.06", "title": "Колко важни могат да бъдат плочките"}
{"url": "http://clubz.bg/74118-hilqdi_v_germaniq_iskat_otkaz_ot_vyglishta_v_energodobiva", "text": "Хиляди демонстранти срещу производството на енергия от въглища организираха днес празнична сбирка в западногерманска гора, приветствайки решението да спре изсичането на масива, като призоваха да се използват възобновяеми енергоизточници, съобщи Франс прес, цитирана от БТА. Под ясното небе, всред горещините на циганското лято младежи, семейства и пенсионери се радваха на победата си предния ден, когато съдебно решение прекрати усилията на енергийния концерн Ер Ве Е (RWE) да изсече обширни територии, за да разшири огромна каменовъглена мина. В Германия се готви горско въстание (СНИМКИ) Организаторите на събитието, сред които Грийнпийс и Германската асоциация за опазване на околната среда и природата (BUND), очакват днес към 20 000 гости в гората край Аахен, където ще се сстоят конференции и концерти. Мнозина полицаи охраняват мястото, превърнало се в символ на напрежението, предизвикано от зависимостта на Германия от кафявите въглища, добивани на обширни пространства под открито небе. Служител от комуникациите, той носи лозунг \"Гората Хамбах остава цяла; сега да се откажем от въглищата!\". Дошъл е тук заедно със сина си и се надява \"той със същата решимост да се бори за чисто бъдеще и да брани околната среда\". Вчера висшият административен съд в Мюнстер постанови, че Ер Ве Е \"няма право да изсича гората Хамбах\", докато правосъдието не проучи иска срещу това начинание, внесен от Германската асоциация за опазване на околната среда и природата - сиреч до 2020 г. според Ер Ве Е. Истинска победа за екоактивистите, макар и временна, коментира АФП. Мнозина от тях се бяха настанили от шест години в къщички по дърветата, понякога на над 15 м височина, докато през последните седмици полицията не ги прогони. Въглищата може да бъдат изключени постепенно от енергодобива в Германия до 2030 г., а най-замърсяващите енергоцентрали вече може да бъдат затворени, заяви пред АФП Геше Юргенс, говорител на Грийнпийс. Въглищата все още дават около 40 на сто от електричеството в страната, по-специално заради предстоящия до 2022 г. отказ от атомната енергетика с решение на кабинета Меркел от 2011 г., напомня агенцията. ", "date": "2018.10.06", "title": "Хиляди в Германия искат отказ от въглища  в енергодобива "}
{"url": "http://clubz.bg/74111-djon_goti_iii_se_gordee_s_imeto_si_no_vyrvi_po_svoj_pyt", "text": "Знаете някои неща за Джон Готи. Той е може би последният голям бос на мафията в Ню Йорк, няколко години е бил начело на клана Гамбино, преди да влезе в затвора през 1992 г. с 13 тежки криминални присъди. Десет години по-късно умира от рак на гърлото. За него има сериали и филми, възпяван е в песни. Популярната група \"Фън лъвин криминълс\", която е идвала в България четири пъти, за последно в края на миналата година, има \"парче\", в което призоваваше Готи да бъде освободен, защото е... Краля на Ню Йорк. Сега обаче ще ви срещнем с внука на бившия дон, който носи неговото име - 24-годишният Джон Готи III. Той е спортист, занимава се със свободни боеве - ММА. Джон Готи III има добра физика за категорията си (183 см, 77 кг). Той е в началото на професионалната си кариера, до момента има две победи от два мача. През миналата година би Джони Адамс, а на 4 май даде само 32 секунди на Еди Хаус. Според MMA Fighting балансът му като аматьор е 5:1. Боецът спазва много строга диета и режим. Той не докосва цигари и алкохол. Има трима персонални треньори, двама от които го обучават на бокс и кикбокс. Денят му е подчинен на кариерата. Сутрин започва с борба и джу-джицу, след това тренира за сила, прави йога и стречинг... Според \"Ню Йорк поуст\" мазнините в тялото на Готи са 5 процента, което е много впечатляващо. Джон се е запалил по този спорт покрай своя баща, известен като Джон Готи-младши. Спомня си, че когато баща му излязъл от затвора, много искал да прекарва повече време с него. Една вечер първият наследник на дона седнал на гледа голям мач по ММА и Готи III почнал да се вълнува от този все по-популярен спорт. Това се случва през 2006 г. Преди четири години спортистът казва първо на баща си с какво иска да се занимава и получава подкрепа. Готи-младши инвестира в мечтата на момчето си. И добавя, че винаги е искал да се занимава със спорт, никога не е бил изкушен от улицата или от нещата, с които хората свързват прочутия му дядо. Наслаждава се на целия процес, не само на боя. Обича всички детайли, свързани с подготовката, храненето и т.н. Това последното със семейството стои типично по италиански. Джон Готи III е задавал много въпроси като дете - свързани с дядо му и баща му. Пред неговите очи баща му е бил по съдебни зали и в медиите. Той и братята и сестрите му (шест деца) са станали свидетели на много нелицеприятни и трудни за разбиране в крехка възраст неща. Спортистът казва, че там някъде си е дал сметка, че иска различен живот. И че най-щастливите му моменти са били тогава, когато е заварвал Готи-младши у дома.", "date": "2018.10.06", "title": "Джон Готи III се гордее с името си, но върви по свой път"}
{"url": "http://clubz.bg/74119-tusk_zove_polqcite_da_se_pomirqt", "text": "Председателят на Европейския съвет, полякът Доналд Туск, призова днес своите сънародници да преодолеят острите си противоречия, достигнали според него, непознато за Европа равнище, предаде Франс прес. \n\tЗа поляците \"няма алтернатива на присъствието им в Европа като политическа общност\", заяви Туск на конференция в полския град Краков за ролята на Католическата църква в процеса на европейска интеграция. \n\t  Той намекна за безмилостната битка по множество политически въпроси между управляващите консерватори от партия \"Право и справедливост\" (ПиС) и центристката и либерална опозиция. Туск: Полските управници могат да извадят страната от ЕС \n\tТуск призова всички полски политически ръководители да организират общо шествие за отбелязване на стогодишнината на независимостта на Полша, главните тържества по случай която са планирани за 11 ноември. Без да критикува пряко консервативното правителство във Варшава, той отбеляза, че Полша се е присъединила към Европейския съюз \"с убеждението, че това е вселена от политически норми и принципи, без които Европа политически не съществува\". Туск назова конкретно \"прецизното и категорично разделяне на съдебната от изпълнителната власт\". \n\tТуск не обвини консерваторите от ПиС, че искат \"Полекзит\", както твърдят някои политици от опозицията, но даде да се разбере, че изпитва такива опасения. \"Навсякъде, където видите заплаха за разпадане на Европа, правете всичко възможно да я предотвратите и не потривайте ръце по този случай. Възможно и необходимо е подобни черни сценарии да се предотвратят\", каза той. ", "date": "2018.10.06", "title": "Туск зове поляците да се помирят "}
{"url": "http://clubz.bg/74083-trymp_ne_moje_da_spasi_vygledobiva", "text": "Замяната на регламентите за въглеродните емисии от времето на президента Барак Обама от администрацията на Доналд Тръмп няма да спаси предприятията, работещи на въглища в Съединените щати от закриване. Това сочи проучване на Ройтерс сред комуналните услуги, което не предвещава нищо добро за плановете на Тръмп да съживи западащата въгледобивна промишленост. Агенцията за защита на околната среда на САЩ (EPA) през август предложи да бъде заменен регламентът за чиста енергия на Обама (Clean Power Plan), целящ да намали въглеродните емисии от сектора на производство на електроенергия. Вместо него беше предложен по-смекчен план за достъпна чиста енергия (Affordable Clean Energy Rule), при който отделните щати сами ще могат да изготвят собствени правила. Това е част от усилията на администрацията на Тръмп да помогне на въгледобивните компании, страдащи от спадащо търсене от страна на електрическите компании. Проучване на Ройтерс сред 44 компании за комунални услуги, обявили намерение да закрият подразделенията си на въглища в близките години, сочи, че нито едно от тях засега не очаква новите предложения на природозащитната агенция да се отразят на графика на спиране на производства. Общо 23 оператори са на мнение, че предложенията няма да имат никакво отражение, три смятат, че е прекалено рано да се каже, шест отказват да коментират, а останалите просто не са отговорили. Всичките 31 оператори, управляващи над три четвърти от близо 150-те предприятия на въглища, са предвидили да закрият обекти в САЩ през следващите десет години.  Централите на въглища в САЩ отчитат спад от 40 процента след пика през 2007 година, след като поколението централи на газ се разрасна с почти същия темп. Това доведе до масови уволнения и фалити в американския въгледобивен сектор.", "date": "2018.10.06", "title": "Тръмп не може да спаси въгледобива"}
{"url": "http://clubz.bg/74117-yunker_e_optimist_che_shte_ima_sdelka_za_brekzit", "text": "Европейският съюз ще постигне сделка за Брекзит с Великобритания през ноември, ако това не стане още този месец, каза в интервю за австрийски вестници днес председателят на Европейската комисия Жан-Клод Юнкер, цитиран от Ройтерс. \"Таймс\": Европа няма да приеме плана на Тереза Мей Юнкер отбеляза, че потенциалът за сближаване между двете преговарящи страни в последните дни се е увеличил. \"Още не сме стигнали дотам, но желанието ни да постигнем съгласие с британското правителство е неизменно\", каза той в интервю за вестниците \"Стандард\", \"Курир\" и \"Фалтер\".  \n\tТрябва да избягаме от сценария за раздяла без сделка. Той не би бил полезен нито за Великобритания, нито за останалите страни от Евросъюза, подчерта Юнкер. Според мен ние ще постигнем споразумение, което изпълнява условията на договора за оттегляне, каза той и допълни, че е невъзможно да се предскаже дали преговорите за Брекзит ще приключат още този месец. \"Ако това не стане, ще го направим през ноември\", добави председателят на ЕК. Тереза Мей се пробва като Кралицата на дансинга (ВИДЕО) Пред австрийските всекидневници Юнкер каза, че сделката за Брекзит трябва да е придружена от политическа декларация за бъдещите отношения между Великобритания и европейските й бивши партньори. Лондон и Брюксел се опитват да се договорят за сделката за раздялата и за споразумението за отношенията след Брекзит навреме за двете срещи на върха, насрочени за 17-18 октомври и 17-18 ноември, припомня Ройтерс. В днешното интервю Юнкер заяви също, че ЕС трябва да поддържа диалог с Русия в името на общата сигурност, посочва ТАСС. Въпреки цялото недоволство по отношение на Русия, което в последните часове силно нараства, трябва да осъзнаем, че заради архитектурата за сигурност трябва да поддържаме диалог с Русия и понякога да действаме заедно. Не съм готов за масово порицание на Русия, макар че публикувах в Брюксел критично комюнике във връзка със събитията в Холандия, добави Юнкер, имайки предвид хакерската атака срещу Организацията за забрана на химическите оръжия. Тереза Мей се пробва като Кралицата на дансинга (ВИДЕО)", "date": "2018.10.06", "title": "Юнкер е оптимист, че  ще има сделка за Брекзит"}
{"url": "http://clubz.bg/74099-moje_da_izvadim_dancheto_na_bojko_ot_sofiq_ne_i_gerb", "text": "Плочите пред храма \"Свети Седмочисленици\" крещят по същия просташки начин като фаянсовите плочки за баня във фонтана в Морската градина във Варна и яркосинята блажна боя по парапета; като \"съблечените\" от патината си статуи на Любомир Далчев във фонтана на площад \"Батенберг\" в Русе; като ерзац реставрацията на Яйлата; като тухлите на Ларгото, глуповатия и панаирджийски атракцион край Леденика и... Абе, много са. Защо ГЕРБ отмъщава на София \"Телеграф\": Реставриране за милиони евро от ЕС превърна BG крепости в посмешище Тази буря ще е отминала още преди да пуснат парното в София. Друга \"новина\" ще ни сполети - и така както акциите на прокуратурата срещу Ветко Арабаджиев и Миньо Стайков измиха кръвта от пътя край Своге, така и хейтът ще се канализира в друга траншея. Съобщението за още един починал в резултат на катастрофата след дълго лечение в болница - и общо 19 жертви, не съживи скандала за пътя край Своге и въпросите, които би следвало не да забравяме - качествен ли е пътят, ами останалите пътища? Дали този скандал няма да изяде главата на кмета Йорданка Фандъкова? Не и на ГЕРБ. Едва ли и на Фандъкова. Публична тайна е, че няма да се кандидатира за местните избори догодина и ГЕРБ търсят млад, енергичен човек, който не е изхабено от последните години политическо лице. Из-нена-да! 1. Скандалът потвърди дефицитите - липсват визионери, липсват урбанисти в управлението. Липсват професионалисти - като се почне от строителните работници, които вършат работата по \"Графа\", мине се през \"шефчетата\" им и се стигне до ония, които топлят столовете на \"Московска\" 33.  Малък градски театър насред строителната площадка (СНИМКИ) 2. И смислена опозиция липсва. Опозицията е повече креслива, отколкото експертна, повече ефектна, отколкото ефективна. От БСП поискаха оставката на Фандъкова, но заобиколиха темата за \"Джи Пи Груп\", вменявайки вина само на столичния кмет, защото \"според договора изпълнителят се задължава да изпълнява всички нареждания на възложителя\". (Дали защото съпругът на Корнелия Нинова работи в \"Лукойл България\" или поради други комплексни причини...).  3. ГЕРБ няма да пусне София. Не само защото бюджетът на столицата е 1.43 млрд. лева. В София, освен че живее близо едно трета от България, са съсредоточени и институциите на изпълнителната власт - министерства, агенции, както и комисии и др. Борисов отвори чувала с подаръците В тях работят предимно хора, назначени от Партията-водителка, а на тези хора премиерът Бойко Борисов обеща догодина 10 процента ръст на заплатите. И още може да им обещае - годината не е завършила. София е символна за ГЕРБ - оттук Борисов щурмува изпълнителната власт. В София се получават и най-високите заплати в страната, безработицата е най-ниска и потреблението най-високо, а инвеститорите също я предпочитат. Ефектът от натрупаната умора и поизхабяване на имиджа от три мандата управление може да се отрази само в броя съветници, които ГЕРБ ще има в Столичния общински съвет. На изборите през 2015 г. един не достигна на ГЕРБ, за да има пълно мнозинство в СОС - 30 от 61. Но пък имат подръка Патриоти. 4. През годините в София е имало много поводи за гняв и недоволство, но след порядъчна доза възмущение всички те са заглъхвали, а проблемите - в повечето случаи си остават нерешени.  Примери достатъчно. Смъртта на студента Стоян Балтов, издъхнал след жесток побой пред дискотека \"Амнезия\" в Студентски град през декември 2008 г. доведе до протести с искане да се повиши сигурността в този Град на казината и чалгарията. Някакви мерки се набелязаха, работна група, разбира се, кметът Бойко Борисов даваше някакви обещания, тогавашният главен архитект Петър Диков - че Столична община работела по \"цялостен план за Студентски град\". И какво? Нищо. И без \"Амнезия\" Студентски град си е същият.  Това е само фрагмент. Ерата \"Софиянски\" с балите боклук, разкостеното и изпразнено дружество \"Софийски имоти\", схемите на \"Паркинги и гаражи\", Вълка в чистотата, \"черната дупка\" Столичен медицински холдинг и др.  Състоянието на общинските дружества и сега не е цветущо. Най-голямото от тях е и най-големият консуматор на природен газ в България - за шести път бе извършена операция с откупуване на част от дълга на столичната топлофикация, 100 милиона от БЕХ.  5. Разбира се, метрото - и намалялата популация от бездомни кучета в резултат на програмите за кастрация, са видим резултат. Както и че градът не е станал нито по-зелен, нито по-удобен за живеене, нито по-пешеходен, нито с повече паркинги. Столична община пуска паркинг, започнат преди 11 години Ако в скоро време видите някой да боядисва с блажна боя орлите на Орлов мост, не се изненадвайте. Всичко е възможно. Утехата е, че бронзовите орли и мостът на Прошек ще останат и след като плочите по проект на арх. Иво Пантелеев пред \"Свети Седмочисленици\" бъдат подменени с други, по нечий друг проект на нечий друг архитект, спечелил друга обществена поръчка, по която ще бъдат... усвоени от обръчи други европейски пари. А Пантелеев и името на кмета едва ли някой ще помни. \"Телеграф\": Реставриране за милиони евро от ЕС превърна BG крепости в посмешище Малък градски театър насред строителната площадка (СНИМКИ) Борисов отвори чувала с подаръците Столична община пуска паркинг, започнат преди 11 години", "date": "2018.10.06", "title": "Може да извадим \"Данчето на Бойко\" от София. Не и ГЕРБ"}
{"url": "http://clubz.bg/74114-turistite_harchat_poveche_v_zambiq_otkolkoto_v_bylgariq", "text": "България се оформя трайно като евтина туристическа дестинация, която не печели съответно на възможностите си, каза днес пред БНТ вицепремиерът Валери Симеонов. Един чуждестранен турист оставя при престоя си в България средно $534, докато в Македония той оставя $549, в Сърбия - $925, в Замбия - $677, в Судан - $1413. Ангелкова отчете ръст на руски туристи в Козлодуй В същото време за последните пет години на българите за екскурзии в чужбина са се удвоили, добави Симеонов. За него това показва, че у нас се оформя средна класа, която търси и намира по-високо качество, а понякога - и по ниски цени за парите си в страни като Гърция например. Симеонов беше скептичен за това дали България може да разчита да привлече китайски туристи, посочвайки, че за момента най-посещевана е тя от съседите си - румънци, гърци и турци. В отделно интервю за Дарик радио министърката на туризма Николина Ангелкова каза, че през изминалото лято България е посрещнала 4 милиона чуждестранни туристи, като най-голямо е увеличението при румънците, които са били 1 милион, а при руснаците има спад от 6 на сто. Досега тази година те са 440 000 по данни на министерството на туризма.", "date": "2018.10.06", "title": "Туристите харчат повече в Замбия, отколкото в България"}
{"url": "http://clubz.bg/74115-kandidat_na_trymp_pochti_sigurno_stava_vyrhoven_sydiq", "text": "Брет Кавано почти сигурно ще стане член на Върховния съд на САЩ, след като за него обявиха подкрепата си ключово важните за кандидатурата му сенатори Сюзън Колинс - републиканка от щата Мейн и Джо Манчин - демократ от щата Западна Вирджиния, предаде Франс прес, цитирана от БТА. Малко след това същото заяви и сенаторът демократ Джо Манчин, в чийто щат Западна Вирджиния има висок процент подкрепящи президента Тръмп избиратели. \"Позор!\", скандираха активисти, които са против утвърждаването на Кавано за Върховния съд заради отправени му обвинения в сексуални посегателства. Второ обвинение срещу Брет Кавано в секс тормоз Колинс заяви, че се е запознала със заключенията от разследването на ФБР по обвиненията срещу Кавано и не смята, че твърденията са достатъчно убедителни, затова тя приема презумпцията за невинност. Психоложка ще свидетелства срещу кандидат на Тръмп за върховен съдия Манчин пък заяви, че е имал резерви към Кавано заради обвиненията в сексуални посегателства и заради бурното поведение на Кавано при отричането им на изслушване в Сената. Той обаче каза, че ще гласува за \"това, което е най-доброто за Западна Вирджиния\". Тръмп нареди разследване на кандидат върховния съдия за изнасилване Постовете на върховните съдии в САЩ са пожизнени. Психоложка ще свидетелства срещу кандидат на Тръмп за върховен съдия Тръмп нареди разследване на кандидат върховния съдия за изнасилване", "date": "2018.10.06", "title": "Кандидат на Тръмп почти сигурно става върховен съдия"}
{"url": "http://clubz.bg/74100-shte_gi_stignem_li_yujnokorejcite", "text": "Който не е бил президент на Южна Корея, той не е влязъл в затвора. Поне за четирим бивши държавни глави важи този принцип. Вчера зад решетките бе пратен И Мюн-бак, управлявал страната през 2008-2013 г. Ами така е то, като си сменят постоянно президентите. Република Корея (каквото е официалното название на Южна Корея) е имала досега 12 президенти от основаването си през 1948 г. Докато Корейската народнодемократична република (известна повече като Северна Корея) – само трима за същия период. При това първите двама не са в затвора, а в мавзолей и народът се наслаждава на мумиите им. Това са Ким Ир Сен и синът му Ким Чен Ир. Сега а власт там е Ким Чен Ун – внук на първия и син на втория. Южна Корея праща четвърти бивш президент в затвора Не си играят хората с многопартийни системи, дето се чудиш кого да избереш, кой крив и кой прав. Не експериментират да си сменят президента на всеки 4-5 години. На какво прилича това? Тъкмо светът те е опознал, и ти него, установил си контакти и хоп – трябва да се явяваш пак на избори, които можеш и да не спечелиш. Или дори могат да те свалят от власт. Ето още един светъл пример. Русия след разпадането на СССР е имала само трима президенти – Борис Елцин, Владимир Путин и Дмитрий Медведев. Този последният всъщност беше за малко поради някакви недоглеждания в конституцията за не повече от два последователни мандата, но май и тази грешка скоро ще бъде коригирана. Още 8 години затвор за бивша президентка на Южна Корея Православието не одобрява и не допуска честа смяна на президентите. Поне така ми обясни преди година на затънтен плаж в Гърция случайно срещнат руснак от Молдова на име Дмитрий. Понеже и ние сме православни, нека възприемем този модел. Имали сме цели петима президенти досега. Много е. Не е сериозно. То без това южнокорейците не можем ги стигна, дори ако те тичат назад към нас. Иначе, току виж сме създали много работа на съдиите. Още 8 години затвор за бивша президентка на Южна Корея", "date": "2018.10.06", "title": "Ще ги стигнем ли южнокорейците?"}
{"url": "http://clubz.bg/74067-dve_kulturi_na_pazara", "text": "Новият вестник „К“ възкреси познатата стара „Култура“. И може да го откриете на щандовете и сергиите до новото списание „Култура“. Така на опустелия вестникарски пазар, където дори най-големите издания броят читателите си на пръсти, днес се конкурират две периодични хартиени медии. За елитарна култура. Двете издания се предлагат с подобен дизайн – с това и двете заявяват претенция към наследството на стария вестник „Култура“. Буквата „К“ в новия стар вестник е претърпяла лека промяна, изразена в удължена вдясно основа – алюзия за историята, с която идва на бял свят. Списанието пък запазва стария дизайн на главата на вестника – тъй като притежава авторски права върху нея. Корицата му е решена елегантно, изчистена от текст. „К“ се завръща с формата, с който „Култура“ излизаше в продължение на 60 години – и е с познатия стил на съдържанието: виждаме познатите рубрики и много от постоянните автори. Главен редактор е отново Копринка Червенкова, но не тя е подписала уводната статия на вестника, в която се казва, че старото заглавие е  и че наследникът на вестника – сп. „Култура“, е На първа страница на вестник „К“ са поместени два текста без пренос – за „бития репотер“ от „Господари на ефира“ и отзив за стихосбирката „Втора кожа“ на Катерина Стойкова. Анонсирано е огромно интервю с поета Ани Илков, както и още едно с проф. Галин Тихонов, анонс за отзив, посветен на есенните изложби в Пловдив, изложбата на Александър Добринов в Софийска градска галерия и др. Темата на новия брой на сп. „Култура“ е „Театър без драматургия?“ и поставя въпроси, които писателят Георги Тенев е разпратил в писма до съмишленици: Първите отговори са от самия подател. Следват мненията и анализите на философа Георги Каприев, на актрисата Елена Димитрова, на сценариста Димитър Стоянович, на журналистката и драматург Оля Стоянова. Поместени са интервюта с проф. Виолета Дечева, с художника Емил Миразчиев, с Бернар Блистен, директор на Центъра за модерно изкуство „Жорж Помпиду“, с диригента Найден Тодоров, с македонския режисьор Милчо Манчевски, с фотографката Надежда Чипева, както и статии на Диана Попова, проф. Чавдар Попов, Красимир Илиев, проф. Божидар Кунчев, Петър Пламенов, Соня Александрова. Немалко от тях са от постоянните автори през годините на вестник „Култура“ и сега се е наложило да изберат къде да продължат. Колкото до аудиторията – предположението, че двете издания ще бъдат купувани от едни и същи хора, може би няма да намери потвърждение във времето. Читателите вероятно ще се наложи да изберат едно от двете – най-вече заради цената: седмичният вестник „К“ струва 3 лв.  , а месечното списание „Култура“ – 3,50 лв. И тъй като са адресирани до публика с високи претенции, която у нас се събира в една шепа, възможно е от избора между двете „култури“ да пострадат и двете издания.", "date": "2018.10.06", "title": "Две \"Култури\" на пазара "}
{"url": "http://clubz.bg/74109-avstralijskoto_pravitelstvo_pusna_seriq_moneti_s_acdc", "text": "Когато страната има нещо като AC/DC, несъмнено това е повод за национална гордост. Австралийското правителство официално призна, при това по невероятен начин, рок динозаврите и приноса им в музикалната история и развлекателната индустрия. От съобщение на   през седмицата стана ясно, че е емитирана серия монети за 45-ия рожден ден на бандата 50-центовите монети ще се предлагат в специална опаковка, наподобяваща усилвател и надписана 45 Years of Thunder. Такъв има на едната от двете колекционерски парички, а на другата е изписано Thunderstruck. При изработката им металът е бил \"ударен\" от изкуствена светкавица с напрежение 3 500 000 волта, разказва Рос Макдайърмид, изпълнителен директор на двора.  ", "date": "2018.10.06", "title": "Австралийското правителство пусна серия монети с AC/DC"}
{"url": "http://clubz.bg/74104-ostavete_pavetata_no_zabranete_avtomobilite_v_centyra_na_sofiq", "text": "Възмущението от резултатите на ремонта по Граф Игнатиев повтаря една и съща схема, която видяхме и при ремонта на Дондуков, и на Солунска, а и на Витошка преди няколко години. Сигурно е крайно време да се разработи институционален механизъм на консултиране на промените в градската среда с определени граждански и експертни организации, имащи отношение към градоустройството. Общината има своите правила - те трябва да бъдат разширени до консултативен механизъм с обществеността. Липсата на подобен механизъм води не само до днешните \"ах-и-ох\" по повод на плочките около \"Свети Седмочисленици\". HUBAVOE. Или как гълъб софиянец умря от мъка при вида на ремонта в София Повечето ремонти в София се осъществяват под диктата не само на специалните интереси с апетити към обществените поръчки, но и под диктата на свръх активни групи за натиск, служещи преди всичко на своите свръхценни идеи. Пример - запазването на паветата. Тропат, разбиват ти колата, вдигат ужасен прах и шум, правят невъзможно каране на колело и т.н. Въпрос на здрав разум е да бъдат премахнати. Но не - трябвало да се запази традицията в градската среда. Ами като ще пазим традицията - хайде да я пазим. Няма логика през \"традицонните\" части на града да могат да се карат коли - разрешени трябва да бъдат само файтоните и циганските каруци (последните и без това не искат разрешение). Подобен тип натиск върху общината, заедно с натиска на \"нашите хора\", които трябва да вземат поръчките и парите създават хаос и поредица от неприятни изненади по улиците на София. Не стига, че непрекъснато живеем в един задръстен град, но и си скубем косите след всяко отрязване на лентата в края на дълго рекламирания ремонт. Няма нужда да откриваме колелото. Има Съюз на архитектите, има експерти по урбанизъм, има организации, заинтересувани от определени качества на градската среда - хора с увреждания, училищни съвети, транспортни асоциации и т.н. Толкова ли е трудно да се създадат общи формати на сътрудничество между общинари, външни експерти и граждански интереси, за да се сложи рамка на проектиране и осъществяване на промените в градската среда? Не е трудно, само че през подобен представителен механизъм по-трудно ще преминават \"нашите хора\", които трябва да вземат парите... И да върнат обратно част от тях.", "date": "2018.10.06", "title": "Оставете паветата, но забранете автомобилите в центъра на София"}
{"url": "http://clubz.bg/74082-kak_amerikancite_i_rusnacite_se_vyzpriemat_edni_drugi", "text": "Доброто мнение на американците за Русия намалява, вярно е и обратното - руснаците не оценяват високо САЩ. Това сочат данните от последното проучване на центъра  . В момента около една четвърт от гражданите на всяка от двете държави  (или даже по.-малко) има положително отношение към другата страна. Общественото мнение на руснаци и американци съответно за всяка от другите две държави в шест графики: 1. Руската оценка за САЩ леко се повишава след избора на Доналд Тръмп за президент. Но сега отново е на нива, последно отчитани в края на управлението на Барак Обама. Само 26 на сто от руснаците днес имат добро мнение за САЩ, а през 2017 г. те са били цели 41 на сто. Сред американците само 21 на сто виждат Русия в положителна светлина, горе-долу такъв е бил процентът - 19 на сто - след анексирането на Крим през 2014 г. 2. Вижданията на демократи и републиканци за Русия са подобни - но до идването на власт на Тръмп. След избирането на сегашния американски президент през 2016 г. положителните оценки за Русия сред републиканците нарастват двойно, сред демократите стойностите остават без промяна. В последното изследване на социологическия център делът на републиканците, които харесват Русия, пада до 27 на сто, но техният процент все така остава по-висок отколкото сред демократите - с 16 на сто положителни оценки. 3. И сред американците, и сред руснаците има малко доверие в способностите на президента на другата държава да прави правилните неща, съобразени със състоянието на световните дела. Само 21 на сто от американците вярват, че Владимир Путин може да постъпва правилно. Този резултат е близък до процента на хората, които са декларирали, че му имат доверие през последното десетилетие. Сред руснаците около 40 на сто имат доверие в американския лидер, показват сравнителните данни от изследвания с начало от 2000 г.. Изключението е само през 2017 г. след избора на Тръмп - тогава то скоча до най-високата си точка до момента от 53 на сто. Сега само 19 на сто от руснаците вярват на американския президент. Това е почти наполовина от доверието, което руснаците са гласували на Барак Обама по време на първия му мандат, когато отношенията между двете държави са доста по-добри, това е времето преди като държавен секретар Хилъри Клинтън да поеме остра позиция спрямо Русия. 4. И руснаци, и американци са разделени за променящата се природа на американската сила - но все пак клонят към твърдението, че руската значимост на международната сцена расте. Мненията и в двете страни са разделени за това дали САЩ играят по-важна, също толкова важна или по-малко важна роля в света в сравнение с периода преди 10 години. Но има повече съгласие около становището, че значимостта на Русия е нараснала. 72 на сто от руснаците са убедени в това, но и немалък процент от американците - 52 на сто. Хората и в двете държави са съгласни, че Китай играе много по-важна роля днес в света отколкото преди десет години - процентите са съответно 73 и 72 на сто. 5. Когато трябва да избират дали САЩ или Китай да бъде хегемонът в света, ясно е, че американците залагат на собствената си страна. Но само 13 на сто от руснаците при този избор между САЩ и Китай се спират на Америка. 35 на сто от руснаците предпочитат Китай, горе-долу такъв е процентът на онези, които отговарят \"нито една от тях\", което вероятно показва неудоволствието от факта, че Русия не е предложена като опция. 6. Американците и руснаците силно се различават в отговорите си на въпроса дали САЩ вземат под внимание интересите на другите държави, когато осъществяват външната си политика. Мнозинството американци - 57 на сто, казват, че Вашингтон се съобразява с другите нации, но близо две трети, или 65 на сто, от руснаците смятат, че това не се случва. Това усещане на руснаците остава непроменено, откакто този въпрос за първи път е поставен през 2002 г.  През 2002 г. 75 на сто от американците са убедени, че тяхната държава се съобразява с другите, тази увереност с времето доста е намаляла и техният процент днес е 57 на сто.  ", "date": "2018.10.06", "title": "Как американците и руснаците се възприемат едни други"}
{"url": "http://clubz.bg/74106-migraciqta_ot_turciq_kym_gyrciq_pak_se_zasilva", "text": "Наблюдава се покачване на броя на мигрантите и бежанците, които пристигат в Гърция по море от Турция, съобщи Върховният комисариат на ООН за бежанците (ВКООНБ), цитиран от ДПА. Тръмп хвали Италия за \"твърдия подход\" към миграцията Към края на септември в Гърция са пристигнали 23 419 души, което е със 17 процента повече спрямо същия период от 2017 г., съобщи ВКООНБ в Атина. \n\tОще 560 души са пристигнали на гръцки острови в Егейско море през първите четири дни на октомври, заяви гръцкото министерство на миграционната политика. Унгария напуска споразумението на ООН за миграцията Освен това броят на бежанци и мигранти, които идват през река Марица, образуваща граница между Гърция и Турция, се е удвоил в сравнение с миналата година. През 2017 г. 5500 мигранти са преминали реката и са влезли в Гърция, а само през първите девет месеца на 2018 г. броят им е вече около 12 000 души, заяви в гръцкия парламент министърът на миграционната политика Димитрис Вицас. Той добави, че властите планират да закарат повече мигранти и бежанци в континенталната част на страната. ЕС отпуска нови €45.6 млн. евро на Испания и Гърция за миграцията По данни на гръцката брегова охрана през последните 10 дни над 2000 мигранти са закарани в лагери в Северна и Централна Гърция, а още 19 000 чакат подобно прехвърляне от гръцките острови. Целта на гръцкото правителство е да намали броя на намиращите се на острови в Егейско море мигранти и бежанци на 10 000 Унгария напуска споразумението на ООН за миграцията ЕС отпуска нови €45.6 млн. евро на Испания и Гърция за миграцията", "date": "2018.10.06", "title": "Миграцията от Турция към Гърция пак се засилва"}
{"url": "http://clubz.bg/74105-prokremylska_partiq_atakuva_vlastta_v_latviq", "text": "В Латвия започна гласуването на парламентарни избори, в които управляващата десноцентристка коалиция е изправена срещу прокремълска партия и възхода на популистите в балтийската република с голямо руско малцинство, предадоха ДПА и ТАСС. Изборният ден приключва в 20.00 ч. местно време (съвпада с българското). Латвийските граждани ще могат да гласуват в 1075 избирателни секции - 954 на територията на Латвия и 121 в 45 страни по света. Няколко дни преди вота анкети показаха, че един на всеки трима латвийци не е решил как ще гласува, отбелязва Франс прес. Свързана в миналото със споразумение с партията на Владимир Путин \"Единна Русия\", левоцентристката партия \"Съгласие\" е популярна сред руското малцинство, което е една четвърт от близо 2-милионното население. На изборите през 2014 г. тя се класира първа, но не взе властта, тъй като всички останали партии отказаха да се коалират с нея. В Латвия вече ще учат на местния език Според допитванията \"Съгласие\" може да получи около 30 мандата в еднокамарния парламент - Сейма, който се състои от 100 депутати.. Прокремълската партия би могла да състави правителство, ако се съюзи с популистите.  Неин потенциален партньор е партията KPV.LV, начело с бившия актьор Артус Кайминс, която е втора в някои допитвания и може да получи петнадесетина места в парламента. През юни Кайминс беше за кратко в затвора по обвинения в корупция, но това не повлия на привържениците му. И Латвия прие \"Закона Магнитски\" Кандидатът на партията за премиер - адвокатът Алдис Гобземс, даде да се разбере, че не изключва съюз със \"Съгласие\". Формацията Нова консервативна партия, която също е популистка, в допитванията е на трето място от общо 16 политически сили. И Латвия прие \"Закона Магнитски\"", "date": "2018.10.06", "title": "Прокремълска партия атакува властта в Латвия"}
{"url": "http://clubz.bg/74102-ako_ne_glasuvash_myje_shte_mogat_da_osinovqt_deteto_ti", "text": " Този надпис \"красеше\" фасадата на една сграда в Тимишоара. Беше отстранен едва след няколко дни, след като лично кметът на града се застъпи за свалянето му. Атмосферата в румънското общество е крайно нагорещена - в семействата, сред приятели и по работните места оживено се обсъжда темата за хомосексуалността, еднополовите бракове и осиновяванията на деца от еднополови двойки. Причината: на 6 и 7 октомври румънците гласуват на референдум дали в Конституцията на страната да бъде изрично записано, че брак е само съюзът между мъж и жена. В момента основният закон използва неутралното понятие \"съпрузи\". От 2015 насам различни консервативни и религиозни групи, обединени в т.нар. „Коалиция за семейството\", събраха 3 милиона подписа, за да накарат политиката да внесе тази промяна в конституционния текст. Парламентът и Сенатът я одобриха с ясно мнозинство, включително и с гласове на опозицията. Само депутатите на Съюза за спасение на Румъния (USR) гласуваха против. В Гражданския кодекс на Румъния и сега се казва, че бракът е съюз между мъж и жена. Но това не било достатъчно, защото законите в Румъния се променяли твърде лесно. Съвсем друго щяло да бъде, ако въпросният текст бъде записан и в Конституцията, смята румънският музикант и преводач Паул Григориу, поддръжник на „Коалиция за семейството\". Григориу твърди, че нямал нищо против хомосексуалните: „Всеки да прави каквото си иска в личния си живот и в собствената си спалня. Но онова, което държавата признава за брачен съюз, е нещо съвсем различно\", казва той и добавя, че легализирането на еднополовите бракове щяло „да застраши цялото общество\" и в крайна сметка да даде зелена светлина за осиновяването на деца от еднополови двойки. „Мъжът и жената са равни, но не са идентични, а едно дете се нуждае и от двата вида влияние, за да развие психическо равновесие\", смята Григориу. Поради това той е твърдо против осиновяванията на деца от еднополови двойки. Влад Виски, активист на румънската ЛГБТ-общност, е силно притеснен от факта, че в навечерието на референдума в Румъния се надига \"вълна от омраза\" срещу гейовете и лесбийките. В страната постоянно се говори за някакви хомосексуални хора, които щели да отнемат на румънците собствените им деца. Виски е директор на букурещката организация „Мозаик\", която призовава към бойкот на референдума и агитира под мотото:  Ако поне 30% от имащите право на глас не се включат в референдума, той ще бъде обявен за невалиден. От другата страна на барикадите е Румънската православна църква, която призовава верующите да се включат в референдума и да гласуват с „да\", за да осуетят легализирането на еднополовите бракове. Мнозина критици на румънската Социалдемократическа партия, ръководена от условно осъдения Ливиу Драгня, смятат, че референдумът е просто маневра за отвличане на вниманието от проблемите в правосъдието и от насилието на органите на реда срещу демонстранти. Румънският политолог Арманд Гозу вижда дори нещо още по-голямо: По неговите думи, към този елит спадат и редица политици, които имат сериозни проблеми с правосъдието. И именно поради това се опиват да го овладеят и да прокарат закони за амнистия. ЕС обаче им пречи, при това в много по-голяма степен от опозицията в самата Румъния.", "date": "2018.10.06", "title": "\"Ако не гласуваш, мъже ще могат да осиновят детето ти!\""}
{"url": "http://clubz.bg/74108-franciq_prodyljava_s_6_meseca_kontrola_po_granicite_si", "text": "Франция отново ще удължи с шест месеца контрола по границите си, който бе възобновен след атентатите от 13 ноември 2015 г., защото смята, че терористичната заплаха на територията й остава висока, се казва в документ, цитиран от Франс прес. Граничният контрол, който трябваше да приключи в края на този месец, се удължава до 30 април 2019 г., пише в съобщение на френските власти до Съвета на ЕС. Не става дума за системен контрол, а за възможност да се извършват проверки на самоличността по границите, съгласно режим на изключение от правилата за свободно движение в Шенгенското пространство. Контролът обхваща сухопътните граници с Белгия, Люксембург, Германия, Швейцария, Италия и Испания, както и въздушните и морски граници. \"Терористичната заплаха остава висока във Франция. 2018 година беше белязана до този момент от две нападения, за които пое отговорност \"Ислямска държава\" и в които бяха петима души, а 20 бяха ранени. Освен това от началото на годината са предотвратени други пет подготвяни терористични нападения\", се казва в документа. Френските власти смятат, че опасни лица са в състояние да се придвижват из целия ЕС. Те също така изтъкват \"риска от завръщането на чуждестранни бойци-терористи с европейско гражданство след обявената от Турция и Русия демилитаризация на последния джихадистки бастион в Идлиб в Сирия. Там има около 10 000 терористи, от които вероятно около 400 френски граждани или пребиваващи във Франция чужденци\". Общо шест страни възобновиха контрола по вътрешни граници в Шенгенското пространство - Франция, Германия, Австрия, Дания, Швеция и Норвегия. Те обосновават решението си със съображения за сигурност и с трансграничното движение на незаконно влезли в ЕС мигранти. Редица държави, както и Европейската комисия, се опасяват, че тези вземани по изключение мерки може постепенно да се превърнат в норма и с течение на времето да доведат до края на Шенгенското пространство, отбелязва АФП.", "date": "2018.10.06", "title": "Франция продължава с 6 месеца контрола по границите си"}
{"url": "http://clubz.bg/74103-trymp_ne_iska_kitajski_chasti_v_us_oryjiqta", "text": "Доналд Тръмп иска американското въоръжение да се освободи от произвеждани в чужбина части и материали, след като е установил   на американската отбранителна индустрия от чуждестранни и по-специално китайски подизпълнители, предаде Франс прес. \n\tСпоред доклад на Белия дом Пентагонът трябва да инвестира повече в някои американски индустриални сектори, за да се премахне опасността от тази зависимост за националната сигурност на САЩ. \n\tВ поръчания от Тръмп преди година доклад се признава, че производствената верига на военнопромишления комплекс на САЩ е глобализирана, но се набляга предимно на Китай и се критикуват  . Днес 90 процента от световното производство на платки се извършва в Азия, като Китай произвежда половината от това количество, се подчертава в доклада. Тръмп удря с нови мита китайски внос за $200 милиарда В публикувано в четвъртък разследване агенция Блумбърг съобщи, че в произвежданите в Китай американски компютри са били монтирани микрочипове, които са били използвани от Пекин за масова кражба на американски технологични тайни, пише БТА.", "date": "2018.10.06", "title": "Тръмп не иска китайски части в US оръжията"}
{"url": "http://clubz.bg/74112-pochina_monserat_kabaje_video", "text": "Известната испанска оперна певица, сопраното Монсерат Кабайе, почина на 85-годишна възраст в Барселона, предаде Франс прес, цитирана от БТА. Прощаването с Монсерат Кабайе, която от години имаше здравословни проблеми, ще се състои в неделя, а погребението й - в понеделник в каталунската столица. Испанският кралски дрорец нарече Кабайе \"най-добрата сред най-добрите\". В съболезнователен адрес в Туитър Кабайе е определена като \"велика оперна гранддама, легенда на световната култура, най-добрата сред най-добрите, способна да открива нови творчески пространства\". Пред радиостанцията \"Каталуния радио\" оперният певец Хосе Карерас определи Кабайе като уникален представител на изкуството. Той изтъкна качествата на нейния глас и завидната й вокална техника.     Оперната прима стана световноизвестна през 1965 г., когато замести американката Мерилин Хорн в постановката на операта \"Лукреция Борджия\" в Карнеги хол в Ню Йорк. В репертоара й са повече от 125 оперни партии. Монсерат Кабайе е печелила няколко награди \"Грами\", включително и за най-добро вокално соло през 1969 г. През 1988 г. тя издаде съвместен албум \"Barcelona\" с вокалиста на група \"Куин\" Фреди Меркюри. Кабайе е родена в Барселона, където. завършва Консерваторията в класа на Еугения Кемени. През 1957 г. дебютира с ролята на Мими в „Бохеми“, през 1960-1961 г. пее в Бременската опера. Там разширява репертоара си и след това се завръща в родния си град и дебютира в „Арабела“ от Рихард Щраус. През 1970 г., след дълго отлагане, се явява за първи път  \"Ла Скала\" (изпълнява Лукреция Борджия), а през 1972 г. пее в \"Ковънт гардън\" (като Виолета от „Травиата“ на Верди). 1974 г. бележи върха в кариерата на Кабайе с представления като „Аида“ (през януари), „Сицилианска вечерня“ и „Парижанката“ (през март), „Норма“ (през юли), всички изпълнени на най-големите оперни сцени, между които \"Ла Скала\" и \"Болшой театър\". В края на същата година ѝ откриват злокачествен тумор в стомаха. Оперират го успешно и през 1975 г. певицата отново е на сцена в ролята на Норма.  Кабайе е работила с най-успешните оркестри и диригенти на планетата - Ленард Бърнстейн Херберт фон Караян, Джеймс Ливайн, Джордж Шолти и др. Пяла е с оперни величия, като Пласидо Доминго, Лучано Павароти, Алфредо Краус. Кабайе подпомага кариерното развитие на Хосе Карерас, който през 1970 година дебютира в партията на Флавио в операта \"Норма\". Певицата обръща внимание на младия тенор и Карерас става един от любимите й партньори, с когото пеят заедно в над 15 опери.", "date": "2018.10.06", "title": "Почина Монсерат Кабайе (ВИДЕО)"}
{"url": "http://clubz.bg/74107-novoto_rajonirane_zaplashva_da_oshteti_yugozapadna_bylgariq", "text": "Преди дни на портала за обществени консултации беше публикуван проект на промени в Закона за регионалното развитие, които засягат най-вече предстоящото ново райониране на страната. То се налага по обективни причини – единият от шестте сегашни района, а именно Северозападна България, не отговаря на европейския критерий за население (между 800 000 и 3 млн. души), тъй като населението му вече е паднало под долната граница. Много е вероятно в данните за 2018 г. и другият бързо обезлюдяващ се район, Северният централен, също да се окаже сполетян от същата съдба. Предвид това България има ангажимент да подаде предложение за нови райони на България към Евростат до края на тази година. Темата за новите райони беше отворена още в началото на годината, като тогава бяха представени три варианта от работната група към Министерството на регионалното развитие и благоустройството. В рамките на проведените тогава обществени обсъждания, Институтът за пазарна икономика (ИПИ) представи четвърти възможен вариант на райониране, който преодолява основните недостатъци на предложените три; този вариант също получи значително внимание и срещна одобрение от експерти и представители на администрацията. Новите 4 района на България - без административни центрове От предложените промени в Закона за регионалното развитие и придружаващата ги оценка на въздействието виждаме, обаче, че . Видно е, че по някакви неведоми административни пътища е избран един от трите варианта на работната група, без промяна спрямо първоначалния вариант. Никъде в мотивите или в частичната оценка на въздействието към законопроекта не се обяснява защо точно този вариант е най-добрият, нито пък се привеждат данни за проведените обсъждания и получените становища. Аргументацията в оценката на въздействието е изключително обща и мъглява, което се вижда дори и от (дипломатичните) предложения за промени, направени от дирекция „Модернизация на администрацията” към Министерския съвет.   Според избрания вариант  . Да, тези райони отговарят на минималния критерий за населението на ЕК. Но дотам. Огромният недостатък на този вариант на райониране (както и на другите, предложени от работната група), е, че един от бъдещите районите, Югозападният, автоматично преминава в групата на „районите в преход” по класификацията на ЕК. Този проблем не е никак малък и има пряко значение за бъдещото развитие на този район. Да обясним. От това, как е районирана страната, зависи  . Въпросът за районирането на страната, в крайна сметка, е въпрос за пари, при това за много пари, колкото и цинично да звучи, и тези съображения би следвало да бъдат водещи при бъдещото райониране. За съжаление, обаче, предложението на министерството показва абсолютна безхаберност, да не използваме по-силни думи. Ето малко детайли. За Кохезионната политика в момента са дефинирани три нива на достъп, т.е. три категории на районите или регионите за периода 2014-2020 г.: Близо половината от средствата за сближаване за програмния период 2014-2020 г. са заделени за по-слабо развитите региони, около 10 на сто от ресурсите – за регионите в преход, а около 15 на сто - за по-силно развитите региони. Най-вероятно след 2020 г. Кохезионната политика и средствата за нея, обаче, ще претърпят промени. По всичко личи, че промените ще са в посока намаление на бюджета за тази политика и като абсолютна сума, и като дял от общия бюджет на ЕС. По-рано тази година Европейската комисия публикува комюнике, в което излага своите виждания за бъдещата седемгодишна рамка и възможните варианти за действие. При два от трите варианта за бъдещата Кохезионна политика, изложени от Комисията, (Вариант 2 и Вариант 3 на стр. 12 в цитирания документ) и продължава да подкрепя или само т.нар. кохезионни страни (Вариант 3), или едновременно по-слабо развитите райони и кохезионните страни (Вариант 2). Именно тези бъдещи планове за промяна в Кохезионната политика имат пряко отношение към България и нейните райони от гледна точка на достъпа им до евросредства. В момента (по данни за 2016 г.) Югозападният район вече има БВП на глава от населението от 78 на сто от средноевропейското, т.е. той автоматично преминава в категорията „район в преход”, ако остане в сегашните си граници (както е предложено в законопроекта). Това означава, че ако се приеме единият от гореспоменати варианти за бъдещата Кохезионна политика,  А именно в този район е съсредоточено около една трета от населението и близо половината от работещите и производството на страната. Новото деление на България: Кои градове в кои райони влизат Дори и в момента, с достъп до кохезионни средства, бюджетът на столицата се задъхва. Фактът, че тук е съсредоточена работна сила и данъкоплатците не означава нищо за местния бюджет –   и от това страдат именно най-развитите, но и най-пренаселените общини-икономически центрове като София. Ако София не беше усвоявала пари по Кохезионната политика, метро и до момента нямаше да има; нямаше вероятно да има и голяма част от модерната пътна инфраструктура като детелини, северни тангенти, ново околовръстно шосе и т.н. Всякакви противопоставяния по линията провинция-София нямат никаква място в дебата за новите райони. Последните месеци се чуха мнения, че София „изсмуквала” парите за по-бедните райони на страната. Тези притеснения показват пълно неразбиране на това как работят тези инструменти – те не са игра с нулева сума, т.е. ако София и областите около София са отрязани от достъп до кохезионни средства, другите райони на страната няма да имат достъп до повече средства. Ако София се развива по-бавно, това няма да означава по-бързо развитие на другите райони (вероятно ще означава точно обратното, заради икономическите и социалните връзки между различните части на страната). Та така. Има още много малко време преди правителството да представи новото райониране на ЕК и Евростат. Дано да го направи мъдро и прагматично, без да ощетява никой район на страната. Новото деление на България: Кои градове в кои райони влизат", "date": "2018.10.06", "title": "Новото райониране заплашва да ощети Югозападна България"}
{"url": "http://clubz.bg/74110-ekolozite_vredqt_poveche_ot_bedstviqta_smqta_neno_dimov", "text": "Природозащитниците нанасят повече вреди на България от бедствията и авариите. Това каза в интервю за БНТ тази сутрин министърът на околната среда и водите Нено Димов. По думите му загубите от обжалвания на проекти заради предполагаемото им въздействие върху околната среда за последните 11 години са 2,7 милиарда лева, докато щетите от природни бедствия са 1,8 милиарда лева. По думите му обхваща \"много малка част от знакови инвестиционни проекти\" като строителството на автомагистрала Струма в Кресненското дефиле, устройствени планове по морето, туристическите обекти в Пирин и Витоша. Той посочи, че забавянето на строителството на магистрали се заплаща с човешки живот. Смъртните случаи при катастрофи по магистралите са три пъти по-малко, отколкото по първакласната и по второкласната пътна мрежа, каза министърът. Запитан, дали еколозите са всъщност тези, които нанасят щетите, Димов отговори: Коментирайки други теми, Димов каза, че България ще поиска от Европейския съюз да задължи държавите членки износителки на стари автомобили на изток да плащат за това, което той нарече \"изкривяване на пазара\". Част от държавите в северната и западната част от ЕС се готвят да забранят дизеловите коли на своята територия в близките години, което поражда страхове, тези коли ще намерят пътя си към по-неплатежоспособните пазари а Централна и Източна Европа. Намаляването на замърсяването от битовото отопление на твърдо гориво - въглища, дърва и брикети - ще бъде акцент в шестгодишна правителствена програма. Като начало, продажбите на нискокачествени въглища и брикети ще бъдат забранени от следващия отоплителен сезон. Качеството ще се определя лабораторно, възоснова на съдържание на сяра, пепел и влажност.", "date": "2018.10.06", "title": "Еколозите вредят повече от бедствията, смята Нено Димов"}
{"url": "http://clubz.bg/74041-germaniq_na_iztok_grajdanite_vse_oshte_se_chuvstvat_vtora_klasa", "text": "Бихме могли да твърдим, че Ангела Меркел - имайки предвид нейната уникална кариера - е спечелила най-много от Обединението на Германия. Християндемократката, която е родена в Хамбург, но израснала в ГДР, управлява страната вече от 13 години - напоследък обаче по-скоро зле, отколкото добре. А това означава, че дори и източногерманците вече не могат да се гордеят с канцлерката си, която е една от тях. Включително и заради това в източните германски провинции чувството за отчуждение между управляващи и управлявани е по-силно, отколкото в западните провинции.  В очите на източногерманците днес Ангела Меркел е най-видната представителка на една политика, която не защитава техните интереси, въпреки че те и тя споделят общо минало. Докато след падането на Берлинската стена пътят на Меркел тръгна стремително нагоре, милиони източногерманци се спускаха стръмно надолу. Особено горчивият им опит с безработицата, за която самите те нямат никаква вина, остави дълбоки рани у тях. Животът на източногерманците се преобърна за една нощ. За да се справят с това огромно предизвикателство, те трябваше да демонстрират изключителна гъвкавост, мобилност и емоционална устойчивост. На западногерманците никога не им се е налагало да се справят в такава ситуация и в такива мащаби, защото в бившата Западна Германия дълбоките икономически и политически промени никога не са се случвали от днес за утре.  Източногерманците станаха свидетели на тоталната ерозия на обществения строй, при който живяха. Вярно, повечето от тях не го харесваха, но пък се бяха приспособили към него. След Обединението много от източногерманците така и не успяха да осребрят оправданата си гордост от това, че са предизвикали мирната революция от 1989/90 година. Днес повечето от тях вече са преодолели това състояние, но - чисто статистически - са твърде далеч от икономическото ниво в западните райони на страната. Доказателство за всичко това се съдържа и в актуалния доклад за състоянието на германското единство: 28 години след официалния край на разделението на страната заплатите в източните провинции представляват едва 82% от заплатите в западната част на Германия. И този, който се опитва да продаде това като успех, си затваря очите пред фактите. Защото по-малко пари за същия труд означава по-малко признание и уважение. Затова и в ушите на източногерманците изтърканите приказки за постигнатите успехи звучат неправдоподобно. По-лошото заплащане, непризнаването на целия трудов стаж за пенсия и други неправди се помнят цял живот. За днешните 50-годишни източногерманци, както и за поколенията преди тях двукласовото общество е незаличим факт. И това е скандално. Но това, което тежи още повече от материалното неравенство, е неоспоримата доминираща позиция на западногерманските елити в почти всички обществени сфери. Без Ангела Меркел и родената в ГДР Франциска Гифай, която е министърка по въпросите на семействата, пенсионерите и младежта, шестнайсетте ресора в германския кабинет щяха да бъдат изцяло западногерманска зона. Можем да сметнем това за случайност. Но можем и да го наречем с истинското му име: симптом за състоянието на германското единство. След Обединението в страната израсна цяло ново поколение, но западногерманците все така продължават да доминират в почти всички сфери на живота. По горните управленски етажи на германските фирми, в университетите или в медиите - включително в Дойче Веле, източногерманците са твърде малко. Едва когато това се промени, изнервящото, но все още необходимо постоянно сравняване на Изтока със Запада ще спре. И чак когато за Деня на германското единство няма поводи за подобни коментари, Обединението ще е завършено дело.", "date": "2018.10.06", "title": "Германия - на изток гражданите все още се чувстват втора класа"}
{"url": "http://clubz.bg/74101-tajms_evropa_nqma_da_prieme_plana_na_tereza_mej", "text": "Брюксел формално ще отхвърли молбата на британската премиерка Тереза Мей за по-освободена търговия между Великобритания и Европа през следващата седмица, което се очаква да наслои още по-голям натиск върху нея, пише британският вестник \"Таймс\". Европейските преговарящи ще публикуват своя официален отговор на плана „Чекърс“ в сряда и се очаква да предложат търговско споразумение, което е много по-малко амбициозно като обхват, отколкото министър-председателката се надяваше. Двама дипломати от Европейския съюз заявиха пред  , че документът ще съдържа „около 30 до 40 процента“ от идеята на Тереза Мей за широкообхватно търговско споразумение и такова за сигурност. Една толкова ограничена оферта ще увеличи натиска върху нея в страната ѝ, докато някои от министрите ѝ, които подкрепят Брекзит, предупредиха че Мей има време до следващата среща на върха на ЕС, за да докаже че „Чекърс“ е приложим. В противен случай, твърдят те, ще поискат от Тереза Мей да промени курса и да се стреми към споразумение в канадски стил и да се изправи пред ЕС относно неговите планове за резервен план за ирландската граници. Мей освиркана от консерватори. Безпрецедентно!  Британският премиер Тереза Мей, подготвяйки се за наближаващия \"Брекзит\", усилено договаря споразумения за търговия с други държави, като такова с Чили се очаква да бъде подписано в рамките на няколко месеца, според висшестоящ правителствен източник, пише британският евроскептичен ежедневник  . Споразумението наречено   в правителствените кръгове, тъй като Чили има излишък в износа на популярния плод, ще отбележи нова епоха за споразуменията за свободна търговия на Великобритания след Брекзит. Вестникът е научил, че южноамериканската страна, с население от 18 милиона души и БВП от 190 милиарда паунда, ще бъде предшестващата за сключени споразумения страна, веднъж щом Великобритания излезе от Европейския съюз. Източник от кабинета на Тереза Мей е потвърдил, че Южна Африка ще бъде следващият партньор, заради извършената вече работа от британското правителство. Джонсън: Планът на Мей е морално и интелектуално унижение Премиерката Тереза Мей е начертала планове за тайна офанзива, насочена към убеждаването на редица лейбъристки депутати да подкрепят нейното споразумение за \"Брекзит\", дори ако това коства на лидера на Лейбъристката партия Джереми Корбин шанса да бъде министър-председател, съобщава британският вестник  Висшестоящи членове на Консервативната партия вече са били в контакт с редица лейбъристки депутати през последните няколко месеца, изтъквайки че националните интереси за избягване на излизане от ЕС без споразумение са по-важни, отколкото форсирането на общи парламентарни избори след като бъде победено правителството заради плана за \"Брекзит\" на Тереза Мей. Сега, докато преговорите в Брюксел навлизат в своята финална фаза, британската премиерка и нейните съпартийци засилват своите опити да спечелят подкрепа за компромисно споразумение. Те са убедени, че ще се нуждаят от лейбъристки гласове, за да спечелят, след фракционната конференция на консерваторите в Бирмингам, на която противници на подхода на Мей, включително и Джейкъб Рийс-Мог, си спечелиха аплодисменти, обявявайки че ще гласуват против плана. Източник от Консервативната партия сравни предизвикателството да се сключи споразумение с останалите 27 страни-членки на ЕС, което би задоволило и двете части от партията му, с „приземяване на Боинг 747 на точката за изпълнение на дузпа“. Поради това лейбъристките депутати ще бъдат под фокуса на интензивно лобиране, в периода между завръщането на Мей от Брюксел със споразумение за Брекзит и гласуването му в парламента, което се очаква да се случи около две седмици след това, пише агенция \"Фокус\". Джонсън: Планът на Мей е морално и интелектуално унижение", "date": "2018.10.06", "title": "\"Таймс\": Европа няма да приеме плана на Тереза Мей"}
