{"url": "http://clubz.bg/63428-goranov_kojto_glasuva_protiv_istanbulskata_konvenciq_vsyshtnost_q_podkrepql", "text": "Финансовият министър Владислав Горанов, който беше един от членовете на кабинета, гласували против Истанбулската конвеция на заседание на МС, днес разкри, че всъщност не е против документа. \"Дали ще подкрепим Истанбулската конвенция или не в българския парламент, това е въпрос на цивилизационен избор\", разясни той в \"Панорама\" на БНТ. И даже отиде по-далече: \"Ако не я подкрепим, ще останем от другата страна на Босфора\". Думите му звучат леко изненадващо, но се оказа, че Горанов не бил против документа, че всичко станало много набързо и без дебат. \"Не разказахме историята на българските граждани\", каза той в съзвучие с позицията на своята партия. \"Стартирахме с дефицит\", продължи той. 8 министри подкрепили \"нормалните сексуални отношения\", обяви Валери Симеонов Мотивите му да не подкрепи първоначално документа не станаха съвсем ясни, но се разбра, че е прочел конвенцията и че в \"нея няма нищо освен темата за защита от насилие\". Той предложи, че ако \"я качим на страницата на Народното събрание и всеки гражданин я прочете...\" Горанов даже се изяви като защитник на Истанбулската конвенция в размяна на реплики с Валери Жаблянов от БСП, който се впусна в говорене за джендър, социални и сексуални роли. Покрай темата за Истанбулската конвенция, по която се оказа специалист, Горанов коментира и проблема с пробива в системата БАЦИС. В секретен доклад на ДАНС се говорше за пробив във финансовата сигурност, а оттам - за риск за националната сигурност заради проблеми в системата.  Според Горанов от системата има много и то доказани ползи за повишаване на събираемостта в митниците.", "date": "2018.01.26", "title": "Горанов, който гласува против Истанбулската конвенция, всъщност я подкрепял"}
{"url": "http://clubz.bg/63402-mladejite_v_evropa_ima_zashto_da_sa_gnevni", "text": "На Световния икономически форум в Давос неравенството е сред най-обсъжданите теми. Бизнес лидери и банкери проявяват огромен интерес към дебатите как глобализацията да бъде от полза за повечето хора, а не само за малцина. Това, разбира се, не е чист алтруизъм - те са наясно, че популизмът като ответна реакция може да се окаже опустошителен и за техния бизнес,  Тези разговори, подобно на разговорите, които се водят и извън СИФ, често не успяват да определят точно с кой вид неравенство трябва да се борят правителствата. Например, малцина споменават, че световното неравенство значително е намаляло през последните три десетилетия благодарение на възхода на страните с нововъзникващи пазари и най-вече Китай. Ново изследване на Световната банка неотдавна също показа, че страните, които отчитат намаляване на неравенството, са два пъти повече от държавите, където се отчита увеличаване. Тези резултати означават, че трябва да сме много по-точни по въпроса за неравенството, ако искаме правителствата и бизнесът да вземат правилните мерки срещу него. Международният валутен фонд (МВФ) заслужава похвала за изследването на неравенството, което представи в Давос в сряда (24 януари). Вместо да говори за неравенствата по принцип, Фондът избра точно в този доклад да се съсредоточи върху неравенството между поколенията. Трудно би било страните от ЕС да станат по-справедливи, освен ако не ребалансират приоритетите си при харченето на данъчните приходи, отдръпвайки се от възрастните и насочвайки се към младите. Докладът на МВФ започва с установяване на категоричен факт - неравенството в доходите в ЕС 27, обикновено представяно чрез показател, известен като коефициентът Gini, като цяло е останало стабилно през последните 10 години. В същото време обаче неравенството между поколенията рязко се е увеличило. Делът на хората над 65 години и между 18 и 24 години, застрашени от бедност, бе приблизително еднакъв през 2005 година - около 20 %. Оттогава той се е понижил до около 15 % за възрастните и е нараснал до близо 25 % за младите. \n\tТова разкритие показва, че европейската мрежа за социална сигурност е свършила много добра работа, защитавайки пенсионерите през периода на кризата. Тя обаче не е успяла да подкрепи хората, които преминаха през етап на висока безработица и стагнация на заплатите. МВФ има дълъг списък от мерки, които евентуално биха могли да помогнат на по-младите поколения. Те варират от намаляване на данъци и вноски за социално осигуряване за по-младите работници, особено за получаващите по-ниски възнаграждения, до по-големи разходи за образование и обучение. Някои от тези предложения са и доста амбициозни. Например, МВФ посочва, че страните биха могли да вдигнат здравните вноски. Тъй като по-възрастните традиционно имат повече активи, които са натрупали през трудовия си живот, това е начин по-голяма част от данъчното бреме да падне върху тях и да се намали до минимум рискът хората да бъдат обезкуражавани да работят. Докладът отбелязва колко е важно социалните разходи да бъдат пренасочени в полза на хората в трудоспособна възраст, което може да помогне на попадналите в порочния кръг на безработицата или ненадеждната работа. Както отбелязват авторите на доклада, от избухването на кризата 60 % от увеличаването на социалните разходи в ЕС, бе насочено към пенсии за възрастните.  \n\tМВФ обаче не стига до там да настоява правителствата да намалят прекомерните пенсионни плащания, когато те са много по-високи от вноските, които правят работниците. В презентацията си в Давос Лагард предпочете да говори за необходимостта пенсионните системи да бъдат по-устойчиви, например чрез увеличаване на пенсионната възраст заедно с очакваната продължителност на живота. Правителствата обаче обикновено въвеждат пенсионни реформи само след дълъг преходен период и може да се окаже, че тези промени в крайна сметка отново ще стоварят бремето върху днешните младежи. Разбира се, не би било лесно да се поиска от пенсионерите да приемат по-малко пари. В Европа пред урните често се явяват много повече по-възрастни гласоподаватели отколкото техните по-млади съграждани. И тъй като вече в няколко случая по-младите избиратели предпочетоха антиситемни партии като Движението \"Пет звезди\" в Италия, традиционните политически сили може би имат дори още по-малко стимули за действие. Ако обаче правителствата от ЕС са сериозни в намеренията си да се борят с неравенството, то те трябва да се заемат с бедността и изключването сред младежите. Да се съсредоточиш върху погрешния вид неравенство е все едно да пренебрегнеш напълно проблема.  БТА.", "date": "2018.01.26", "title": "Младежите в Европа има защо да са гневни"}
{"url": "http://clubz.bg/63411-golemiqt_favorit_na_oskarite_s_obvinenie_v_plagiatstvo", "text": "Във  филма „Формата на водата“ Гийермо дел Торо практически изцяло повтаря сюжета на пиесата Let Me Hear You Whisper   на американския драматург и носител на „Пулицър“ Пол Зиндел, написана през 1969 г. Това твърди неговият син Дейвид, цитиран от „Гардиън“. Пиесата „Нека чуя твоя шепот“ разказва за чистачка, работеща в секретна лаборатория през 60-те години. Тя започва връзка с делфин, подложен на експерименти от сътрудниците в лабораторията. Когато разбира за плановете на учените да направят вивисекция на делфина, тя се опитва да го спаси, като го пусне в морето. Сюжетът на „Формата на водата“ е сходен, само че в ролята на делфина е хуманоидно същество. Дейвид Зиндел отбелязва, че много сцени от пиесата се повтарят във филма едно към едно. И в двете произведения жената е чистачка, която се сприятелява с водното създание, като му носи храна. И в двете произведения тя танцува пред резервоара, в който го държат, с моп в ръце. И двете жени имат приятелка – друга чистачка, която им помага. Но има и разлики – във „Формата на водата“ главната героиня е няма и комуникира със съществото чрез езика на знаците. Жената от пиесата говори, но споменава за немите хора в разговор за невъзможността на делфина да говори, казвайки: Във „Формата на водата“ има и още един важен герой – съседът гей, близък приятел на жената. Творческият екип, създал „Формата на водата“, е представил филма като оригинална идея и не е споменал произведението на Зиндел като вдъхновение. На 23 януари „Формата на водата“ получи 13 номинации за „Оскар“, включително за най-добър филм, най-добър режисьор и най-добър сценарий. Пол Зиндел   печели „Пулицър“ през 1971 г. с пиесата си „Влиянието на гама лъчите върху лунните невени“, поставяна и в България. Според Бони Зиндел, бивша съпруга на драматурга, „Нека чуя твоя шепот“ е една от ранните му творби и сред първите, показани по телевизията. Тази пиеса имаше   пише тя в имейл до вестника. В четвъртък от Fox Searchlight, студиото, което държи правата на филма на Дел Торо, отговориха: Някои онлайн коментатори посочиха, че в интервю за списание, наречено Written By, режисьорът е разказал, че отчасти идеята за филма е възникнала от разговор с писателя Даниъл Краус  , който му разказал за „ . В сайта на Краус е посочено, че филмът е базиран на оригинална идея, която е негова и на Дел Торо. Засега Краус не отговоря на запитванията на „Гардиън“. Междувременно зрители на „Формата на водата“ все по-често правят сравнения с пиесата на Зиндел в социалните мрежи.", "date": "2018.01.26", "title": "Големият фаворит на оскарите с обвинение в плагиатство"}
{"url": "http://clubz.bg/63420-trymp_v_davos_amerika_na_pyrvo_mqsto_ne_oznachava_amerika_sama", "text": "Сега е идеалният момент да пренесете своя бизнес и своите инвестиции в САЩ. Това заяви американският президент Доналд Тръмп по време на речта си на Световния икономически форум в Давос. Президентът отбеляза като основно постижение на управлението си мащабната данъчна реформа, която прави САЩ подходящи за развитие на бизнес. От началото на мандата му са създадени 2.4 милиона работни места, а безработицата е най-ниската в американската история, заяви президентът. Данъчната реформа на Тръмп е закон \"Хобин Руд\" -  взема от бедните и дава на богатите Не може обаче да имаме честна и свободна търговия, ако някои страни експлоатират системата на гърба на други, отбеляза Тръмп.  Ключова за това е сигурността, отбеляза американският държаен глава. Новопристигащите, които могат да допринесат за развитието на икономиката, са винаги добер дошли, допълни той. Сорос: Facebook и Google се превръщат в заплаха за демокрацията Президентът на САЩ отбеляза постиженията на водената от Вашингтон коалиция срещу \"Ислямска държава\". Имаме нужда от максимален натиск за ядрено разоръжаване на Корейския полуостров, коментира още той и допълни, че трябва да се направи всичко възможно, за да се спре пътят на Иран към ядреното оръжие.  Президентът използва повода да атакува за пореден път медиите: След това изказване в отговор на въпрос, американският президент беше освиркан от част от публиката.  Сорос: Facebook и Google се превръщат в заплаха за демокрацията", "date": "2018.01.26", "title": "Тръмп в Давос: Америка на първо място, не означава Америка сама"}
{"url": "http://clubz.bg/63406-kak_kndr_iznasq_vyglishta_prez_rusiq_kym_yujna_koreq_i_qponiq", "text": "Северна Корея изнесла през миналата година въглища в Русия, откъдето те отишли в Южна Корея и Япония, предаде Ройтерс. Това било извършено явно в нарушение на санкциите на ООН, твърдят три западноевропейски разузнавателни източника. Съветът за сигурност забрани на КНДР да изнася въглища на 5 август 2017 г. Санкциите бяха наложени с цел отрязване на достъпа до важен източник на международна валута, от която Пхенян има нужда, за да финансира своите програми за ядрени оръжия и ракети с голям обсег. Оттогава обаче изолираната комунистическа държава е изнесла най-малко три пъти въглища към руските пристанища Находка и Холмск. Там те били разтоварени в доковете, а след това, натоварени на кораби, отплавали към Южна Корея и Япония, съобщават източниците на Ройтерс. Тръмп: Москва помага на Пхенян да заобикаля санкциите Западноевропейски източник от сферата на корабоплаването заяви, че част от товарите достигнали до Япония и Южна Корея през октомври 2017 г. Източник от американските служби за сигурност потвърди за търговията с въглища през Русия и допълни, че тя продължава. От руското външно министерство не са отговорили на молбата на Ройтерс за коментар, изпратена на 18 януари. Руската мисия в ООН информира Комитета по санкциите към Съвета за сигурност на 3 ноември 2017 г., че Москва спазва санкциите. Двама адвокати, специалисти по санкциите, заявиха пред Ройтерс, че действията вероятно нарушават наказателните мерки на ООН. От Ройтерс не са били в състояние веднага да потвърдят дали разтоварените в руските докове въглища са същите, които след това са били откарани в Южна Корея и Япония. Репортерите на агенцията не са успели да установят дали собствениците на отплавалите от Русия към тези страни съдове са знаели произхода на товара. На 24 януари американското министерство на финансите наложи санкции срещу собственика на \"Ул Чжи Бон 6\" - един от корабите. Причината е, че съдът докарал въглища в Холмск на 5 септември 2017 г. Как Пхенян се снабдява с петрол въпреки санкциите? Първо през 2016 г. Съветът за сигурност наложи таван на износа на въглища от КНДР. Всяка страна трябваше да съобщава на Комитета по санкциите за месечния си внос от КНДР. Пожелали анонимност дипломати заявиха, че Русия не е съобщила за никакъв внос оттам през миналата година. На въпрос за доставките говорител на Държавния департамент отговори: От Белия дом засега не са отговорили на молбата за коментар. Членове на независимия екип от експерти, който се отчита пред Съвета за сигурност за нарушенията на санкциите, засега не са открити за коментар. Северна Корея отказва да прекрати разработването на ядрени ракети, които могат да ударят САЩ. Режимът на Ким Чен Ун изтъква, че те нарушават суревенитета на страната, и обвинява САЩ, че искат да я изолират и задушат. На 5 септември 2017 г. независимият експертен екип съобщи пред Съвета за сигурност, че КНДР . Тръмп: Москва помага на Пхенян да заобикаля санкциите Преди месец Ройтерс съобщи, че руски танкери са доставяли гориво за Северна Корея по море. А на 17 януари американският президент Доналд Тръмп заяви в интервю за агенцията, че Москва помага на Пхенян с доставки на газ в нарушение на санкциите. На 24 януари министерството на финансите в САЩ наказа 9 компании, 16 души и 6 кораба от КНДР, които обвини в подпомагане на оръжейната програма на сталинистката държава. Западните разузнавателни източници посочиха два маршрута, по които пътуват въглищата. Засега не е ясно кои компании са се облагодетелствали от доставките. Попитан по този въпрос, чиновник от южнокорейското външно министерство заяви: Той отказа да уточни дали ведомството знае за доставките, за които съобщава Ройтерс. Японското външно министерство засега не е отговорило на молбите за коментар. Европейските разузнавателни източници заявиха, че маршрутът се е отклонил към Русия, след като Китай - единственият съюзник на Северна Корея, започнал да конфискува изнесените оттам стоки. Как Пхенян се снабдява с петрол въпреки санкциите? Тръмп: Москва помага на Пхенян да заобикаля санкциите", "date": "2018.01.26", "title": "Как КНДР изнася въглища? През Русия към Южна Корея и Япония"}
{"url": "http://clubz.bg/63413-vse_pak_projektiraha_smyrtta_na_stalin_v_moskovsko_kino", "text": "Британската комедия \"Смъртта на Сталин\" бе прожектирана в московското кино \"Пионер\", предаде Би Би Си. Това се случи въпреки че Министерството на културата отне разрешението за прожекция два дни преди обявената премиера. Сеансът минал без инциденти. Нямало и протестиращи срещу подигравателното според властите изобразяване на Сталин и други съветски лидери. Москва забрани филма „Смъртта на Сталин“. Бил екстремистки Освен зрителите в \"Пионер\" дошли само журналисти. Но въпреки това само няколко места останали незаети. Друг зрител споделил, че решил да гледа комедията именно заради действията на Министерството на културата. Журналистката от АФП Ола Циховлас обаче съобщи, че след прожекцията в \"Пионер\" влезли полицаи, а заедно с тях и цивилни агенти. Тя дори публикува снимка. Управата на киното отказала да коментира дали е имало такова нещо. От Би Би Си се опитали да разберат защо в кино \"Пионер\" са решили да покажат филма въпреки липсата на разрешение. Прессекретарката на киното Роза Ампилян отказала да отговори на въпроса. Собственикът - милиардерът Александър Мамут, заявил, че не е директор на киносалона и не знае причините. Всичко може, само да не се смеем на тиранина Представител на \"Пионер\" съобщил за РИА Новости, че киното не нарушава закона, тъй като в регистрите на културното министерство пище, че разрешението за прожекция продължава да е валидно. От компанията, прожектираща филма, обаче заявили, че веднага са уведомили \"Пионер\" за отнемането на разрешението. Министерството на културата на Русия отне на 23 януари разрешението за прожекция на \"Смъртта на Сталин\". Това стана след призива на юристи от ведомството до културния министър Владимир Медински да не разрешава разпространението в страната на филма. В творбата те открили признаци на екстремизъм. Всичко може, само да не се смеем на тиранина", "date": "2018.01.26", "title": "Все пак прожектираха \"Смъртта на Сталин\" в московско кино"}
{"url": "http://clubz.bg/63425-no_zashto_ne_govorim_za_decata", "text": "Ако човещината е сведена до процедура, сме обречени и като човеци, и като народ.  Случилото се в дом \"Хризантема\" безспорно е непростимо, но то е проявление преди всичко на човешки липси, а след това на институционален проблем. Някой удря болно дете-сираче с парцал. Друг наблюдава, снима и мълчи с месеци. Трети и четвърти спорят дали са знаели навреме (а не дали е редно и нормално). Пети, разбрал последен, отговаря за поведението на всички. От тв студия търсим отговорни, четем правилници и наредби, а не си задаваме въпроса защо и как се стига до тук. Първо и преди всичко сме хора, после сме „служители“. Първо съм баща, после съм министър. Говорим за деца, после за потребители. За жени, навярно майки, а не просто за доставчици.  Една седмица говорим за административни процедури, конфликти в екипа на дома, кой на кого от кого се е оплакал или не е. Защо не говорим за децата?  \n\tГоворим как служителите там трябва да бъдат уволнени и това е така - поведението им е недопустимо. Но защо не говорим за децата? Домът трябва да бъде преоснован, което е тежка задача в комбинация с условието там да работят хора, които не си мразят работата.  Колко души и институции, агенции и териториални подразделения са ангажирани с правата и социалните условия за тези деца? Колко от тях чуваме днес? Отворен въпрос, който също, за съжаление, не е от институционален, дори не само граждански, а от човешки характер. Аз не съм социален министър, нито съм бил. Но съм в основата на нейното създаване като визия, концепция и провеждане от 2010 г. насам.  Мога да отговоря на всеки въпрос за извеждането на децата, защото темата беше не просто моя задача по линия на европейското финансиране, а защото в годините я приех като лична човешка кауза. Говорим за закриване на институциите и домовете от казармен тип, за които повечето хора се сещат със свиване в стомаха, а по Коледа и Великден с дарение или ръчно изработена картичка. Ако случаят на \"Хризантема\" се беше случил в някой от старите домове, никой нямаше да научи за него. Проблемът не е в деинституционализацията, а в навиците отпреди нея, навиците от големите скрити домове, където деца гладуваха, бяха бити, връзвани. Забравихме ли Могилино?  Безспорно става дума за промяна на условията на живот, но наред с това, ако не и преди това - за нагласата на хората. И последно, опитите от тази грозна история да се прави политика е не по-малко грозен. Имаме политика ЗА децата с увреждания. Политика ОТ децата с увреждания не трябва да се прави. А който опитва, е за сметка на собствената му съвест или това, което е останало от нея.    ", "date": "2018.01.26", "title": "Но защо не говорим за децата?"}
{"url": "http://clubz.bg/63410-soros_facebook_i_google_se_prevryshtat_v_zaplaha_za_demokraciqta", "text": "Facebook и Google се превръщат в заплаха за демокрацията, каза в традиционната си реч на Световния икономически форум в Давос милиардерът Джордж Сорос. Той коментира, че социалните мрежи са \"пречка за иновациите\" и повдигна въпроса за способността им да оформят общественото мнение. Той обаче предвиди, че дните им са преброени, заради европейските регулации. Зукърбърг изгони медиите. Thank you, Mark! Според него зависимостта от социалните мрежи има огромни политически последствия и вече е изиграла ключова роля в избирането на американския президент Доналд Тръмп. 87-годишният милиардер похвали усилията на еврокомисарката с ресор конкуренция Маргарете Вестагер, която стана известна с борбата си да накара американски технологични гиганти като Google, Amazon и Apple да плащат данъци според европейските правила. Сорос заяви, че тъй като Европейският съюз няма собствени технологични гиганти и затова е най-подходящ да \"защити обществото от тях\", докато американските регулатори са твърде слаби. Apple връща 13 милиарда евро данъци на Ирландия Милиардерът нарече Тръмп и администрацията му \"световна опасност\" и добави, че според него президентът ще си е отишъл \"до 2020 г. или по-рано\". Орбан, Сорос и прасето на Поч Apple връща 13 милиарда евро данъци на Ирландия Орбан, Сорос и прасето на Поч", "date": "2018.01.26", "title": "Сорос: Facebook и Google се превръщат в заплаха за демокрацията"}
{"url": "http://clubz.bg/63216-otkajete_se_ot_gerb_i_shte_spechelite", "text": "Истината е, че параметрите на ситуацията са горе-долу ясни и няма какво толкова да се дискутира. Избирателите, които биха гласували за автентичната десница/демократичната общност са около 500 000. Те обаче в момента гласуват за 3 политически субекта, а част от тях и за ГЕРБ. Единственият начин да имат политическо представителство е да гласуват за един политически субект. Този политически субект обаче няма да бъде успешен, ако е прост сбор на досегашните три. Макар че организационното му изграждане е изключително важен въпрос. Субектът трябва да е разпознаваема политическа марка с ясно разписан модел на функциониране и най-вече - със стабилни структури в цялата страна. По-важното е обаче около каква идея да се консолидират въпросните 500 хил. избиратели. Защото, ако идеята е добра, мобилизацията на първо време може да стане дори през социалните мрежи. Принципните положения са ясни - истинско върховенство на закона; истинска борба срещу корупцията; прокуратура, която работи за обществото, а не за този или онзи олигархичен кръг; лоялно членство в ЕС и НАТО и т.н. И трябва да се признаем, че десните политици, дори когато бяха заедно в Реформаторския блок, независимо от различията си, винаги са отстоявали тези принципни положения. И това е добра основа за обединение. Основната разделителна линия е отношението към ГЕРБ. И по-специално: редно ли е бъдещият политически субект да влиза в управленска коалиция с тази партия. Ако са достатъчно прозорливи, лидерите и активистите на този бъдещ субект би трябвало да пропагандират категоричен отказ от такава опция. Това е единственият път за този субект да постигне сериозен политически успех. Със сигурност още на следващите избори ще се намерят 500 хил. избиратели, които да гласуват за формация, за която са убедени, че няма да бъде смокинов лист на модела #Кой. Защото точно това бе Реформаторският блок при последното му участие в управлението заедно с ГЕРБ. Част от лидерите на Блока дори признаха, че всъщност само са присъствали във властта, но реално е управлявал Делян Пеевски. Може да се приеме, че това е било истински и искрен опит за сключване на сделка с дявола с цел провеждане на все пак някакви реформи. Крайният резултат обаче бе пореден провал на тези реформи, като на всичкото отгоре реформаторите, които най-сериозно лобираха за тях, се оказаха виновници за този провал. Кабинетът \"Борисoв-2\" доказа категорично, че подобни коалиции не само не водят до реформи, а напротив - до разпад на политическото представителство на българите, които искат страната им да бъде реална, а не фасадна демокрация. С разпада на това представителство отпада и една сериозна пречка пред олигархията. Втори подобен опит от страна на автентичната десница/демократичната общност няма да е грешка, а глупост или меркантилност. Затова бъдещият политически субект би трябвало да бъде против коалиция с ГЕРБ. Да, вярно, тази партия е член на ЕНП, а лидерът ѝ Бойко Борисов се радва на публичното одобрение на всички европейски десни лидери. Истината обаче е, че по фундаменталните български въпроси - съдебна реформа, борба с корупцията, върховенство на закона, санкциите срещу Русия и т.н. - партия ГЕРБ е със сходни позиции с БСП и ДПС. Като е така, далеч по-логично е следващия път, когато е в парламента, автентичната десница да остави герберите да се съберат с тях. Това би било честно към всички избиратели, не само към десните, защото задкулисието ще излезе и на сцената. Подобен твърд отказ от коалиция с ГЕРБ ще донесе само дивиденти, особено в по-далечна перспектива. Всъщност може и да не е чак толкова далечна, предвид факта, че извънредните парламентарни избори у нас вече са по-скоро правило, отколкото изключение. Подобна категорична позиция ще консолидира онези 500 хил. избиратели и нищо чудно след време дори да ги увеличи до степен, че скоро автенчитната десница/демократичната общност да може да поеме властта дори самостоятелно. Никак няма да е лесно отстояването на подобна позиция. Лидерите на бъдещия политически субект трябва да се подготвят психически за огромни кофи помия от кафяви и хибридни медии. Те ще трябва да бъдат твърди в позицията си и пред Запада. Защото е съвсем очевидно, че по някакви причини големите западни държави имат интерес да крепят Борисов на власт у нас, макар да са наясно, че той не е демократ от западен тип. Но това е пътят за автентичната десница/демократичната общност. Друг няма. И стига толкова кръгли маси. Крайно време е да се слезе при народните маси.", "date": "2018.01.26", "title": "Откажете се от ГЕРБ и ще спечелите"}
{"url": "http://clubz.bg/63423-google_i_twitter_ne_sa_otkrili_dokazatelstva_za_ruska_namesa_v_us_izborite_prez_2017_a", "text": "Компаниите Google и Twitter не са открили доказателства за руска намеса в изборите за губернатори, проведени през 2017 г. в два американски щата - Ню Джърси и Вирджиния, и са уведомили американските власти за това, съобщава Politico. Освен това комисията по разузнаването към американския Сенат е получила отговорите на Google и Twitter на писмените въпроси, изпратени от сенаторите, за евентуална руска намеса в изборите през 2016 г. Комисията беше отправила запитвания във връзка с провежданото от нея детайлно проучване как и колко свързани с Русия групи са използвали социалните платформи, за да сеят хаос и да повлият на изборните резултати по време на президентските избори през 2016 г. Тръмп: Чакам с нетърпение да ме разпитат за руската намеса В отговорите, които са публикували, Google и Twitter твърдят, че не са осведомени за каквито и да било спонсорирани от държави опити да се повлияе на американските избори м.г. \"Въпреки, че не открихме злоупотреба с нашата платформа във връзка с изборите в щатите през 2017 г., ние продължаваме нашата работа, и ще продължим да развиваме инструменти и процеси, за да се противопоставим на нарастващи заплахи,\" се казва в отговора на Google. От Twitter също заявиха, че нямат информация за руската намеса в изборите чрез социалните мрежи. Тръмп искал да уволни прокурора, водещ разследването за руска намеса Компаниите са под микроскоп за ролята си в улесняването на руския достъп до изборите в САЩ през 2016 г., пише Politico, но те се опитват да омаловажат степента на това влияние в писмените отговори, публикувани от сенатската комисия по разузнаване. Въпросите бяха продължение на изслушването от 1 ноември м.г., когато членовете на сенатската комисия извикаха представители на трите компании. Комитетът удължи срока за писмените им отговори до 8 януари, след като компаниите поискаха повече време. Facebook заяви, че Internet Research Agency, фабрика за тролове, свързана с Кремъл, е създала 129 страници за реални събития от изборите през 2016 г., като около 25 800 от акаунтите са маркирали, че се интересуват от събитията, а 62 500  - че ще ги посетят. В отговор на въпрос от сенатора-републиканец Сюзън Колинс, от Facebook казват, че са констатирали само \"това, което изглежда незначително припокриване между таргетирането и съдържанието, използвано от IRA, и използваното от кампанията на президента Доналд Тръмп\", включително от трети доставчици. Facebook също така заяви, че таргетирането, използвано от IRA за реклами, е \"относително елементарно\", докато кандидатите например са използвали за тази цел Contact List Custom Audiences на Facebook, където е събрана информация за профила на гласоподавателите. През ноември м.г. сенаторите Крис Ван Холън и Марко Рубио внесоха законопроект, който предвижда възможност за допълнителни санкции спрямо Русия, ако отново се опита да се намеси в изборния процес в САЩ. Тръмп искал да уволни прокурора, водещ разследването за руска намеса", "date": "2018.01.26", "title": "Google и Twitter не са открили доказателства за руска намеса в US изборите през 2017-а"}
{"url": "http://clubz.bg/63426-vera_jourova_istanbulskata_konvenciq_podkrepq_zdravite_i_shtastlivi_semejstva", "text": "Клета, клета конвенция Тя благодари на българите и българските политици, които подкрепят конвенцията и допълни, че очаква държавите членки да положат максимални усилия за борба с насилието над жени и деца, съобщава БТА. Над 100 интелектуалци: Отлагането на ратификацията ни прави отговорни за всяка жертва Йоурова отбеляза, че от други държави, а не само от България се чува, че Истанбулската конвенция е против традиционното семейство. \"Истанбулската конвенция подкрепя здравите и щастливите семейства. Надявам се, че на Истанбулската конвенция ще бъде даден шанс в тази красива страна\", заяви още Йоурова. Тя обяви, че ще се ангажира за диалог между нея и българските политически представители, които са готови за такъв и изрази надежда, че конвенцията има шанс в нашата страна. Правосъдният министър Цеца Цачева коментира, че е водила неформални разговори за дебата, който върви в българското общество за конвенцията. По думите ѝ той ще продължи и допълни, че е необходимо още време на онези, които имат съмнения да се запознаят с документа. Тя припомни, че според статистиката всяка една от три жени е била обект на посегателство. Над 100 интелектуалци: Отлагането на ратификацията ни прави отговорни за всяка жертва", "date": "2018.01.26", "title": "Вера Йоурова: Истанбулската конвенция подкрепя здравите и щастливи семейства"}
{"url": "http://clubz.bg/63416-kakvi_sa_%E2%80%9Etvoite_25_prichini_da_izberesh_bylgariq%E2%80%9C", "text": "Водещата консултантска компания и работодател PwC България (ПрайсуотърхаусКупърс\") провежда мащабната инициатива „Твоите 25 причини да избереш България“ в подкрепа на българските студенти. По повод 25-годишнината си в страната PwC България заедно с водещи компании партньори ще подкрепи 25 студенти с:  В конкурса могат да участват български студенти на възраст от 18 до 24 г., обучаващи се у нас или в чужбина и със силна мотивация да се развиват в България. Кандидатите трябва да подготвят есе на тема „Моите 25 причини да избера България“. Срокът е 10 февруари 2018 г.  Партньори на кампанията „Твоите 25 причини да избереш България“ са водещи български и международни компании, които развиват успешен бизнес в страната – банки, ритейл и IT компании, хипермаркети, компании за бързооборотни стоки и др. Независимо жури с членове певицата Михаела Филева, ТВ водещите Надежда Узунова и Добрина Чешмеджиева, създателката на проекта „Пощенска кутия за приказки“ Гери Турийска, зам.-ректорът на УНСС доц. д-р Стела Радева, и представители на популярни бизнес медии - Боян Томов и Георги Минев, ще избере победителите.   се провежда под патронажа на Президента на Република България Румен Радев и с съдействието на Министерство на образованието и науката.  Зад кампанията застанаха и някои от най-популярните и известни звезди и обществени личности у нас – Михаела Филева, Преслава Пейчева, Ива Дойчинова, Владо Николов, Симона Халачева, Калин Врачански, Асен Блатечки, Ники Кънчев, Мира Добрева, Георги Любенов, Спас Кьосев, Константин Каменаров, Надя Обретенова, Радина Червенкова и др. Кандидатстването за конкурса „Твоите 25 причини да избереш България“ се осъществява в  , а повече информация е достъпна във   и   профилите на PwC България.", "date": "2018.01.26", "title": "Какви са „Твоите 25 причини да избереш България“?"}
{"url": "http://clubz.bg/63419-nad_100_intelektualci_otlaganeto_na_ratifikaciqta_ni_pravi_otgovorni_za_vsqka_jertva", "text": "Това се казва в писмо обръщение до народните представители, подписано от изявени университетски преподаватели и преподавателки. То е озаглавено \" \". Ще бъде внесено в понеделник в Народното събрание. ГЕРБ отлага ратификацията на Истанбулската конвенция Обръщението идва ден след като управляващата партия ГЕРБ съобщи, че разглеждането и ратифицирането на Истанбулската конвенция се отглага за до края на европредседателство, за да може да бъдат проведени обществени дебати, а премиерът Бойко Борисов съобщи, че смята лично да говори с висшия църковен клир и с представители на Главното мюфтийство. Светият синод беше един от най-яростните отрицатели на приемането на конвенцията, като оттам дори насрочиха молитва за 28 януари, за да молят \"Божията милост\" за НЕприемане на документа. Сред политическите партии най-гласовите противници на конвенцията са \"Обединените патриоти\" и БСП, като соцпартията дори внесе в четвъртък 74 подписа с искане за насрочване на референдум \"за\" и \"против\" приемането ѝ. БСП внесе със 74 подписа искане за референдум Това се казва в обръщението на интелектуалците. Уважаеми народни представители, Настояваме България без отлагане да ратифицира Конвенцията на Съвета на Европа за превенция и борба с насилието над жени и домашното насилие, която страната ни вече е подписала.  Конвенцията задава правната рамка за  \n\t- устойчив ангажимент на публичните институции с подкрепата и защитата „на правото на всеки човек и особено на жените да живеят без насилие в публичната и частната сфера“;  \n\t- за провеждането на политики за подкрепа на жертвите и превенция на насилие, основано на пол;  \n\t- за провеждане на обучение в ненасилническо поведение в междуличностните отношения; \n\t- за преодоляване на стереотипни разбирания за половите роли, които блокират социални шансове на индивидите. Ние като университетски преподаватели и преподавателки настояваме решението за Конвенцията да не бъде основано върху страхове и неразбиране, а върху рационални аргументи. Именно за да помогнем на обществото ни в изясняването на базовите понятия и смисъл на Конвенцията като основа за провеждане на конструктивна и разумна дискусия, заявяваме следното:  Понятието gender, преведено като „социален пол“, следва да бъде интерпретирано единствено и само така, както то е дефинирано в текста на самата Конвенция (чл. 3, в), а именно “социално изградени роли, поведения, дейности и характеристики, които определено общество смята за подходящи за жените и за мъжете“. Тази дефиниция за социално изградените роли на пола не отрича, нито заплашва съществуването на биологичните полове. „Социалният пол“ не е въпрос на свободен избор, напротив, той е зададен от наложени обществени норми. Конвенцията настоява за промяна на тези норми, които нарушават равнопоставеността на половете и допускат злоупотреба с правата на жените.  Бихме искали да подчертаем, че понятието „социална роля на пола“ (gender) е част от българското законодателство от 2016 г., използвано в Допълнителните разпоредби на Закона за равнопоставеност на жените и мъжете. Накратко, с Конвенцията не се въвежда ново за законодателството ни понятие, следователно няма как да очакваме нито правен хаос, нито промяна на Конституцията. Конвенцията създава единствено правна рамка за по-ефективна защита на съществуващи вече права с редица законодателни мерки и конкретни политики.  Неоснователни са и внушенията, че Конвенцията на Съвета на Европа за превенция и борба с насилието над жени и домашното насилие задължава ратифициралите я държави да въведат „трети пол“ и да узаконят брака между еднополови двойки. Понятие “трети пол” в Конвенцията не съществува, нито може да бъде изведено от нея. Чл. 4 т. 3, който се посочва като признаващ “трети пол”, няма връзка с подобно понятие. С него се въвежда задължение за недискриминация при прилагане разпоредбите на Конвенцията на база редица признаци, включително сексуална ориентация и полова идентичност. Този текст отново не внася нищо ново в нашето законодателство - Законът за защита от дискриминация не позволява подобна дискриминация. От недопускането на дискриминация срещу хора с нетрадиционна полова идентичност или сексуална ориентация обаче не следва ангажимент за правно признаване на „трети пол“, нито за узаконяване на еднополови бракове. Това са теми, които не са предмет на тази Конвенция.  Ние като университетски преподаватели и преподавателки няма как да не подкрепим ратифицирането на тази конвенция, защото тя е насочена към преодоляването на структурното неравенство, основано на пола. Ние, изхождайки от разбирането си за обществен дълг, настояваме българското общество да приема правни рамки, които разширяват социалните шансове на индивидите и овластяват потиснати социални групи, а Конвенцията цели именно това. Ние като ангажирани граждани настояваме да изграждаме заедно общество, основано на взаимно разбиране и толерантност, на солидарност с по-слабите, на уважение към равните права на всички хора независимо от техния пол, възраст, етническа принадлежност и социално положение. Бихме искали да подчертаем, че отлагането на ратификацията би ни направило отговорни за всяка жертва на насилие, основано на пола, защото сме го позволили с бездействието си. БСП внесе със 74 подписа искане за референдум", "date": "2018.01.26", "title": "Над 100 интелектуалци: Отлагането на ратификацията ни прави отговорни за всяка жертва"}
{"url": "http://clubz.bg/63414-zapochna_pokeryt_po_systavqne_na_pravitelstvo_v_berlin", "text": "Помни ли някой кога се проведоха парламентарните избори в Германия? Точно преди 124 дни и страната все още е без правителство. Е, предишният кабинет под канцлерството на Ангела Меркел продължава да изпълнява служебно задълженията си, но иде реч за друго. Никога досега в историята на ФРГ не е било толкова дълго след парламентарен вот политическите сили да не са успели да сформират кабинет. След провалени опити да се състави правителство на консерваторите с либералите и Зелените днес започна покерът по сформиране на кабинет между десницата – Християндемократическия съюз (ХДС) на Ангела Меркел, баварския Християнсоциален съюз (ХСС) и Германската социалдемократическа партия (ГСДП). Иде ли краят на ерата Мартин Шулц? В 9 ч. местно време (час по-късно българско) в централата на ХДС в Берлин – дом \"Конрад Аденауер\", първо се срещнаха партийните лидери – Ангела Меркел, Хорст Зеехофер и Мартин Шулц. Час и 40 минути по-късно към тях се присъединиха и екипите им от преговарящи – общо 15 души. При пристигането си тази заран в дом \"Конрад Аденауер\" Ангела Меркел заяви пред журналисти: \"Хората очакват от нас да поемем по посока сформиране на правителство. Мисля, че това е възможно, и то в обозримо  време.\" По повод приключилите преди две седмици проучвателни разговори между десницата и социалдемократите, които отвориха пътя към сегашните преговори, Меркел съзира \"една много добра рамка\". Сега основното било да се преговаря бързо, тъй като ставало дума за нова динамика в името на Германия. Мартин Шулц също се обяви за бързи и конструктивни преговори. Целта на социалдемократите била да се постигне справедливост в страната (разбирай наливане на милиарди евро в социалната сфера), а на международната арена Германия отново да е водеща сила в рамките на Европейския съюз. С оглед на предизвикателствата, идващи от САЩ и Китай, светът се нуждаел от силна и проевропейска ФРГ. Социалдемократите нямат друга алтернатива, освен да склонят на сформиране на широка коалиция с десницата, каквато след парламентарния вот техният лидер Мартин Шулц категорично отхвърли и обяви, че партията му излиза в опозиция. Рейтингът на ГСДП обаче непрестанно се срива. На общите избори, проведени на 24 септември м. г., бюлетина за социалдемократите пуснаха 20,5 на сто от участвалите във вота. Ако изборите биха били сега, за ГСДП биха гласували едва 19 на сто, сочат последните социологически проучвания. При консерваторите няма промяна – 33 на сто подкрепа. Меркел: Хората искат държавата да функционира Шулц е опитен политик и много добре знае, че крайнодясната популистка партия \"Алтернатива за Германия\" печели все по-голяма подкрепа. Няма да е изненада, ако при евентуални предсрочни избори тя излезе втора сила, което би било съкрушителен удар за социалдемократите. Така за тях е далеч по-добре да влязат в управлението на страната, отколкото да се обезличат при евентуални предсрочни избори. Проблемът на Мартин Шулц е наложеното след парламентарния вот през 2013 г. от предишното ръководство на партията му допитване до всички партийни членове дали ГСДП да участва или не в широка коалиция. Така ако сега коалиционните преговори с десницата приключат с успех, всичките над 440 000 членове на ГСДП ще гласуват с писма подкрепят или не широка управленска коалиция в Берлин. Настроенията засега са по-скоро \"не\". Най-отявлени противници на управление под канцлерството на Меркел са членовете на младежката организация на ГДСП, които водят жестока кампания срещу управление с ХДС и ХСС. Германия пое към широка коалиция, изходът неизвестен За подобно допитване са нужни две до три седмици. При най-оптимистичния вариант Германия ще има правителство най-рано през март. Меркел: Хората искат държавата да функционира Германия пое към широка коалиция, изходът неизвестен", "date": "2018.01.26", "title": "Започна покерът по съставяне на правителство в Берлин"}
{"url": "http://clubz.bg/63418-krasimir_anev_vze_bronz_na_evropejskoto_po_biatlon", "text": "Красимир Анев грабна бронзов медал в спринта на 10 км на европейското първенство по биатлон в Риднау-Вал Ридана (Италия). Това е първо отличие за България от шампионата.  Анев повали всичките 10 мишени на стрелбището и излезе на 4-та позиция след последната стрелба. Той показа голям хъс във финалната обиколка и успя да стигне до бронзовия медал в дисциплината. Интересен факт е, че точно преди една година нашият биатлонист отново завърши трети в състезанието на 10 км на първенството в Душники Здруй (Полша).  Още петима българи участваха в надпреварата при мъжете, като двама от тях се класираха за утрешното преследване. Това са Владимир Илиев и Антон Синапов. Илиев, миналогодишен европейски шампион в дисциплината, сбърка два пъти и завърши 31-и, а младият чепеларец остана 55-и с три наказателни обиколки. Димитър Герджиков също сбърка три мишени и е 62-и, а Михаил Клечоров с две обиколки зае 72-а позиция. Последен от нашите е Димитър Парталов с безпогрешна стрелба и 88-о място. Новият шампион в спринта е Андрейс Расторгуев от Латвия, който повали 9 от 10 мишени. Александър Логинов от Русия направи същия брой грешки и грабна сребърното отличие.", "date": "2018.01.26", "title": "Красимир Анев взе бронз на европейското по биатлон"}
{"url": "http://clubz.bg/63417-eto_go_zeleniq_bilet_za_dni_s_mrysen_vyzduh", "text": "Столичният \"Център за градска мобилност\" показа новия \"зелен билет\", който да стимулира хората да оставят автомобилите си и да ползват градския транспорт. Това ще става два дни след отчетен особено мръсен въздух в София, тъй като официалната информация за концентрациите на прах идва в общината към 10 часа на следващия ден и тогава вече е късно за евтин градски транспорт или затваряне на зоните за платено паркиране. Столичната община: Днес ще има повишени нива на фините прахови частици във въздуха Билетчето ще се продава, ако има превишаване на концентрациите на фини прахови частици над 200 микрограма на куб. метър (при норма от 50 микрограма за денонощие) в поне две от градските станции за измерване в два последователни дни или в 4 за един ден. В тази ситуация ще трябва да бъдат пуснати повече коли, за да се поеме увеличеният брой пътници. Допълнителните разходи на транспортните оператори за това ще бъдат компенсирани от бюджета на общината. Новият билет ще струва 1 лев, ще важи за цял ден и за цялата мрежа на градския транспорт. \"Любимите\" мерки на столичани за въздуха: миене на улици и безплатен транспорт Решението за извънредната мярка срещу мръсния въздух в столицата бе гласувано на 25 януари тази година от Столичния общински съвет. Освен билетите, СЦГМ ще разпространява и карти за преференциално пътуване в цялата градска мрежа. \"Любимите\" мерки на столичани за въздуха: миене на улици и безплатен транспорт", "date": "2018.01.26", "title": "Ето го \"зеления билет\" за дни с мръсен въздух"}
{"url": "http://clubz.bg/63400-sofiq_kupuva_142_avtobusa_na_gaz_20_hibridni_i_20_elektrobusa", "text": "Метрото остава водещият транспортен и екологичен транспорт в приетия бюджет на София за 2018 г., който е най-големият в страната - 1.556 млрд. лева, и беше определен като рекорден от съветници от ГЕРБ. За сравнение за 2017 г. разходите бяха около 1.2 млрд. лева, почти колкото бюджетът на МВР, който е начело на харчовете при държавните ведомства. През 2018 г. метрото е най-голямото перо в инвестиционната програма, където за подземния транспорт са предвидени над 337 млн. лева. В момента се изграждат около 12 км нови метролинии, а третият лъч на метрото е предвиден за завършване догодина. Както отбеляза столичният кмет Йорданка Фандъкова, чрез него се спестяват 75 000 тона вредни емисии годишно. Столичната община: Днес ще има повишени нива на фините прахови частици във въздуха През тази година ще бъде завършено разширението на бул. \"Тодор Каблешков\" в участъка при бул. \"Цар Борис III\". Столичната община планира да започне изграждането на южното платно на бул. \"Тодор Каблешков\" - от бул. \"България\" до ул. \"Костенски водопад\". Над 37 млн. лева са предвидени за основна реконструкция на трамвайни трасета. По линия № 5 през тази година ще се движат 13 нови трамвая. ГЕРБ, патриоти, СДС и ДБГ приеха бюджета на София Наред с това ще продължи и модернизацията на градския транспорт. Открита е процедура за закупуване на 142 автобуса, които ще се движат на природен газ, както и 20 електробуса и 20 хибридни буса за общо 135 млн. лева. Това означава, че през 2019 г., в края на програмата за обновяване и модернизиране на обществения транспорт, автобусният парк на София ще бъде на едно европейско ниво по средна възраст и като удобства, и експлоатационни характеристики. Напролет стартира проект за нощен транспорт в София, който бил обезпечен финансово, стана ясно от изявлението на Зафиров. ГЕРБ, патриоти, СДС и ДБГ приеха бюджета на София", "date": "2018.01.26", "title": "София купува 142 автобуса на газ, 20 хибридни и 20 електробуса"}
{"url": "http://clubz.bg/63401-opasnata_lyja_s_vryshtaneto_na_kazarmata", "text": "Темата е сериозна, но да започнем с веселата част. Вицепремиерът и министър на отбраната Красимир Каракачанов сподели следната своя идея: българите, преминали „доброволна казарма“, да бъдат назначавани на държавна работа с предимство: „Добър ден, идвам от казармата, може ли да ме вземете за митничар?“ Това е толкова абсурдно, че рискува да засенчи най-нелепото в случая - започва отначало разговорът за „връщането на казармата“. Добрата новина е, че това най-вероятно изобщо няма да се случи. Но притеснителната е, че при всеобщото безредие в институциите, въвеждането на някаква форма на масово военно обучение рискува да излезе извън контрол. И така да си произвеждаме с пари на данъкоплатците нови отряди от динковци и всякакви други, които се изживяват като паравоенни дружини. Като онези, които обявяват от време на време, че ще свалят правителството или ще извадят България от ЕС. „Връщането на казармата“ е лъжа, насочена към най-носталгично настроените избиратели, които вероятно си превеждат израза като връщане към „едно време“. Невъзможно е. Но напредването по тази тема е опасно - не само заради риска държавата да изпусне от контрол преминалите военно обучение, а и заради демонстрираното неуважение към програмата, която същото това правителство е приело. В нея не пише „връщаме казармата, а после ще им даваме държавна работа“. Песента „връщаме казармата“ никога не е изпадала от класацията на най-любимите клишета на българските популисти. Т.нар. патриоти отдавна говорят за това. Бареков също не остана по-назад. В края на предишното Народно събрание Патриотичният фронт дори внесе законопроект за връщане на задължителната казарма, който, разбира се, беше отхвърлен. И понеже „патриотите“ държат на казармата, в програмата на правителството беше записан „ПРИОРИТЕТ 27: Въвеждане на военно обучение в училище. Разширяване на възможностите за доброволна военна служба. Повишаване капацитета на резерва“. В програмата следват и конкретните мерки: „стартиране на широки обществени дебати по темата за въвеждане на наборна военна служба“, както и „извършване на анализ на процеса за набиране на доброволни резервисти и разширяване на възможностите за осъществяване на доброволна военна служба“. Сега виждаме, че точно тези две мерки не се изпълняват. Нито имаме представен анализ, нито достатъчно информация, за да стартират обещаните широке обществене дебате. Министър Каракачанов спомена, че се мислело за въвеждане на доброволно военно обучение - или 6, или 9 месеца. Колко ще струва това? Какво ще правят тези хора? Кой ще ги обучава? Как това ще бъде съобразено със способностите на професионалната армия? А със съюзниците от НАТО? Какво ще става след това с преминалите обучение? Властта засега не дава отговор на нито един от тези въпроси. Веднъж се споменават 400 лева за издръжката на доброволен войник месечно, друг път - 1000. Все едно говорим за социално убежище, което предлага покрив и храна, а не за сложна система, каквато е националната отбрана. Това е най-важният въпрос, за който също не е представено проучване. От 2008 година Българската армия е изцяло професионална, а сред постоянните ѝ проблеми е именно т.нар. некомплект - тоест няма достатъчно желаещи да станат войници при това заплащане. Кой тогава ще иска да ходи в казарма съвсем без пари? Но въвеждането на някаква форма на масова военна подготовка ще произведе друг тип желаещи - ремонтирането на стари поделения и осигуряването на храна за доброволците ще стават чрез обществени поръчки. Със сигурност вече има фирми, които се навъртат около управлението и окуражават политиците „да върнат казармата“. Този фактор не е за пренебрегване. Но най-сериозният риск си остава контролът върху преминалите обучение. Да предположим, че има желаещи. Вероятно сред първите ще са тези здрави момчета, които свикнахме да наричаме динковци. Държавата призна, че не може да намери и вкара в затвора десетки осъдени за тежки престъпления. Демонстрира всекидневно как харчи пари за нещо, за което изобщо няма дългосрочен план - над десет години изгражда електронно управление и сега започва отначало. Как точно тази държава ще гарантира, че придобилите военни умения ще останат под контрола ѝ? В добрия случай просто ще плащаме подготовката на частни бойци, които да участват в различни конфликти по света. В лошия случай тези хора ще останат тук и могат да си намерят друг работодател. Не държавата.", "date": "2018.01.26", "title": "Опасната лъжа с връщането на казармата"}
{"url": "http://clubz.bg/63405-shel_skoro_zapochva_sondaji_za_petrol_i_gaz_v_cherno_more", "text": "\"Роял Дъч Шел\" възнамерява да започне сондажите за търсене на петрол и газ в блок \"Хан Кубрат\" в Черно море до края на тази или в началото на 2019 година. Това е заявил ръководителят на департамента за международен добив на нефт и газ на компанията Андрю Браун на среща с премиера Бойко Борисов в Давос, стана ясно от съобщение на пресслужбата на МС. \"Шел\" казва до края на годината има ли нефт в Силистар По думите на Борисов бъдещ добив от блок \"Хан Кубрат\" в Черно море е един от вариантите за диверсифициране на енергийните източници. Разрешението за търсене и проучване на компанията беше дадено от Министерския съвет през октомври 2015 г. и според предварителни проучвания на \"Роял Дъч Шел\" очакванията им са за намиране на находища на петрол, но има данни и за природен газ. Премиерът и мениджърът на \"Шел\" са обсъдили развитието на газовите проекти на територията на България, като премиерът е запознал събеседника си с развитието на проекта за изграждане на европейски газоразпределителен център \"Балкан\". Борисов рекламира в Истанбул хъб \"Балкан\" и Южния газов коридор (ВИДЕО) Борисов рекламира в Истанбул хъб \"Балкан\" и Южния газов коридор (ВИДЕО)", "date": "2018.01.26", "title": "\"Шел\" скоро започва сондажи за петрол и газ в Черно море"}
{"url": "http://clubz.bg/63403-rodjyr_federer_e_na_final_sled_otkazvane_na_sypernika_mu", "text": "Напълно очаквано Роджър Федерер е на финал на Откритото първенство на Австралия по тенис - в неделя той ще излезе на централния корт в Мелбърн срещу Марин Чилич. Днес Маестрото победи Хьо Чун (Южна Корея) с 6:1, 5:2 и отказване на младия тенисист заради контузия на стъпалото. И без това обаче мачът вървеше в полза на швейцареца, който бе на път да спечели втория сет. Така Федерер може да грабне 20-ата си титла в турнири от Големия шлем - по този показател той е твърдо № 1. Само в Мелбърн е бил първи пет пъти, а финалите му са 7 и общо 30 във всички надпревари от Шлема. Докато Марин Чилич е шампион само от US Open, където по пътя си срази Федерер. През миналата годината двамата спориха на финал на \"Уимбълдън\" и Роджър триумфира с 3:0 сета. А за Хьон Чун предстои визита в София, където ще дебютира на българския турнир в календара на ATP. Той дори отправи видеообръщение към българските фенове на тениса. В \"Арена Армеец\" Григор Димитров ще защитава титлата си. В Мелбърн кореецът доказа, че с право е считан за един от играчите на бъдещето в тениса. Чун елиминира братя Звереви, Новак Джокович и приятната изненада Тенис Сандгрен (САЩ). Контузията, с която той започна полуфинала (пролича от превръзката, след като повика физиотерапевт), най-вероятно отново ще повдигне въпроса за прекалено твърдата настилка на \"Аустрелиън оупън\". Оплака се Рафаел Надал, Томаш Бердих също имаше проблеми в четвъртфинала с Федерер, а и други състезатели получиха травми.", "date": "2018.01.26", "title": "Роджър Федерер е на финал след отказване на съперника му"}
{"url": "http://clubz.bg/63408-gripna_epidemiq_i_gripna_vakanciq_v_sofiq", "text": "От утре, 27 януари, София е в грипна епидемия. Заповедта е на директора на Регионалната здравна инспекция в столицата. Както е обичайно, ще се ограничdj провеждането на профилактични и планови действия в лечебните заведения, детските и женските консултации, както и ваксинациите и свижданията. А вследствие на епидемията се въвежда и грипна ваканция в софийските училища. Пикът на грипа се чака в края на януари Те затварят от 29 януари до 2 февруари. Това ще създаде проблеми при оформяне на срочните оценки, тъй като грипната ваканция ще се слее със срока. Но министърът на образованието Красимир Вълчев увери в парламента днес, че се взeмат мерки и до края на деня ще се пратят предписания на учителите как да се справят със ситуацията. Преди два дни грипна епидемия и ваканция бе обявена и в Софийска и Бургаска област. Според Националния център по заразни и паразитни болести през първата седмица на годината е имало 40 000 болни в страната, във втората - 100 000, а сега са близо 140 000. Грипът настъпва, ваканция в Перник от утре Грипът засяга много деца, но според специалистите ваканциите ще успеят да ограничат разпространението на вирусите. Грипът настъпва, ваканция в Перник от утре", "date": "2018.01.26", "title": "Грипна епидемия и грипна ваканция в София"}
{"url": "http://clubz.bg/63404-neno_dimov_park_vitosha_trqbva_da_se_vyrne_na_sofiqnci", "text": "Той откри, че по темата има десетгодишно забавяне, както и че \"съпротивата за развитие\" на парка трябва да се преодолее. Не стана ясно откъде идва съпротивата, за която министърът говори. Димов отговори на въпрос на депутати от БСП каква е готовността за разработване, актуализация и приемане на плана за управлението на природен парк \"Витоша\" от страна на МОСВ и в какви срокове да се очаква. Със срокове обаче министърът не се ангажира.  Последният вариант на плана за управление на Витоша е внесен на 13 юни 2016 г., като преди това през февруари и март същата година е връщан за корекции, поясни Димов. През 2017 г. пък се е водила кореспонденция между Дирекция \"Природен парк \"Витоша\" и МОСВ. През декември министерството е дало срок от два месеца на дирекцията за предоставяне на допълнителна информация дали ще е нужна нова екооценка. По думите на Нено Димов в момента пречката за развитие на Витоша е съществуващият план за управление на парка - направен бил така, че на практика блокира всякакво развитие не само на Витоша, а в комбинация и с това, което е прието в Закона за горите и е направено в плановете за управление - спира изобщо развитието на зимния туризъм в България.", "date": "2018.01.26", "title": "Нено Димов: Парк \"Витоша\" трябва да се върне на софиянци"}
{"url": "http://clubz.bg/63409-bivshiqt_rektor_na_medicinskiq_universitet_lider_na_prestypna_grupa", "text": "Бившият ректор на Медицинския университет Ваньо Митев е обвинен като лидер на престъпна група за незаконен прием на чужденци срещу заплащане \"под масата\". Това стана ясно в петък по време на брифинг на спецпрокуратурата. Заедно с него за участие в групата са заподозряни още петима настоящи и бивши служители в университета. За Ваньо Митев това ще бъде второ обвинение. През 2016 г. той се сдоби с обвинение за сключване на неизгодни сделки в качеството си на ректор и отново за незаконен прием на чуждестранни студенти. Шестима от Медицинския университет в София са обвинени в документни престъпления и престъпления по служба заради нелегален прием на студенти, съобщи днес ръководителят на Специализираната прокуратура Иван Гешев. Всеки от приетите в МУ плащал подкупи от порядъка на 40 000-50 000 евро. По тази схема \"влезли\" над двайсетина души от държави извън Европейския съюз. След \"приема\" в Медицинския университет те започвали работа в съвършено друга сфера и след това кандидатствали за гражданство, макар и да не са били и ден във вуза. Записаните проформа били от Обединеното кралство, предимно с арабски произход, от Иран, Ирак, Египет, Ливан. Някои не са имали дори средно образование. Всеки от обвинените е с мярка за неотклонение от по 200 000 лева, защото по думите на Гешев групата е генерирала сериозен паричен ресурс. Проверяват се студенти, преподаватели и администрация, тъй като става въпрос и за \"оправяне\" на изпити срещу възнаграждения от 2000 до 5000 евро на човек. ДАНС влезе в Медицинския университет Полицията запечата кабинетите на ръководители и административни служители на Медицинския университет в София на 19 януари. Акцията на спецпрокуратурата, ДАНС и ГДБОП бе срещу организирана престъпна група, извършвала нерегламентиран прием на чуждестранни студенти.  Ректорът на Медицинския университет с 3 обвинения Ректорът на Медицинския университет с 3 обвинения", "date": "2018.01.26", "title": "Бившият ректор на Медицинския университет - лидер на престъпна група"}
{"url": "http://clubz.bg/63407-krasimir_vylchev_i_hitlerizmyt_ima_postijeniq_no_tova_ne_go_reabilitira", "text": "Новите програми на учебника по история за 10-и клас не съдържат крайности за комунизма, подчерта на парламентарния контрол днес образователният министър Красимир Вълчев. Крайно време беше: престъпленията на комунизма влизат в учебниците Но отбеляза: Депутат от БСП: Защо ги няма партизаните в учебниците по история? Според депутати на БСП, макар да няма още текстове от учебниците, срещу които да възразяват, начинът, по който са описани темите в програмата, допуска изкривяване и едностранчивост в излагането на учебния материал. И добави, че е получил уверение от академичната общност, одобрила програмата, че тя е балансирана. Депутат от БСП: Защо ги няма партизаните в учебниците по история?", "date": "2018.01.26", "title": "Красимир Вълчев: И хитлеризмът има постижения, но това не го реабилитира"}
{"url": "http://clubz.bg/63390-ekoprotestite_sa_politicheski_nie_si_gledame_mnogo_dobre_okolnata_sreda", "text": "Екоминистърът Нено Димов смята, че продължаващите многолюдни протести в защита на Пирин са политически. Както и че \"много добре си гледаме околната среда\". Пореден протест в защита на Пирин (СНИМКИ и ВИДЕО) Голяма част от хората, които протестират, вероятно не си дават сметка за какво точно протестират, смята той. \"Не става дума за 48% строителство, а за 2%, на които и в момента може да се прави спортна инфраструктура. Лифтът ще бъде нищожен процент от тези 2%”, пак повтори известната си теза министърът. „През всичките години са се опитвали по друг начин, избягвайки демократичното представителство, да прокарват решения, които да спират развитието на България. На практика зимният туризъм в България е блокиран от десетилетия”, допълни той. Тагесцайтунг: Според Нено Димов екологията е излишна. Сега той ще председателства Съвета на екоминистрите Министърът даде за пример глобалния индекс за екологична ефективност. В него България е на 30-о място в света, като през 2017 г. се е качила с 3 места. А по отношение на биоразнообразието и хабитатите от 64-то място се е качила на 23-то място. Така той реши да подкрепи твърдението си, че много добре се грижим за околната си среда. По-късно в парламента Димов каза още, че \"вече стана много ясно, че протестиращите не са наясно\". Но отбеляза, че нямало нищо лошо да има протести. Днес е поредният ден, в който от Столичната община предупреждават, че има завишено ниво на фини частици във въздуха, т.е. високо замърсяване. Тагесцайтунг: Според Нено Димов екологията е излишна. Сега той ще председателства Съвета на екоминистрите", "date": "2018.01.26", "title": "\"Екопротестите са политически, ние си гледаме много добре околната среда\""}
{"url": "http://clubz.bg/63393-kanadski_ministyr_podade_ostavka_zaradi_seksualni_komentari_v_asansor", "text": "Канадският министър на спорта и на хората с увреждания Кент Хейр подаде оставка заради неуместно поведение, предадоха световните агенции, цитирани от БТА. \n\tСрещу него се води разследване за вербален тормоз от сексуално естество. По времето, когато той бил депутат в парламента на провинция Алберта, жените избягвали да пътуват в асансьор с него, защото той им подхвърлял коментари от сексуално естество, което ги карало да се чувстват застрашени. По случая се води разследване.  Във връзка с обвиненията срещу Хейр канадският премиер Джъстин Трюдо каза, че ги приема много сериозно и припомни, че всяка форма на тормоз е неприемлива и канадците имат правото да живеят и работят в една свободна от тормоз среда. Задълженията на Хейр като министър ще поеме Кърсти Дънкан, министърка на науката.", "date": "2018.01.26", "title": "Канадски министър подаде оставка заради сексуални коментари в асансьор"}
{"url": "http://clubz.bg/63398-trymp_iskal_da_uvolni_prokurora_vodesht_razsledvaneto_za_ruska_namesa", "text": "Американският президент Доналд Тръмп е наредил остраняването на специалния прокурор Робърт Мълър, водещ разследването за намеса на Русия в президентските избори през 2016 г., съобщават световните медии. Тръмп обаче отрече и определи статията на \"Ню Йорк таймс\", където първо се появиха разкритията, за  . 1 година управление на Тръмп - раздори и данъчни облекчения Това е станало през юни миналата година, малко след като Мълър бил назначен на поста. Съветник на Тръмп обаче го е убедил да се откаже от намерението си. Президентът смятал, че   по три причини.  Двамата имали разногласия за цените в един от голф клубовете на Тръмп, а след спора Мълър се отказал от абонамента си в клуба. Освен това Мълър е работел в кантора, представляваща интересите на зетя на Тръмп - Джаред Къшнър. Третата причина, според Тръмп, била, че в навечерието на номинацията за специален прокурор Мълър е бил на интервю за номинация за шеф на ФБР. Юридическият съветник на Белия дом Дон Макган обаче казал на Тръмп, че отстраняването на Мълър ще има катастрофален ефект върху президентството му. Съветникът дори заплашил да подаде оставка, ако Тръмп не промени мнението си. През тази седмица американският президент заяви, че очаква с нетърпение да бъде разпитан от Робърт Мълър, защото би потвърдил, че няма никакво съглашателство между щаба му и Русия. Тръмп: Чакам с нетърпение да ме разпитат за руската намеса Нов план за миграцията, който президентът ще предложи на Конгреса, ще проправи път до  , разкри Белият дом. Това ще ще бъде от полза за така наречените мечтатели - над 700 000 мигранти, дошли незаконно в САЩ като деца и защитавани до март тази година от експулсиране по силата на програма, въведена от предшественика на Тръмп - Барак Обама. Процесът ще помогне и на близо 1 милион имигранти, които не са се възползвали от програмата за мечтателите, но отговарят на условията, уточнява Би Би Си. Процедурата по натурализация ще отнеме между 10 и 12 години. В замяна Тръмп ще поиска финансиране в размер на  . Този проект бе едно от предизборните обещания на Тръмп. Парите за стената по границата с Мексико ще бъдат в учреден от Конгреса доверителен фонд. Средствата в този фонд ще бъдат и за инвестиране в по-добра защита на северната граница с Канада. Съдия блокира решението на Тръмп да отмени защитата на деца имигранти Планът ще изиска също от Конгреса да ограничи семейното спонсорство на имигранти до съпруги и малолетни деца и да прекрати системата за издаване на визи на лотариен принцип за някои страни, разказаха пред Ройтерс представители на Белия дом. Асошиейтед прес допълва, като се позовава на представителите на Белия дом, пожелали да останат анонимни, че ще бъдат премахнати разпореди, позволяващи на родители, възрастни братя и сестри и на други родственици да влизат в страната. Но това ще важи само за нови молби да издаване на визи на базата на така наречената семейна имиграция. Молбите, които вече са били подадени, ще бъдат обработени. Белият дом се надява, че този план на Тръмп за имиграцията, който той е готов да подпише, ще бъде гласуван в Сената в началото на февруари. За да се превърнат в действащ закон, мерките в плана трябва да бъдат гласувани и в Камарата на представителите. Вчера президентът на САЩ заплаши да спре финансовата помощ за палестинците, ако те не се върнат към мирните преговори с Израел. През миналата седмица ръководството на палестинската автономна власт отказа да се срещне с вицепрезидента Майк Пенс. Тръмп определи това като проява на неуважение към САЩ. Той припомни, че палестинците получават \"стотици милиони долари\" американска помощ и че тези пари \"са на масата\", но няма да стигнат до тях, \"докато не седнат и да преговарят за мир\".  След среща с израелския премиер Бенямин Нетаняху в кулоарите на Световния икономически форум в Давос Тръмп изрази надежда, че здравият разум ще надделее сред палестинците и те ще се обърнат към мира. Нетаняху пък оцени високо решението на Тръмп да признае Йерусалим за столица на Израел. Тръмп заплашва да спре финансовата помощ за Палестина Палестинците искат Източен Йерусалим за столица на бъдещата си държава. След като Тръмп обяви, че ще премести американското посолство от Тел Авив в Йерусалим, палестинското ръководство каза, че скъсва отношенията си със САЩ, защото те вече не могат да бъдат добросъвестен посредник в мирния процес.  Отговорът на Палестина не закъсня: Набил Абу Рудейна, говорителят на палестинския президент Махмуд Абас, потвърди отказа за участие на палестинците в мирни преговори с Израел под егидата на САЩ, докато Вашингтон не промени решението си от 6 декември да признае Йерусалим за столица на Израел. На Международния икономически форум в Давос ръмп се срещна с британската премиерка Тереза Мей. Той предвиди \"огромен ръст\" в търговията между САЩ и Великобритания и заяви, че \"обича Великобритания, обича Обединеното кралство, обича Шотландия\". Той увери, че Обединеното кралство и би го защитил с военни средства, ако е необходимо и има много добри отношения с Тереза Мей. Той увери също, че не е искал да оскърбява британците със споделянето на антимюсюлмански видеоклипове, които първоначално бяха постнати от лидер на британска крайнодясна организация и изрази готовност да се извини, ако се окаже, че тези хора са расисти, съобщи Би Би Си. В интервю за британската телевизия Ай Ти Ви Тръмп заяви, че не знаел нищо за организацията, но бил \"най-малко расисткият човек, който можете да срещнете\" и че неговото ретуитване не било знак на подкрепа. Тръмп: Чакам с нетърпение да ме разпитат за руската намеса Съдия блокира решението на Тръмп да отмени защитата на деца имигранти Тръмп заплашва да спре финансовата помощ за Палестина", "date": "2018.01.26", "title": "Тръмп искал да уволни прокурора, водещ разследването за руска намеса"}
{"url": "http://clubz.bg/63392-barselona_se_sboguva_s_edna_zvezda_i_posreshtna_druga", "text": "\"Барселона\" се присъедини към \"Леганес\", \"Севиля\" и \"Валенсия\" на полуфиналите за Кралската купа на Испания. Каталунците елиминираха \"Еспаньол\" в четвъртфинален реванш на \"Камп Ноу\", завършил 2:0. \"Еспаньол\" спечели първата среща с 1:0. Двубоят ще се запомни с изпращането на един футболист на Барса и посрещането на друг. Преди първия съдийски сигнал отборът и феновете се сбогуваха със защитника Хавиер Масчерано, който продължава кариерата си в Китай. В чест на аржентинеца бе организирана специална церемония. Без големи фойерверки снощи Фелипе Коутиньо дебютира за новия си клуб. Той влезе като смяна на Андрес Иниеста в 68-ата минута и макар и за краткото време показа защо каталунците ще платят над 160 милиона евро на \"Ливърпул\" за услугите му. А \"Барселона\" рано заличи пасива, но в последните минути трябваше да чака последния съдийски сигнал на нокти. Луис Суарес откри резултата в 9-ата минута, а в 25-ата Лео Меси удвои. Пореден звучен провал за \"Реал\", отпадна за Кралската купа До края домакините на няколко пъти можеха да направят резултата 3:0, а опасностите пред вратата им не бяха много. Ден по-рано от надпреварата отпадна големият противник на \"Барселона\" - \"Реал\" (Мадрид).", "date": "2018.01.26", "title": "\"Барселона\" се сбогува с една звезда и посрещна друга"}
{"url": "http://clubz.bg/63391-kyrvavi_boishta_za_nutela_vyv_franciq", "text": "Невероятни сцени на насилие се разиграха във френски супермаркети след тройното намаление на прочутия течен шоколад \"Нутела\", предава Би Би Си. Служителите се опитали да предотвратят боя, но бързо били избутани от разярената тълпа. Като видели, че не могат да овладеят положението, служителите повикали полиция, разказва уплашен касиер пред местния вестник \"Прогрес\". Цялата налична нутела в този супермаркет \"Интермарше\" била разграбена за 15 минути. Намалението било от 4,50 евро на 1,40 евро за бурканче от 950 грама. Подобни случки имало и в други магазини из цяла Франция. Някои служители ги описват като масови бунтове. Навсякъде е имало огромни опашки още преди отварянето на супермаркетите. Едва на малко места не е имало насилие и пазаруването се е разминало без бой. Но навсякъде стоката е свършила за минути. Италианската компания \"Фереро\", която произвежда прочутия течен шоколад, се разграничи от събитията и обяви, че намалението е било предприето само от веригата \"Интермарше\". Над 360 милиона килограма се изяжда всяка година от шоколада \"Нутела\", който се продава в около 160 държави по света.", "date": "2018.01.26", "title": "Кървави боища за \"Нутела\" във Франция"}
{"url": "http://clubz.bg/63396-trend_razlikata_mejdu_gerb_i_bsp_e_35", "text": "ГЕРБ запазва мястото си на първа политическа сила с преднина от 3,5% пред основния си опонент БСП. Това показват данните от последното национално представително изследване на \"Тренд\"*. Данните са на база всички запитани. ДПС и \"Обединени патриоти\" се ползват със сходна подкрепа, като разликата между двете формации е по-малко от 1% в полза на движението. Трудно може да се дават категорични оценки в реална изборна ситуация коя от двете политически сили ще заеме трета позиция. \"Воля\" при сегашните си резултати от 1,6% трудно би могла да повтори присъствието си в НС. Реформаторският блок продължава да поддържа инерцията си, набиращ 1,9%. Не се отчита съществена динамика и при извънпарламентарните партии „Да, България“ (1,6%) и ДСБ (1%). 37% декларират, че няма да упражнят правото си на глас. Данните показват, че няма съществена промяна в нагласите на българите спрямо предходните месеци. От \"Тренд\" отчитат покачване на одобрението  към кабинета - с 4 на сто, както и спад на отрицателните оценки с 6 на сто. Според данните близо една четвърт от българите харесват работата на Народното събрание. Тук отново има лек подем - като негативното отношение към паралмента е намаляло с 5 на сто. Една година след като встъпи в длъжност, президентът Румен Радев е одобряван от близо две трети от хората. Една пета не го харесват. 15 на сто нямат мнение. Европредседателството може и да е повлияло положително на оценките за работата на кабинета, но на оптимизма на българите - все още не. Все пак едни 49 на сто декларират, че са оптимисти за развитието на България. 55 на сто смятат, че няма нужда от предсрочни избори. Според 23 на сто те са необходими, а 22 на сто не могат да преценят. Изследователски център „Тренд“  Вестник „24 часа“ 1002 ефективни интервюта на възраст 18+ За пълнолетното население на страната Пряко полустандартизирано интервю „лице в лице“ 10.01. – 18.01.2018 г. Двустепенна гнездова извадка след предварителна стратификация по региони ±3.1%", "date": "2018.01.26", "title": "\"Тренд\": Разликата между ГЕРБ и БСП е 3,5%"}
{"url": "http://clubz.bg/63394-parlamentyt_shte_razbiva_monopola_v_avtorskite_prava_zaradi_sankcii_ot_evropa", "text": "Първа крачка за \"спасение\" от евроглоби от 19 000 евро на ден направи днес Народното събрание, като прие на първо четене промени в Закона за авторското право и сродните му права. Брюксел ни даде на Съда на ЕС и поиска санкции, защото от 2014 г. насам не сме въвели в законодателството си евродирективата, която се отнася до колективното управление на авторското право и сродните му права и многотериториалното лицензиране на правата върху музикални произведения за използване онлайн на вътрешния пазар. Срокът за това изтече в края на 2016 г.  Целта на еврорегулацията е да се създадат общ стандарт, прозрачност и финансова дисциплина в сектора. С промените в законодателството у нас се очаква да отпадне монополът на няколкото дружества за управление на правата на аудиовизуалните и музикалните произведения - поне това е заявката на вносителите - депутатите Християн Митев от \"Обединени патритои\" и Данаил Кирилов от ГЕРБ са сред тях.  Проектът бе приет днес на първо четене без гласове \"против\" и \"въздържал се\" и без каквато и да било дискусия. В него се предлага създаването на т.нар. независими управляващи права дружества. Вносителите твърдят, че за да няма сътресения и за да продължат да функционират нормално, сегашните организации за управление на колективни права ще запазят тарифите и статута си. Идеята накратко е с колективни права вече да могат да се занимават не само сдружения с нестопанска цел,  , а и от търговски дружества за управление на права. Сегашните организации са контролирани от членовете си - носители на правата, и трябва да разпределят между тях всички средства, които съберат за тях, като задържат само парите за издръжката си. Разликата с търговските дружества би била, че те ще изплащат на носителите на правата част от събраните суми, за каквато са се договорили помежду си, а останалото си остава като печалба. Директивата въвежда и правила за организациите, които искат да управляват авторски права върху музикални произведения, които се предлагат в интернет. Идеята на авторите е това да се прави в бъдеще  В предходния парламент имаше написан подобен закон, но той така и не бе приет и му бяха вменени тежки пороци - най-вече с мотива, че се опитва да фаворизира няколкото големи дружества у нас за управление на колективно авторско право. Ревностен критик му бе Християн Митев от Патриотичния фронт (днес \"Обединени патриоти\"). Сагата завърши със свалянето на депутатката от \"патриотите\" Поли Карастоянова от поста шеф на културната комисия в парламента. Тя бе от квотата на НФСБ на настоящия вицепремиер Валери Симеонов. Карастоянова се раздели с поста си в комисията, и то по настояване на Симеонов, който я обвини в откровен лобизъм заради този закон.", "date": "2018.01.26", "title": "Парламентът ще разбива монопола в авторските права заради санкции от Европа"}
{"url": "http://clubz.bg/63395-pak_gotvqt_prevrat_sreshtu_tereza_mej", "text": "Депутати от торите обмислят вътрешнопартиен преврат срещу Тереза Мей вследствие на растящо недоволство. Става дума за привърженици на \"Брекзит\" и депутати, фокусиращи се върху вътрешната политика, които стават все по-недоволни от управленския й стил, съобщава вестник \"Гардиън\", цитиран от БТА. В средите на Консервативната пария има депутати, които обмислят нов опит за отстраняване на Тереза Мей от властта, ако предстоящите местни избори се развият по лош начин, отбелязва вестникът. Няколко парламентаристи от техните редици заявиха пред \"Гардиън\", че изказванията на бившия министър Ник Боулс, че Мей е \"плаха и ѝ липсва амбиция\", са получили отглас сред парламентарната група на партията, особено сред онези депутати, които смятат, че премиерът не се справя добре по въпросите от вътрешната политика. Мей вече стана обект на няколко опита за вътрешнопартиен преврат срещу нея след катастрофалните си резултати на изборите и след поредица гафове на последния партиен конгрес.  В онези моменти изглеждаше, че няма сериозно желание за отстраняване на премиера, преди Обединеното кралство да напусне ЕС през март 2019 г. Но недоволството заради вялото ѝ представяне, зле направените рокади в правителството и променящата се стратегия по излизането от Съюза са станали причина отново да започне да се говори за отстраняването ѝ, пише \"Гардиън\".", "date": "2018.01.26", "title": "Пак готвят преврат срещу Тереза Мей"}
{"url": "http://clubz.bg/63385-treto_obvinenie_v_plagiatstvo_kym_vladko_murdarov", "text": "Ново обвинение в плагиатство на превод бе отправено по адрес на проф. Владко Мурдаров. Драматургът Константин Илиев сигнализира за случая с писмо до Съюза на преводачите, публикувано във в. „Култура“. Илиев разказва, че е открил   на негов превод –  . Но край оповестените два случая – с превода на германистката проф. Ана Димова на произведения на австрийския писател Йозеф Рот и с преводи на Никола Толчев, Панайот Чинков и Недялка Попова на творби на Артур Шницлер, той решил да оповести и своя опит с Мурдаров. Нов случай на плагиатство с Владко Мурдаров Творбата, която Илиев дава за пример, че е заимствана в превод на езиковеда, е пиесата „Сватбата на дребния буржоа“ от Бертолд Брехт, част от „Избрани творби на Бертолт Брехт“ (1985), чийто съставител и редактор е драматургът. През 2009 г. в сборник с творби на Брехт, озаглавен „Едноактни и пиеси уроци“, пиесата се появява като „Сватбата“ в превод на Владко Мурдаров. В писмото до Съюза на преводачите Константин Илиев заявява следното: Драматургът отбелязва още, че  :", "date": "2018.01.26", "title": "Трето обвинение в плагиатство към Владко Мурдаров"}
{"url": "http://clubz.bg/63399-gugenhajm_predloji_na_beliq_dom_zlatna_wc_chiniq_vmesto_platno_na_van_gog", "text": "От музея „Гугенхайм“ са отхвърлили искането на Белия дом да заемат на президентската резиденция картина на Ван Гог и вместо нея са предложили златна тоалетна, съобщава „Гардиън“. От Белия дом са помолили от намиращия се в Ню Йорк музей „Гугенхайм“ да им изпратят временно картината „Пейзаж със сняг“, работа на Ван Гог от 1888 г., изобразяваща мъж и куче, които вървят през полето. Но главният куратор на „Гугенхайм“ Нанси Спектър е отказала молбата, съобщава „Вашингтон пост“. В отговор тя е казала, че Белият дом може да наеме 18-каратова тоалетна чиния – инсталация на художника Маурицио Кателан. Напълно функциониращата тоалетна, озаглавена „Америка“, бе инсталирана в „Гугенхайм“ през септември 2016 г. Тя бе достъпна за обществена употреба и десетки хиляди хора се възползваха от нея. Но изложбата приключи и Спектър смята, че тоалетната би могла евентуално да обслужва президентството. Изпратеният по имейла отговор на Спектър на искането на Белия дом за наемане на снежния пейзаж е бил придобит от „Вашингтон пост“. Автентичността на електронното писмо е била потвърдена пред вестника от „Гугенхайм“. В отговор на запитване има ли развитие по въпроса, от музея са отвърнали: В писмото си до президентската администрация Спектър пише, че „Америка“ е на разположение и  „Гардиън“ припомня, че техен автор бе сред първите, използвали златната тоалетна чиния през септември 2016 г. и  . По време на инсталацията на „Америка“ Кателан каза, че от „Гугенхайм“ са имали идея за тоалетната още преди политическия възход на Тръмп, но той  . Авторът призна, че златната тоалетна е отчасти намигане към прочутия „Фонтан“ на Марсел Дюшам от 1917 г., който всъщност е писоар.", "date": "2018.01.26", "title": "\"Гугенхайм\" предложи на Белия дом златна WC чиния вместо платно на Ван Гог"}
{"url": "http://clubz.bg/63397-de_niro_otkriva_hotel_v_marbeq", "text": "Холивудската звезда Робърт де Ниро разширява империята си от хотели и се готви да открие поредната сграда за гости в популярния испански курорт Марбея. И сега партньор му е знаменитият японски готвач шеф Нобу Матсухиса. Новият хотел ще се казва \"Нобу хотел Марбея\" и ще бъде открит в началото на март тази година. Вече се предлагат и резервации за най-нетърпеливите. Най-евтината стая струва 250 евро на нощ, а луксозните апартаменти излизат над 2000 евро. Сградата е построена в самия център на Марбея. Прозорците гледат към най-оживения площад с барове и ресторанти. Хотелът естествено има и собствен ресторант, в който се сервират и изтънчени ястия с марката на Нобу Матсухиса. На разположение на гостите е и басейн със сауна и фитнес, както и излаз към един от най-красивите плажове в Марбея. Пясъчната ивица в курорта е над 27 км. На покрива за романтичните двойки има бар под звездите. През септември миналата година актьорът откри своя хотел номер 13, който се намира в Барселона.", "date": "2018.01.26", "title": "Де Ниро открива хотел в Марбея"}
{"url": "http://clubz.bg/63387-pojar_v_bolnica_v_yujna_koreq_41_zaginali_80_raneni", "text": "41 са загинали, а 80 са ранени при пожара в болница в град Мирян в Южна Корея, предаде Франс прес, съобщава БТА. Пожарът е започнал в 7,30 ч. местно време в спешното отделение на първия етаж на основната сграда на болницата. Около 200 души е имало в пететажната сграда, когато пламъците са се разгорели. Петдесет и двама пациенти са били прехвърлени в четири съседни болници. Около 93 обитатели на старчески дом, намиращ се в сградата на болницата, са евакуирани. Причините за пожара са неизвестни. Трагедията става месец след пожар във фитнес клуб в град Чечхон, в който загинаха 29 души. Тогава причините за големия брой жертви бяха липсата на аварийни изходи, неправилното париране на автомобили, блокиращи достъпа на пожарникарските коли до горящата сграда, и наличието на запалими материали в конструкцията на сградата.", "date": "2018.01.26", "title": "Пожар в болница в Южна Корея - 41 загинали, 80 ранени"}
{"url": "http://clubz.bg/63386-britanskiqt_voenen_ministyr_rusiq_shpionira_nashi_elcentrali_za_da_ni_atakuva", "text": "Британският министър на отбраната Гавин Уилямсън обвини Русия, че шпионира стратегически инфраструктури на страната му за целите на евентуални планове за предизвикване на хаос във Великобритания, предаде Франс прес. В интервю за британския в. \"Дейли телеграф\" Уилямсън твърди, че Русия е извършила проучвания на мрежите за доставка на електричество, свързващи Великобритания и Европа. Това навеждало на мисълта, че Москва се опитвала да разбере как може да предизвика паника или да атакува страната, смята министърът. Той твърди, че Русия обмисляла как може да причини възможно най-голяма вреда на Великобритания, разрушавайки нейната икономика, нейните инфраструктури, предизвиквайки хиляди и хиляди смърти и намирайки елемент, който да провокира тотален хаос в страната. \"Те наблюдават тези обекти, защото мислят, че това са начини, по които да атакуват Великобритания\", допълва той. \n\tЛондон на няколко пъти вече разкритикува предполагаемата руска намеса. Британският премиер Тереза Мей спомена през ноември за враждебни действия от страна на Русия. Кийрън Мартин, шефът на Националния център за киберсигурност, пък каза, че руската намеса се е изразила през миналата година в атаки срещу британски медии, телекомуникациите и сектора на енергетиката. Руското министерство на отбраната нарече изказване на британския отбранителен министър Гавин Уилямсън, че Русия разработва планове за унищожаване на ключова британска инфраструктура, опит за привличане на вниманието и печелене на политически точки, предаде ТАСС, съобщава БТА. Според него всяка информация за местоположението на британските електроцентрали и тръбопроводи е точно толкова \"секретна\", колкото и снимките и местонахождението на Уестминстърското абатство или Биг Бен например. Британският министър на отбраната е чел твърде много фантастика, за да твърди, че Русия се готви да унищожава инфраструктура на кралството, каза председателят на комитета за отбрана и сигурност в Съвета на федерация (горната камара на руския парламент) Франц Клинцевич.", "date": "2018.01.26", "title": "Британският военен министър: Русия шпионира наши елцентрали, за да ни атакува "}
{"url": "http://clubz.bg/63380-vsichko_moje_samo_da_ne_se_smeem_na_tiranina", "text": "Министерството на културата оттегли лиценза за разпространението на филма \"Смъртта на Сталин\". Той трябваше да излезе по екраните на 25 януари. Във филма били открити материали с информация, която е забранена за разпространение в Русия. Знаменит случай, разбира се. Владимир Владимирович (не този, за когото си помислихте, а Набоков) в отговор на въпрос за неговите политически пристрастия е отговарял, че политическите му възгледи са такива, че портретът на държавния глава не трябва да надвишава размерите на пощенска марка. Тези, които изгониха Набоков от страната и убиха баща му, унищожиха и ето този европейски възглед върху съотношението между човека, обществото към портрета на държавния глава. Към образа на държавния глава. Москва забрани филма „Смъртта на Сталин“. Бил екстремистки Властта в Русия по традиция винаги е била сакрална. В това отношение ние не сме излезли от Средновековието. Изображението на държавния глава е сакрално. Опитите за сатира са единични, продължават много кратко и бързо приключват с идването на поредната сакрална власт. 18 години с другия Владимир Владимирович ни убедиха, че в това отношение сме останали в някакво Средновековие. Всичко може, само не и да му се смеем. Смехът десакрализира властта. Смешното престава да бъде свещено. Смешното бързо става беззащитно. От смеха се страхува, както казваше Гогол, този, който от нищо не се страхува. Затова властта абсолютно не позволява никакви смехови реакции по отношение на сакралните фигури. А това, че днес сакрална фигура остана Сталин, когото отдавна е време да заровим в ментален смисъл така, както го заровихме преди половин век физически? Не, не успяхме да го заровим ментално. И това, че именно фигурата на Сталин остана абсолютно сакрална за руския политически и културен елит, на значителна негова част, е просто показател на точката, в която се намираме. Невъзможно е да си представим, че в нито една европейска страна, в нито една цивилизована страна не е можело да се разсмееш на тиранин, умрял преди повече от половин век. Тирани е имало в историята на всички народи. И осмиването на тиранина е нормална традиция. Поне след смъртта му. Ние, както и преди, останахме в това отношение в миналото. И болната реакция на Министерството на културата, и на нашия, позволявам си да кажа, културен елит, възможността да бъде забранено присмиването над тиранина, умрял преди повече от половин век - разбира се, това е наше доброволно явяване пред властите. И тази наша симптоматика е много тежка.", "date": "2018.01.26", "title": "Всичко може, само да не се смеем на тиранина"}
{"url": "http://clubz.bg/63374-kleta_kleta_konvenciq", "text": "По всяка вероятност Истанбулската конвенция ще отиде на склад при военните изтребители. Те също бяха много спешни, помните ли, като че ли се налагаше да купим боен самолет, преди да затворят магазина, защото войната аха да започне. Както беше този въпрос много важен и спешен, така го и забравихме. Той послужи да си наточат малко ноктите един на друг президентството и ГЕРБ. Раздели народа на две армии, едната от които се „въоръжи“ с „Грипен“, а другата с „Ф-16“, което допринесе за стабилността в страната. Вижда ви се парадоксално това заключение ли? Ще обясня: когато народът се разделя на поне две части, то тези части поддържат системата в баланс, в равновесие. По тази причина народът трябва периодично да се разделя на две и Истанбулската конвенция в това отношение свърши и ще продължава още дълго време да върши отлична работа. Освен това тя създаде звуков фон, който изцяло заглуши внесения вот на недоверието към правителството. По сила на поражението Истанбулската конференция остави да ѝ дишат праха и бойната авиация, и Кевин Спейси, и вероятно ще остане на сцената, докато я изтика „Луковмарш“. В Истанбулската конференция се установиха толкова залежи за уреждане и разтурване на политически схеми, че тя ще бъде изстискана докрай. Всъщност става дума за един доста банален и – извинете! - безполезен документ. На всичкото отгоре мъгляво преведен. Може и да ви изглежда силна думата безполезен, затова обяснявам: тези, които извършват насилие над жени, няма да спрат да го извършват, защото България е ратифицирала конвенция. Биха спрели, ако държавата упражни ролята си за предотвратяване, възпиране и наказване на насилието. Но и държавата няма да го направи по същите причини, по които не го е направила досега, когато също е била длъжна да го прави. Това сме го виждали, знаем го, живеем го. И никак не ни отива да се преструваме, че ратификацията на една конвенция ще промени манталитета на насилниците или ще накара институциите в България да заработят.  Колкото и да ми се иска да не е така, тук е така. Конвенцията за правата на детето на ООН е най-ратифицираният акт в целия свят. Това случайно да означава, че правата на детето в целия свят са гарантирани? България ратифицира Конвенцията за правата на детето през 1991 година. В съответствие с нея има стандарти, има Агенция за защита на детето, която да ги прилага и съблюдава. Това случайно да предотврати грубото нарушаване на правата на децата в дома за деца с увреждания „Хризантема“ в Габрово – последното по хронология насилие над деца в институционални домове? Хайде сега някой да ме убеди, че ратифицирането на Истанбулската конвенция ще прекрати насилието над жени в собствените им домове. Разбира се, конвенцията не въвежда никакъв трети пол, макар и никой да не може да каже какво точно означава трети пол. Всичко, свързано с пола, го въвежда природата и тя е по-силна от всякакви конвенции. Природата няма нужда да бъде въвеждана с конвенции, нея просто я има. И няма никакво значение дали конвенциите признават природата, последната дума е винаги нейна. Авторитетно звучи аргументът, че Бог „създаде човека, мъж и жена го създаде“, но по-добре да не въвеждаме практиката да се аргументираме в подобни нормативни документи с Библията. Защото утре може да се появи някаква инициативна група от мъже с Едипов комплекс и да поискат специална защита, тъй като, както знаем от Библията, Адам и Ева са имали само синове, а изведнъж им се появяват и внуци и т.н. – откъде? Така че да оставим Библията на мира. Природата създава всичко под това небе и всяко нещо има равно право на съществуване с всяко друго нещо, независимо дали разни активисти искат да го „въвеждат“, за да си осигурят поминък да обучават,  или брадати попове го забраняват, защото се притесняват, че човеците, от монопола над които те преживяват, им се изплъзват. Животът е по-прав от всички граждански активисти, религиозни деятели и конвенции накуп. За да е още по-объркано положението, след всички караконджули и таласами, които се привидяха в конвенцията, тя най-усилено се обяснява от хора, които не са я чели. Корнелия Нинова например, тази майка, която сън не я хваща от притеснение за детето ѝ, ако се приеме конвенцията, най-много се тревожи от чл. 14. (Впрочем детето пребивава в най-застрашената от сексуален законодателен разгул страна и тя трябва да намери време да го изтегли спасително оттам.) В чл. 14 се узаконяват нестандартните роли на пола, притеснена е Корнелия Нинова, какви са нестандартните роли, кои са нестандартните роли? Спокойно, г-жо Нинова, никъде не се споменават нестандартни роли. Говори се за нестереотипни роли и знаете ли какво е това? Това е например една жена да каже от парламентарната трибуна на един мъж, че му предлага да излязат навън и да се разберат като мъже – това е нестереотипна женска роля. Междувременно стана ясно, че словосъчетанието „социална роля на пола“ вече съществува в българското законодателство в параграф 1 на Допълнителните разпоредби на Закона за равнопоставеност на жените и мъжете и Корнелия Нинова е гласувала през април 2016 г., когато разпоредбите са били приети. Без възражение, без дори да се забележи  „опасността“ от социалната роля. Същото щеше да стане и с тази злощастна конвенция, ако тя не беше толкова удобна за употреба. Лявата партия БСП, от която се очаква по подразбиране да подкрепи конвенцията, се обяви против нея. Идеите отстъпиха пред математическата сметка, че трябва да се угоди на страховете на мнозинството избиратели, за да се привлекат нови привърженици при бъдещи избори. И тъй като тук БСП тръгна на нож срещу своите колеги по идеология в Европа, както и срещу своя бивш лидер и сега водач на европейските социалисти Сергей Станишев, Корнелия Нинова измисли творчески изход от ситуацията. Референдум. С други думи, съжалявам, колеги от ПЕС и ти, драги Сергей, но народът така реши. Това би било хвърлен спасителен пояс и към ГЕРБ, които се чудят как да отметнат ангажимента с конвенцията, но приемането му няма да е толкова лесно, колкото на ГЕРБ вероятно им се иска. Т. нар. патриоти нямат вътрешен конфликт по отношение на конвенцията, те са били против в случаи, когато не е имало и намек за подкрепа на каквато и да е било нестандартност в сексуалната ориентация, камо ли сега. Но пък т. нар. патриоти са в управлението на държавата, а се очаква то да гласува в подкрепа. Сложно. И за да е пълен парадоксът около тази конвенция, трябва да завършим с либералите. Истанбулската конвенция е либерална по характер, тя се отнася до човешки права. Представителите на либералите у нас са ДПС. Да сте чули ДПС да подкрепят конвенцията, да убеждават да бъде ратифицирана, да се заявяват като гарант за изпълнението ѝ? Ще кажете, че ДПС са толкова либерали, колкото проблемите се решават с конвенции. Ще кажете също така, че либералите в Европа признават ДПС за либерална единствено защото им осигурява няколко депутати повече в Европейския парламент, тоест използва ги така, както всички в този момент използват Истанбулската конвенция, за да уредят свои политически сметки, като разчитат на невежеството на хората и подклаждат страхове.", "date": "2018.01.26", "title": "Клета, клета конвенция"}
{"url": "http://clubz.bg/63389-cvetanov_rumen_radev_uchastva_v_rusheneto_na_parlamenta_za_da_se_chuvstva_po_znachim", "text": "Президентът Румен Радев има една цел – иска да се поддържа противопоставянето в българския парламент, той да участва в допълнителното рушене на българския парламент, за да може да се чувства по-консенсусен, по-значим и по-забележим. Така шефът на парламентарната група на ГЕРБ Цветан Цветанов атакува Румен Радев по бТВ. Цветанов коментира изявлението на президента по повод една година от встъпването му в длъжност. В него Радев не спести критиките си към работата на парламента. Караянчева vs Радев: Ниското доверие в парламента - и заради президентски нападки „Основателна ли е критиката да отчетеш едногодишното си участие в президентската институция и да кажеш, че си разбрал от медиите за това, че премиерът кани друг президент от друга държава. Завистта или обидата не е присъща на президентската институция. Президентът трябва да бъде обединител и да подкрепя и поощрява всяка външна международна активност на българското правителство и на българския парламент”, продължи Цветанов. Според него Румен Радев бил в международна изолация. Той противопостави външнополитическата дейност на активността на премиера Бойко Борисов. Цветанов не пропусна и обичайните си обвинения към Радев по темата за избора на изтребители. Той отново повтори и обясненията на ГЕРБ от вчера, с които от управляващата партия решиха да отложат гласуването на Истанбулската конвенция от парламента. Като хвърли обвинението върху БСП и като внимателно не спомена коалиционните партньори на ГЕРБ от \"Обединените патриоти\". „Когато говорим за Истанбулската конвенция, когато се заграваме със страховете на хората, замисляме ли се какво причиняваме на всички тези 1 милион жени в България, които са подложени на домашно насилие”, попита той. ГЕРБ отлага ратификацията на Истанбулската конвенция „ЕС се присъединява към Истанбулската конвенция. Всички държави членки я подписват и започва ратификацията в съответните парламенти. В момента в 18 държави Истанбулската конвенция е приета, в другите процесът все още продължава”, подчерта Цветанов. По думите му държави, които са много по-консервативни и са извън ЕС – Турция, Сърбия, Албания, Грузия, са приели Истанбулската конвенция и там няма такъв проблем. \"Когато се гласува в ЕП, европейските депутати от БСП, ГЕРБ и от ДПС гласуват за Истанбулската конвенция”, изтъкна още Цветанов. БСП внесе със 74 подписа искане за референдум Той отново отрече Борисов да е изпращал есемеси до парламентарната група. „Премиерът Бойко Борисов не е изпращал есемеси, но имаме практика в нашата парламентарна група, когато има важно гласуване и знаем, че присъствието на народните представители в пленарната зала е много по-важно, да се освобождават от всякакви други странични ангажименти”, посочи той. „Ние сме системна партия, когато имаме поет ангажимент да се придържаме към европейското законодателство и гарантиране на защитата на жените и на децата от насилие, сме длъжни на първо място като родители, като хора да подкрепим подобни мерки”, допълни лидерът на ПГ на ГЕРБ. ГЕРБ отлага ратификацията на Истанбулската конвенция БСП внесе със 74 подписа искане за референдум", "date": "2018.01.26", "title": "Цветанов: Румен Радев участва в рушенето на парламента, за да се чувства по-значим"}
{"url": "http://clubz.bg/63388-stolichnata_obshtina_dnes_shte_ima_povisheni_niva_na_finite_prahovi_chastici_vyv_vyzduha", "text": "На 26 януари в София се очаква повишение на нивата на фини прахови частици във въздуха, съобщават от Столичната община. Оттам призовават \"жителите и гостите на София да ограничат движението на личните си автомобили и да използват градски транспорт\". \"Любимите\" мерки на столичани за въздуха: миене на улици и безплатен транспорт Особено внимание се обръща на собствениците на  автомобили с екологичен клас под ЕВРО4, които да ограничат придвижването с тях. \"В случай че използвате личния си автомобил, Ви молим да не оставяте двигателя включен при престой по-дълъг от 3 минути\", призовават от общината. СДВР започва извънредни проверки на автомобилите за нивата на вредните газове. Има още един призив: Домакинствата, които се отопляват на дърва и въглища, при възможност да използват електрически уреди за отопление или друго екологично отопление. При подходящи метеорологични условия, Столичната община ще предприема допълнително машинно метене и миене на улици. Последно за въздуха: Паркираме по булеварди, без зони за платен престой Столичният инспекторат съвместно с РИОСВ започват извънредни проверки на пунктове за вторични суровини и автосервизи за нерегламентирано изгаряне на отпадъци. Съветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито. При ходене пеша изберете маршрут, който не е покрай големите градски булеварди, са друга част от препоръките. Вчера общинският съвет на София окончателно прие механизма за действие в дни с прекомерно запрашаване, който включва и затваряне на платените зони за паркиране, и пускането на по-евтин градски транспорт в дните с най-сериозно запрашаване. Действията в него засягат замърсяването от трафика, но не и от битовото отопление, за което ще се разчита на действия от страна на правителството. Механизмът ще влезе в сила най-късно след 14 дни. Част от действията, разписани в него, не изискват санкция на общинския съвет и реално можеше да се прилагат от администрацията, преди да бъдат приети от съветниците. Според приетия от общинските съветници механизъм за действие при мръсен въздух при прогнозата, обявена за четвъртък и петък, трябва да се задействат мерките за среден риск (от 101 до 150 микрограма). Те включват призиви към гражданите да не ползват личните си автомобили и таксита, а да се движат с градския транспорт, да не се отопляват на твърдо гориво, миене на улиците при добро време, както и извънредни проверки на КАТ за цапащи коли, а също на Столичния инспекторат и Регионалната инспекция по околната среда и водите - на пунктовете за вторични суровини и автосервизите. Целта на вторите проверки е да се спре използването на боклуци за отопление. Реално в четвъртък заработиха две от тези мерки - общината призова гражданите да ползват градски транспорт и пусна проверки на пунктовете за вторични суровини и автосервизите. Пускането на т. нар. зелен билет на цена от 1 лев за цялата градска мрежа за един ден е най-крайната мярка срещу замърсяването, гласувана от общинарите. Тя ще влиза в сила, ако има превишение на концентрациите на фини прахови частици над 200 микрограма на куб. метър (при норма от 50 микрограма за денонощие) в поне две от градските станции за измерване в два последователни дни или в 4 за един ден. В тази ситуация ще трябва да бъдат пуснати повече коли, за да се поеме увеличеният брой пътници. Допълнителните разходи на транспортните оператори за това ще бъдат компенсирани от бюджета на общината. Тази мярка обаче няма да влиза в сила на следващия ден след отчетеното опасно запрашаване, а ден след това. Причината е, че официалната информация за концентрациите на прах идва в общината към 10 часа на следващия ден и тогава вече е късно за евтин градски транспорт или затваряне на зоните за платено паркиране.  Не е подминато и паркирането в синята и в зелената зона. Сред другите мерки, приети от съветниците, са пълна или частична забрана за паркиране в синята и зелената зона в София при прогноза за най-сериозното замърсяване – над 200 микрограма на кубичен метър. При умерено замърсяване (между 51 и 100 микрограма на кубичен метър) ще се предприема оросяване на улиците и допълнително машинно метене и миене. Това обаче ще се прави, ако времето позволява. При висок риск от замърсяване или нива на прах във въздуха от 151 до 200 микрограма на кубичен метър към призивите, проверките и миенето и метенето на улиците ще се прибави и влизането в сила на схема за паркиране на автомобили в крайните десни ленти на входно-изходните артерии на града. То ще е позволено само на около 10 места, където има връзка с градския транспорт. С тях ще се осигурят около 1600 извънредни места за паркиране. В бъдеще време общината предвижда и мерки като затваряне на целия или на части от центъра за коли, плаващо работно време в общинската администрация, за да не пътуват всички служители в пиковите часове, както и пълна забрана за коли и безплатен градски транспорт в целия град. Те обаче може да влязат в сила при промени в законодателството, с които да се въведат екостикери за колите. Последно за въздуха: Паркираме по булеварди, без зони за платен престой", "date": "2018.01.26", "title": "Столичната община: Днес ще има повишени нива на фините прахови частици във въздуха"}
