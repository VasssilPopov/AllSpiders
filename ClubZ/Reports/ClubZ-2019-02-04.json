{"url": "http://clubz.bg/79078-spornite_vyprosi", "text": "Отношенията между Република България и Република Северна Македония носят отпечатъка на много негативни наслоения от миналото, които добронамерените хора от двете страни на Деве баир искат да преодолеят в името на бъдещите поколения. Историците казват: “Историята се пише тогава, когато няма живи участници в събитията.”  В този смисъл създаването на комисия между двете страни, която да обсъжда „спорните въпроси”, бе политически компромис, залегнал в Договора за добросъседство. Който познава отношенията през последните 100 г., разбира това. Фактът, че имаме желание да вървим напред, е добър знак. Защото отношенията през ХХІ век принадлежат вече на други поколения. Те не следва да бъдат градени върху отровната настилка, поставяна от други, не от нас.  Затова е редно да погледнем трезво на нещата и в двете страни чисто прагматично. - Република България не е заплаха за Република Македония. Доказала го е за 27 години. Напротив, държала се е като приятел. Противниците на добрите отношения забравят колоните цистерни с петролни продукти през 1992-ра, когато републиката беше в двойна блокада – гръцка и сръбска. Забравят едни български танкове, които преминаха през Деве баир и отидоха към Арачиново да помагат на македонското правителство... И много други неща, между които и безрезервната ни международна подкрепа. А малко хора знаят, че някои съседи синхронизирано предлагаха на България да делим Република Македония през 1991 г. България отказа. - Република Северна Македония не е заплаха за Република България. Параноя е, че една малка държава, сравнена с България по всички параметри в съотношение 1:4, може с нещо да заплаши страната ни. Твърденията, че някой можел да налага някакъв друг език в Пиринско, щото някой си бил могъл да асоциира в мислите си тази българска територия със Северна Македония и да прави експерименти като през 1945 г., будят смях. Коминтернът, Сталин, Тито и Димитров ги няма от 70 години и светът е друг. Няма я и БРП (к), иначе речено – БКП с нейния насилнически апарат. - Т.е. от гледна точка на реалните факти нито някой в Скопие има от какво да се притеснява, нито някой в София по отношение на сигурността. Да не говорим, че България е член на НАТО, а Република Македония – предстоящ. Освен това въоръжените ни сили провеждат съвместни учения. Не е далеч времето, когато ще имаме общ българо-македонски батальон в силите на НАТО. Защо не и бригада.   Съществуват митове, които се подклаждат от заинтересовани среди в двете страни. Тези среди от това си вадят хляба. - По ред причини в Република Македония очевидно са по-напред от нас в областта на митологията. Няма да ги изброяваме, само ще подчертаем, че когато ножът опря о кокала, митът за „античкото македонство” бързо изтече в канала, а главният му проводник избяга от Скопие в Будапеща и двамата му основни сподвижници – милионери  – „бракята”, станаха клиенти на прокуратурата. Сега поради търпението на Република България другите митове са оставени да отмрат сами. - В България се подклажда един друг мит – „Македония е българска земя”. Тази, казано иначе, фраза макар и да е вярна в исторически ракурс отпреди 100 години, но тя не може да се превръща в актуална политическа концепция днес. Ако някой не си спомня съдбата на Милошевич, казал на Косово поле „Косово йе србска земльа” през 80-те години на ХХ век – жалко. Той самият завърши зле. И въобще да се привиква и ползва историята за актуални политически платформи – особено тук, в Югоизточна Европа, е недалновидна и опасна работа. Балканите са известни с много легенди като тази за нашия Крали Марко – в сръбската митология Марко Кральевичи, велики войводи, за които няма ред писмен документ, въобще героизъм, откъдето и да го подхванеш. И гърците ги имат, и албанците. В този смисъл легендите, неподкрепени с факти, не са основание за някакво неразбирателство. Пием ракия, казваме за всеки: „Тоя е наш”, и толкоз. Героят от гръцките национални борби за освобождение Марко Бочаров – българин, е национален герой на Гърция като Маркос Боцарис, и никой грък няма да се съгласи, че е българин, ама нейсе. - Масовата психология е полето, в което играят недоброжелателите на добрите неща между Република България и Република Македония, които не искат да имаме нормална комуникация, а да се гледаме с недоверие. Защото това е в техен интерес. Главно материален, но и политически. Има два ключови елемента, за които довчерашните „антични македонци” и “правоверните българи” продължават да настояват: народът и езикът. Ако човек е реалист и е с всичкия си, ще види, че между нас няма друга разделителна линия освен Огражден планина и Деве баир като граничен контролно-пропускателен пункт. Наложен между нас не от нас самите, а от други.  За кой народ става дума всъщност? За българския народ няма съмнение, че той си се знае кой е. Ами става дума за македонския народ. Ето тук е голямата словесна психологическа игра. Българинът от Пловдив – от македонската махала, син на изселници от Щип през 1918 г., казва: „Ама вие сте българи!” Днешният македонец от Валандово казва: „Айде бе, аз съм си македонец!” Ха сега де. Нито единият, нито другият знаят през какви страдания и каква голгота са минали стотици хиляди хора през последните 50-100 години. Всеки е убеден в своето. Ето тук трябва да бъде силата на България. Личното самоусещане и самоопределение на човек като един или друг не може да бъде налагано със сила. На последното преброяване в България 7 души се самоопределиха като ескимоси и никой не се възмути или впечатли. Личното самоопределяне на човек не може да бъде обект на оспорване: чувстваш се македонец – това си е твой въпрос. Ама в България 200 души се смятали за македонци – голяма работа. Няма я БРП (к), която с въоръжените отряди на милицията е принуждавала хората в Пиринско в „македонство” насилствено. 70 годни са минали. В Пиринско всичко е ясно. Така че Република България не може да казва на някого дали на индивидуално ниво си се усеща българин или македонец. Ако си се усеща днес като част от македонски народ – негово право. Никой не може да му бърка в душата. Който какъвто се усеща – да си бере гайлето. Ако утре някой се самоизяви като скопянин, който е част от скопски народ – също е негово право.  \n\tВ същото време никой в Република Северна Македония не може да малтретира някого, който се изразява и казва: „Аз съм българин и искам да не ме тормозят за това.”  \n\tВ добавка българската държава следва да изиска името на държавата ни от „Бугария” да бъде в бъдеще прието като „България” или както искат там – „Балгария” или „Булгария” (те буквата “Ъ” са я махнали през 1944 г. ), но да фигурира буквичката „Л”. Във всички езикови системи тази буквичка фигурира. Освен в една – сръбската. Между другото, тъй като не сме някаква изключителност в Югоизточна Европа, ще е много интересно паралелът България–Македония днес да се съпостави с паралела Сърбия–Черна гора. Отидете в Уикипедия, ако не сте чели история на Балканите. Тя ни е оставила и поуки. Прочетете за Черна гора. Ами просто е. Това, което са България и Македония, е това, което са Сърбия и Черна гора. Е, има някои малки разлики. Само дето сърби и черногорци не се карат и нямат „смесени комисии”. Вижте кой какъв се смята там и за какво става дума. Много е интересно.  Това, че в бивша Югославия след 1944 г. са обявявали народи по името на федералните й единици  – ами така се е случило. Така са възникнали „македонски народ”, „черногорски народ”, „босненски народ”. Тази измислена държава Югославия е сглобена изкуствено през 1918 г. като „Кралство на сърби, хървати и словенци” и се преименува в „Югославия” през 1928 г. Този регион е претоварен с история и местни феодали, които са се качили на гърба на хората (наречете ги народите) и искат само да смучат. Тук, в този регион, някой феодал като реши – обявява владението си за държава, а жителите му за народ. В един момент се появява и световният комунизъм, идват Сталин и СССР и започват да произвеждат още „народи”. Страдат стотици хиляди хора, обикновените хора. За жалост. С езика драма няма. Писмената норма на македонския език е създадена и кодифицирана през 1944 г. Създателите й са известни. И внуците на един от създателите живеят в България. Писмената норма, която се ползва в Македония, е призната и се ползва на нейна територия, а и в международното общуване.  Би могло, и това не е чак такава трагедия, да възприемем за себе си, че македонският език е вариант на българския език. Пък те да си го наричат както щат. „Диалект” звучи обидно, а и не е вярно – „диалектът” е говорна форма, а не писмена. Защото и на територията на Република Македония има различни диалекти, както и на територията на Република България. Имаме диалекти всякакви на Балканите. Но лингвистите много добре знаят, че езикът има и структура. И единствените лингвистични безпадежни зони на Балканите са Република България и Република Македония. Които са безспорен показател за етноструктурирането през последните векове. Оттам нататък си наричайте всеки език както щете.  То и черногорски език има дори! Вижте в Уикипедия. Ама какво значело национален език. А черногорците са 300 000 народ. Колкото Пловдив. И е много интересно сърби и черногорци като подписват помежду си, на какви езици ги подписват. На сръбски и черногорски ли  подписват? С преводачи ли общуват? Същото се отнася и за отношенията между Белград и Сараево. Те на сръбски и босненски (бошнячки) ли подписват? В Норвегия пък има два официално съществуващи и валидни езика – „букмол” и „ниношк”. И какво от това? Норвежците нито са се изтрепали поради този факт, нито имат намерение да го направят. Нито пък се мразят помежду си.  Това, че Блаже Коневски и Венко Марковски по комунистическа партийна линия са набутали латински букви в азбуката и са изтрили няколко – е, ще се преглътне някак. Правили партийни упражнения. И ние сме правили езикови реформи и продължаваме. Махнахме „еровете”, след това продължихме с опростяването на езика. Авторът например и до днес пише: „упорствува”, но е прието да се пише „упорства”. Езикът е динамична материя. Но простата истина е, че структурно двата езика са идентични – 100%. И никой не знае след години как ще се развият. Защото в ООН имахме регистриран международно признат сърбо-хърватски език. А сега имаме сръбски, хърватски, босненски, черногорски.    Всъщност всичко опира до много прости неща.  - Има ли някой интерес да ни разединява, да ни спира правото на наш избор, да ни се бърка и да се опитва да ни държи в някакво подчинение и зависимост, като продължава своите евразийски имперски амбиции по вертикалната ос на компаса на Балканите? Вярно е, че балканските елити днес не са тези, които преди 100 г. правиха някакви лоши неща, но винаги има гладни за пари и жадни за самоизява.  \n\tВъпросът е, че онзи, който днес се опитва да ни разединява и работи против всички нас – българи, македонци, албанци, гюпци (цигани), босненци, сърби, черногорци и кой за какъвто се смята, дълбоко бърка. Ние искаме да живеем в мир, разбирателство, сътрудничество и добруване. - Ако има някаква „комисия” по някакви спорни въпроси, първо следва спокойно да се дефинира обектът на дейността й – за какво ще се спори? Ако е за историята – от кога до кога? Ако ще е за учебници – ще видим. - Има т.нар. червени линии, отвъд които Република България не може да спори. По никакъв начин. Във времето това е линията „1944 година”. Допреди 1944 г. няма никакъв спор, а за след това може да има дискусии. Например за трагичната съдба на т.нар. егейци. Ако някой смята да спори с Република България за Мара Бунева или ММТРО – да чака за НАТО и ЕС в чакалнята. Ще има да чака.  Най-доброто ще бъде т.нар. комисия да се съгласи да изрази публично своите становища в една обща интернет платформа, в която да се изложат аргументите. С документи и неоспорими факти. Няма нищо тайно. Смешно е някакви професори историци да вземат парите на данъкоплатците от Република България и Република Македония, да ядат и да пият за тяхна сметка и с техните исторически дискусии да диктуват темпото на развитие на двустранните отношения. И на практика да набутват историята в съвременната политическа реалност. Добре ще бъде хората, които движат нещата, да не забравят, че процесите се развиват динамично.  Република България я чакат нелеки дни. Държавата се окопитва с всичките й кусури, но така или иначе върви напред.  Република Македония също. Само че там има един голям въпрос, чието разрешение е все още неясно.  В оптимистичен план всички вярваме, че нашите изтребители F-16 V/Block 70 скоро ще пазят небето не само над 111 хил. кв. км, но и над още 25 хил. кв. км, включително над Охридското езеро. Свети Наум е известен като ученика на светите братя Кирил и Методий, който е дарявал спокойствие и е лекувал душевно болните с мъдрост и смирение, с духовна чистота. Хубаво би било следващата среща на нашите държавни мъже да бъде в Охрид. Да отидат до манастира „Св. Наум”, да влязат с „кайче” (лодка) в Билянините извори и да усетят, че добруването на техните хора е мисията в живота им. Не нещо друго. ----", "date": "2019.02.04", "title": "\"Спорните въпроси\""}
{"url": "http://clubz.bg/79061-zvezda_na_ruskiq_rap_umrq_neochakvano_na_35_g", "text": "Звездата на руския рап Кирил Толмацкий (Децл) е починал на 35 г. в събота вечерта. Затова съобщи неговият баща и продуцент Александър Толмацкий, пише Би Би Си - Русия. \"Кирил вече го няма\", написа Толмацкий-старши във фейсбук. Децл е починал в нощта в събота срещу неделя в кафенето  Posh в Ижевск, където е имал участие. Сърцето на рапъра спряло. Засега се смята, че той е получил инфаркт. Следствените органи са започнали веднага проверка на обстоятелствата около смъртта му, назначена е и съдебно-медицинска експертиза. Децл е първата звезда на хип-хопа в Русия. Докато той пробие, руските изпълнители не са особено популярни. Той става известен още като тийнейджър - на 17 г. пуска албума \"Кой\", който се продава в надмилионен тираж. Децл е син на известния продуцент Александър Толмацкий, който е създал много успешни музикални проекти - примерно от времето на перестройката - група \"Комбинация\", Олег и Родион Газманови и т.н. Александър Толмацкий е завършил Института по месо и млекопреработване, през 80-те години работи като диджей. В края на 90-те години си поставя за цел и успява да превърне сина си Кирил в рап звезда. Кирил Толмацкий се ражда през 1983 г. Учил е в Швейцария, завършил е Британско междунарадно училище в Москва. Докато е в чужбина, започва да се занимава със скейтборд, графити, хип-хоп и после пренася увлеченита си и в Русия. за първи път се появява в клипа на рап групата \"Легален бизнес\" с песента \"Пачка сигарет\". След това по руския  MTV пускат самостоятелният му клип \"Петък\". Бързо става популярен. Всеки негов нов клип става хит и стига до предни места в чартовете. Младият рапър дава интервюта, в които разказва за личния си живот, кучето си, фотографира се със скейтборда си - в общи линии се държи като лице на поп проект. Рапът все пак започва като социална критика и даже най-мекият вариант на рапър се опитва да има мнение по остри теми. Така постъпва и Децл. В началото на новия век в московските училища има разцвет на националистическата субкултура. на скинхедс. Тогава Толмацкий прави песента \"Писмо\", в която говори за битовия расизъм в училищата.   През 2004 г. Кирил Толмацкий се връща към рапа след отсъствие от две години от сцената. Той се е отказал от стария си имидж, псевдоним, хората, с които работи. Вече се казва  le Truk като текстовете му са посветени на бог, илюминати, унищожаващото оБществото потребителско съзнание. Твърди, че се е отказал от изкушенията, дошли от ранната слава. \"Влязох в ъндърграунда и се избавих от Карабас-Барабас. Сам контролирам всичко, което говоря, мога да отговарям за всяка своя дума и действие\", обяснява той в свое интервю. Почти не се появява по медиите. Пуска още няколко албума с елементи на денсхол и растаманска философия. Една от главните му теми остава тази за вселенския заговор. В последно време медиите се обръщат към Децл като към експерт по станалите отново актуални проблеми на руския рап. Той се отнася към новата вълна свои колеги скептично. \"Съществува световно правителство, което може да контролира всички правителства\", е една от темите на вече покойния рапър.", "date": "2019.02.04", "title": "Звезда на руския рап умря неочаквано на 35 г."}
{"url": "http://clubz.bg/79080-prezidentyt_rumen_radev_da_se_vyzdyrjim_za_venecuela", "text": "България трябва да се въздържи от подкрепа на предложената европейска позиция за Венецуела. Това се посочва в позиция на президента Румен Радев за събитията в латиноамериканската държава. Тя бе разпространена от прессекратариата на президентството и цитирана от БТА. Във Венецуела продължава напрегнатата безизходица между левия президент Николас Мадуро, който се опитва да се задържи на власт, и опозиционният лидер Хуан Гуайдо, подкрепен от големите западни държави, обобщава ДПА. Подкрепа за Мадуро изразиха Боливия, Китай, Куба, Иран, Русия, Сирия, Турция. Гуайдо е подкрепен от Албания, Аржентина, Австралия, Австрия, Беларус, Бразилия, Великобритания, Канада, Чили, Колумбия, Коста Рика, Дания, Еквадор, Естония, Финландия, Франция, Германия, Грузия, Гватемала, Хаити, Хондурас, Израел, Косово, Латвия, Литва, Люксембург, Панама, Парагвай, Полша, Португалия, Испания, Швеция, САЩ, Украйна, според данни на ДПА.", "date": "2019.02.04", "title": "Президентът Румен Радев: Да се въздържим за Венецуела"}
{"url": "http://clubz.bg/79076-da_bylgariq_izbira_svoite_kandidati_za_evrodeputati", "text": "Малко на 2 хиляди активисти на Да, България се включиха в първия ден от вътрешните избори на партията за предстоящия евровот. По данни на партийната централа към 17:00 часа за гласуване са се регистрирали 6350 души, а гласувалите са 2008 души.  до 24:00 часа на 4 февруари, а самото гласуване е до 10 февруари, припомнят оттам. Освен електронно има и гласуване по пощата. На заявилите желание да гласуват по този начин се изпращат изборни книжа. Общо   участват във вътрешните избори. Реално в евровота обаче няма да участват всички, защото \"Да, България\" ще се яви на изборите през май заедно с ДСБ и \"Зелените\" в коалицията \"Демократична България\". През ноември ДСБ номинира за свой кандидат сегашния евродепутат Светослав Малинов. Предстои да се решава кой ще е водач на листата за евровота.   \n\t ", "date": "2019.02.04", "title": "\"Да, България\" избира своите кандидати за евродепутати"}
{"url": "http://clubz.bg/79079-zoran_zaev_za_bylgariq_i_makedoniq_dva_bratski_naroda", "text": "България и Македония са пример за новата реалност на Балканите - два братски народа, които създадоха близко приятелство.Това каза министър-председателят на Македония Зоран Заев след среща с \n\tпремиера Бойко Борисов в София Той посочи, че Македония благодари на България за това, че ѝ е помогнала да получи историческия шанс да стане 30-ият член на НАТО. Той посочи, че Македония ще има шанс още през юни да започне преговори за членство и в Европейския съюз. По думите му това е възможно, защото по време на европредседателството си България е поставила във фокуса на вниманието Западните Балкани С Македония ще работим за нулеви ставки в митническите тарифи между двете държави. Това каза пък Бойко Борисов. Той посочи, че българското европредседателство е останало в историята с това, че е сложило темата за Западните Балкани на масата.", "date": "2019.02.04", "title": "Зоран Заев за България и Македония: Два братски народа"}
{"url": "http://clubz.bg/79073-bylgariq_%E2%80%93_otlichnik_v_premahvaneto_na_onlajn_izkazvaniq_s_rech_na_omraza", "text": "България една от страните членки на ЕС, в които всички изказвания онлайн, съдържаще реч на омразата и за които е съобщено, се премахват. Това гласят данни, разпространени днес от Еврокомисията. В сравнение с данните от края на 2017 г. се отчита ръст от десетина процента на премахваните незаконни съобщения и изказвания в българското виртуално пространство. От ЕК отбелязват, че данните не покриват всички незаконни изказвания в интернет, а само онези, срещу които „Фейсбук“, „Туитър“, „Инстаграм“ и „Гугъл+“ са получили сигнал. Кой ще каже какво е \"реч на омразата\" във Facebook? Освен България само Кипър и Гърция досега са успели изцяло да премахват съобщения по получени заявки срещу реч на омразата. \n\tДуми на омраза най-често се използват срещу различните хора и малцинствата, показва статистиката. Общо 17 на сто е делът на ксенофобските изказвания, включително срещу мигрантите. 15,6 на сто са изказванията, свързани със сексуална ориентация, 13 на сто - срещу мюсюлманите, 12,2 на сто - срещу циганите, 10,1 на сто - срещу евреите, по 5-6 на сто си поделят изказванията срещу етническия, верския, националния произход, расата, африканския произход, а 3,7 на сто - срещу половата принадлежност. Вече 89% от съдържанието онлайн, за което е подаден сигнал, бива премахвано до 24 часа. В ЕС се възприема като престъпление откритото подбуждане към насилие или омраза, насочено срещу група хора или член на група, определена по отношение на раса, цвят на кожата, вяра, произход, национална или етническа принадлежност.", "date": "2019.02.04", "title": "България – отличник в премахването на онлайн изказвания с реч на омраза"}
{"url": "http://clubz.bg/79064-blagodarim_vi_g_n_borisov", "text": "Закъснява ви заплатата? Имате спешна нужда от операция? Детето иска нови маратонки? Не звънете за бърз кредит, помолете Бойко Борисов. Не, това не е реклама. Но би могло да бъде. Отдавна вече не живеем в онези времена, когато просителят се е хвърлял в краката на владетеля, за да измоли нещо - имот, титла, пари, живота си. Но ето, че в 21 век, в страна-член на ЕС, каквато е България, често се случва именно това - премиерът е молен лично, за да (се) свърши някаква работа. Единственото условие изглежда е молителите да не са случайни хора, така че удовлетворената молба да добави нова стойност към личния имидж на премиера. За много хора в България тази “култура на контакта” не е осъдителна - разбират я. Тя действа, впрочем, още от времената на тоталитарния режим, когато дефицитът на стоки правеше познанствата с продавачки от магазините “Валентина” особено ценни - заради уреждането на стоки “под масата”. Обикновено срещу друг вид услуга. Но днес в страната-член на ЕС има ясно разписани правила и механизми как се одобряват, отпускат и изразходват публични средства. А прескачането на тези правила, както и на институциите, които би следвало да ги спазват, обезсмисля и обезценява правовия ред. Разходването на публични средства трябва да се аргументира - и приоритизира. Ако приемем, че това става през държавния бюджет, значи всяка промяна на приходите и разходите на ведомствата не може да се случва по нечия приумица. Тези дни правителството отпусна допълнителни 5 милиона лева за Дирекция \"Вероизповедания\", а аргументът даде самият премиер още в началото на заседанието: Известно е, че Борисов винаги откликва на молбите на „синодалните старци\" - например за ремонт на манастири или църкви, а сега и за заплати. Богоугодно или рейтингоугодно дело е това? И защо го прави? Дали защото в представите на премиера Църква и Бог са едно и затова той с лекота раздава милиони от общите пари - тези на данъкоплатците. Или защото макар вяра и църква в България да не вървят ръка за ръка, 2,2 милиона българи, по данни на “Галъп”, все пак вярват в Църквата, която, впрочем, се ползва с особено голямо одобрение и сред институциите. В същото време е факт и това: преди няколко години, когато работещите в “Напоителни системи” излязоха на протест, тъй като месеци наред не бяха взимали заплати, премиерът не бе така реактивен. Ако Бойко Борисов реши да дари на църквата половината от личното си богатство, това ще означава, че е много набожен човек. Но ако просто така отпуска от парите на данъкоплатците, човек може и да си помисли, че разглежда държавата като своя бащиния. В резултат благодарността е персонална, макар парите да са обществени. Или както пишеше на онзи плакат във Варна след отпускането на 1,4 милиона лева: Умилен премиерът дори заяви как “можем да даваме по 1 милион лева годишно за детско-юношеските футболни клубове\". Тази щедрост не стига обаче до Националната астрономическа обсерватория в Рожен, която при люти зими остава без ток и чак сега получи обещание да ѝ бъдат осигурени 100 000 лева за генератор. Към молбите на безименни групи от “малки хора” Борисов очевидно не е така отзивчив. Вероятно защото някои от тях излизат на протести, а други не са така значими като социална позиция и затова приносът им за рейтинга би бил незначителен. Пък и едно е да вземеш решение под външен натиск, друго - от “добро сърце”. А в краен случай може и да се пофлиртува популистки - както Борисов направи със смазаните от безпаричие и липса на перспектива металурзи от ОЦК-Кърджали: Но като изключим тази паметна реплика, с друго така и не помогна. По разпореждане на Борисов през октомври 2010 правителственият самолет \"Фалкон 2000\" излетя извънредно за Бургас, откъдето транспортира до София председателя на Съюза на българските артисти Христо Мутафчиев, получил инсулт по време на снимки. В същото време тези дни след побой над фелдшерка оставки депозира почти целият екип на Центъра за спешна медицинска помощ в Горна Оряховица, обслужващ пет общини с около 60 000 души. И ако след преговорите тези хора не се върнат на работа, нека премиерът бъде така добър да остави телефонния си номер, за да му звънят при нужда. “Благодарим на премиера за пореден път”, заяви Мелнишкият епископ Герасим, главен секретар на Светия синод, по повод отпуснатите 5 милиона лева. И отбеляза колко значима е тази помощ най-вече за малките населени места - „за да има свещеници за построените църкви\". Църквите обаче стоят празни, в това число и голяма част от онези 140, които бяха обновени със средства от Програмата за развитие на селските райони. Няма официални данни какви заплати получават свещениците и какви осигуровки се плащат. А тъй като БПЦ не плаща данъци върху приходите си, преди да слушаме благодарствени слова към премиера, би било добре да научим как БПЦ разпределя милионите, които получава от свещоливницата, от имоти, от гробищни паркове, а и от наеми на ресторанти, паркинги и заведения към повечето големи храмове, които са и туристически обекти.", "date": "2019.02.04", "title": "\"Благодарим Ви, г-н Борисов!\""}
{"url": "http://clubz.bg/79068-uchastieto_na_bylgariq_vyv_venecianskoto_bienale_shte_dostigne_200_hil_lv", "text": "Разходите за участието на България в тазгодишното Венецианско биенале ще достигнат вероятно 200 хил. лв. Това става известно в отговор на министъра на културата Боил Банов на депутатско питане. От тях 150 хил. лв. (около 75 хил. евро) ще бъдат дадени за разрешителни, а до 50 хил. лв. ще отидат за реализацията на кураторския проект, с който ще бъде представена България. На 17 януари беше обявено,че победител в конкурса на министерството за българско участие в 58-ото издание на Международната изложба за изкуство във Венеция, е инсталацията \"Как живеем\" с куратор Вера Млечевска и автори Рада Букова и Лазар Лютаков. Последното участие на страната в този форум е от 2011 г., когато националното участие на България стана повод за скандал заради неясната процедура на избор на участниците в него. Т В отговора си министър Банов посочва, че през 2018 г. министерството е платило наем на експозиционно пространство във Венеция за седем месеца и десет дни, както и за различни разрешения. Сред тях са Институтът за опазване на културното наследство на гр. Венеция, становище, издадено от главна дирекция \"Пожарна безопасност\", технически разрешителни за павилиона от Община Венеция.  Общо 24 проекта участваха в конкурса, в който беше избрана инсталацията на Вера Млечевска, Рада Букова и Лазар Лютаков. Министър Банов посочва, че сред участниците е имало проекти, чиято реализация надвишава 50 хил. лв., но са били отхвърлени. ", "date": "2019.02.04", "title": "Участието на България във Венецианското биенале ще достигне 200 хил. лв. "}
{"url": "http://clubz.bg/79070-prezidentyt_zakonyt_za_lichnite_danni_jertva_svobodata_na_izrazqvane", "text": "С аргумента, че  „се жертва“ свободата на изразяване и информация, президентът Румен Радев наложи вето на поправките в Закона за защита на личните данни и ги върна за ново обсъждане в парламента.  Според президента не е постигнато необходимото равновесие и разпоредбата с 10-те критерии се явява прекомерна, небалансирана мярка. Според президентската инситутция свръхрегулацията на хипотезите, в които ще има конкуренция между защитата на личните данни и свободата на изразяване и информация, води до силно накланяне на везните в полза на правото на защита на личните данни като „се жертва“ свободата на изразяване и информация. Така под формата на критерии за съразмерност със защитата на личните данни се прикриват законови ограничения на основни конституционни свободи. Президентът подчертава, че европейският регламент, който е причина за приетите промени, изисква държавите членки на ЕС чрез закон да постигат помиряване на правото на защита на личните данни с правото на изразяване и информация. Едновременно с това обаче регламентът не  съдържа, нито препоръчва да има превес и надмощие в упражняването на едното право над другото, т.е. защитата на личните данни да е за сметка на свободата на изразяване и информация. Президентското вето идва след призивите на правни и журналистически организации, които се обявиха срещу промените. От АЕЖ-България  , че \"промените в закона не предвиждат достатъчно гаранции за защитата на основните права, които биха могли да бъдат в колизия със защитата на личните данни и, най-вече, правото на изразяване.\"  А от Програма \"Достъп до информацията\" (ПДИ)  :", "date": "2019.02.04", "title": "Президентът: Законът за личните данни жертва свободата на изразяване"}
{"url": "http://clubz.bg/79074-kzk_na_popravitelen_za_oryjejnata_sdelka_emko_dunarit", "text": "Казусът може ли оръжейната фирма \"Емко\" да купи завода \"Дунарит\" (някога част от собствеността на банкера Цветан Василев - б.р.) се връща на \"поправителен\" в Комисията за защита на конкуренцията (КЗК). Петчленен състав на Върховния административен съд е постановил окончателно, че разрешението за сделката, дадено от антимонополния орган през 2016 г., се отменя поради пропуски. Въпреки че първата съдебна инстанция на съда го потвърди.  В резултат на решението на магистратите, което е окончателно, КЗК обяви, че започва \"задълбочено проучване\" на пазара (в случая оръжейния - б.р.). В становището на антимонополния орган се посочва, че то е в резултат на съобразяване в решението на съда. От КЗК признават, че досега не са извършвали анализ на бранша в оръжейния сектор и търговията и производството на специална продукция.  Историята със собствеността на \"Дунарит\" тече от години. Собственикът на \"Емко\" Емилиян Гебрев още преди три години получи обвинение, а преди дни то беше прецизирано - за пране на пари. Твърдението на прокуратурата е, че \"Дунарит\" преди сделката с \"Емко\" бил купен с престъпно придобити средства на фалиралата КТБ от фирма на банкера Цветан Василев. Сега решението на ВАС за сделката между \"Емко\" и \"Дунарит\" отваря възможността Гебрев да излезе от собствеността. Такъв опит през 2017 г. направи икономическото министерство като чрез Държавната консолидационна компания (ДКК) изкупи дълг на \"Дунарит\" от КТБ. Целта на държавата бе по този начин да придобие предприятието. Дългът обаче бе погасен от Гебрев. Последва отнемане на лиценза на \"Емко\", а оттам - протести на работниците. Гебрев се срещна с премиера Бойко Борисов и се разбраха. Действията по вписване на Гебрев в \"Дунарит\" след решението на КЗК от 2016 г. обаче не получиха одобрение през Агенцията по вписванията. Започнаха съдебни дела, провокирани от жалби на \"Виафот Инвестмънт България“, която е офшорна компания. Тя обжалва решението на КЗК в качеството си на кредитор, в чиято полза е заложен \"Дунарит\" заради изкупения дълг. към КТБ. Самият Гебрев обяви, че става дума за натиск върху него от страна на държавата именно заради опита да се придобие русенския завод. Покрай тази история се случиха и обиски на адвокати от кантората, обслужваща Гебрев. Адвокатурата излезе с официална реакция срещу офанзивата на държавата.", "date": "2019.02.04", "title": "КЗК на поправителен за оръжейната сделка \"Емко\" - \"Дунарит\""}
{"url": "http://clubz.bg/79077-uchenichka_ot_haskovo_s_evronagrada_za_naj_dobyr_mlad_prevodach_v_bylgariq", "text": "Йоана Георгиева е българският победител в тазгодишното 12-о издание на конкурса по превод Juvenes Translatores („Млади преводачи“) на Еврокомисията. Новината бе съобщена от централата на ЕК в Брюксел. За първи път наградата отива в Езикова гимназия „Проф. д-р Асен Златаров“ в Хасково. Друга ученичка от същата гимназия - Мария Кахчиева, печели едно от общо шестте специални отличия за български преводи с много високо качество. Със своя  от немски на български език Йоана Георгиева е изпреварила 79 свои връстници от общо 17 средни училища в България. Тя е един от 28-те победители - по един от всяка държава членка на ЕС. Носителите на наградите за млад преводач ще бъдат поканени в Брюксел, за да си ги получат и да се срещнат с професионалните преводачи от ЕК. Последното издание на конкурса Juvenes Translatores се проведе на 22 ноември 2018 г. едновременно в 751 училища в цяла Европа и бе посветено на темата „Европейска година на културното наследство“. В България участваха 17 средни училища с общо 80 ученици. Право да участват имаха родените през 2001 г. Целта на конкурса е да популяризира чуждоезиковото обучение в училищата и да запознае младите хора с работата на преводача. В конкурса могат да участват ученици на възраст 17 години, като той се провежда по едно и също време във всички избрани за участие средни училища в ЕС.", "date": "2019.02.04", "title": "Ученичка от Хасково с евронаграда за най-добър млад преводач в България"}
{"url": "http://clubz.bg/79072-evgeniq_baneva_kandidat_za_evrodeputat", "text": "Евгения Банева, обвинена заедно със съпруга си Николай Банев в седем различни престъпления, сред които и пране на пари в размер на над 1 млрд. лева., ще се кандидатира за евродепутат.  Това обяви \"пресцентърът\" на семейството чрез профила на Николай Банев във фейсбук.  Вчера там се появи следното съобщение: Тревата след Баневи А днес още едно: Законът не забранява на лица с повдигнати обвинения да се кандидатират за избори, въпреки че такъв дебат имаше навремето, след като дупнишките бизнесмени Ангел Христов и Пламен Галев, по-известни като \"братя Галеви\", излязоха от ареста, за да влязат в предизборна кампания за народни избраници в националния парламент. Не влязоха в Народното събрание през 2009-а, но пък през 2012 година стана ясно, че двамата са изчезнали и така е до днес.  Независим кандидат за член на Европейския парламент се регистрира, когато кандидатурата му е подкрепена най-малко от 2500 избиратели. Толкова подписа трябва да съберат Баневи, за да регистрират кандидатката в ЦИК. Баневи вече в София с обвинения за 1 млрд. лв. Тази новина идва на фона на разказите на зам.-главния прокурор Иван Гешев за засечени от килията на Николай Банев разговори с \"руски лобисти\". В тях ставало въпрос за основаването на евразийска партия у нас, както и за помощ от \"руските приятели\" на семейството за получаване на политическо убежище във федерацията. Това не е първият опит на Евгения Банева да щурмува Брюксел. На вота през 2014 година тя взе малко над 0% от гласовете. Толкова получи и Николай Банев като кандидат за президент две години по-късно.     Баневи вече в София с обвинения за 1 млрд. лв.", "date": "2019.02.04", "title": "Евгения Банева - кандидат за евродепутат"}
{"url": "http://clubz.bg/79075-grandiozno_posreshtane_za_papata_v_lyulkata_na_islqma_snimki", "text": "Папа Франциск, който е на историческо посещение в Обединените арабски емирства (ОАЕ), се срещна в понеделник с представители на ръководството на страната, предаде Ройтерс.  Франциск стана първият папа, стъпил на Арабския полуостров - люлката на исляма. Той се надява визитата да спомогне за мира чрез междурелигиозен диалог, отбелязва агенцията. В президентския дворец в столицата Абу Даби Франциск имаше личен разговор с престолонаследника на емирство Абу Даби шейх Мохамед бин Заид Ал Нахаян и други представители на ръководството на ОАЕ. На срещата с папата е присъствал и неговият брат, премиерът на ОАЕ и управник на емирство Дубай, Мохамед бин Рашид Ал Мактум.  За първи път папа на Арабския полуостров В почетната книга за гости в двореца папата написа, че моли Бог да дари ОАЕ \"с божествената благословия на мира и братската солидарност\". В посланието си в книгата Франциск изрази и благодарност за \"топлия прием и гостоприемство\". \n\tОАЕ организираха на папата грандиозно посрещане, което включваше артилерийски салют и тържествено прелитане на военни самолети.     Визитата се осъществява в сянката на войната в Йемен - най-бедната страна на Арабския полуостров. ОАЕ играе водеща роля в коалицията начело със Саудитска Арабия, която воюва на страната на международно признатото йеменско правителство, свалено от власт от подкрепяните от Иран шиитски бунтовници хуси, отбелязва Ройтерс. Очаква се Франциск да произнесе единственото си публично обръщение в ОАЕ на междурелигиозна среща, след като посети джамията в Абу Даби \"Шейх Заид\" - една от най-големите в ислямския свят. Във вторник папата ще отслужи и меса на открито за около 135 000 католици на стадион в Абу Даби - събитие без прецедент на Арабския полуостров.  Преди посещението Франциск каза, че то ще напише \"нова страница в историята на отношенията между религиите\". В ОАЕ живеят около 1 милион имигранти католици, много от които са от Филипините. Предполага се, че в останалите страни на Арабския полуостров има още 1 милион католици.   Изданието публикува и статия, в която мюсюлмански и католически представители са цитирани да казват, че е възможно папата да посети в бъдеще Саудитска Арабия.   ", "date": "2019.02.04", "title": "Грандиозно посрещане за папата в люлката на исляма (СНИМКИ)"}
{"url": "http://clubz.bg/79065-ne_smenqj_vkusa_smeni_magazina_eto_zashto_kzk_globi_metro_s_15_mln_lv", "text": "Комисията за защита на конкуренцията (КЗК) санкционира веригата \"Метро\" с близо 15 милиона лева заради антиреклама на конкурента \"Лидл\". Става въпрос за целенасочен и \"недобросъвестен\" опит за пренасочване на клиентите на \"Лидл\" към \"Метро\" чрез сравнителна реклама. Чрез видеоклипове като \"При нас италианската седмица е 365 дни\" и \"Не сменяй вкуса, смени магазина\", \"се създават предпоставки за извличане на нелоялно предимство от известността на конкурента и неговата практика да провежда \"тематичните седмици\", свързани с предлагане на продукти, характерни за определени традиционни кухни\", смята КЗК. Преписката е образувана по искане на \"Лидл България ЕООД енд КО\". В периода от 5 март до 25 юни 2018 г. \"Метро\" провежда имиджова рекламна кампания, която включва телевизионна, радио, интернет и външна реклама. Комисията обаче приема, че използваните в рекламата сюжети и послания като  ,   и други подобни . Характерно за веригата \"Лидл\" е да обявява такива тематични седмици. Така например в рамките на седмица под надслов \"Влюби се в Италия\", \"Лидл\" предлага общоизвестни и характерни за италианската кухня продукти – спагети, пици, колбаси, сирена и др., на седмицата под надслов \"Наследи се на френския чар\" се предлагат трайно свързани с френската кухня продукти – вина, сирена, крем брюле, сладки макарони и  т.н. За \"Лидл\" един от основните елементи, с които българските потребители на бързооборотни стоки трайно идентифицират и припознават веригата, са именно \"тематичните седмици\".  като в случая \"Метро\" \"надцаква\" с целогодишни \"тематични седмици\" и дори приканва потребителите да сменят магазина. От \"Метро\" оспорват всички твърдения в искането като погрешни и неоснователни и отричат в рекламите се идентифицира конкретен конкурент. Оттам допълват и че по същество двете вериги са различни - едната е специализирана в търговия на едро, а другата - на дребно.  Според \"Метро\" клипът, посочен в искането, безспорно представлява търговска комуникация, специално насочена към конкретна аудитория - потребителите с по-специфични вкусове и търсения (като любители готвачи, собственици на заведения за хранене и други, търсещи по-специфични продукти, които обикновено не се намират в повечето супермаркети), с която се цели представяне и популяризиране на многообразието на продуктовото портфолио на Метро и постоянно поддържаното високо качество. Същевременно счита, че нито от визуализацията в Клипа, нито от думите, действията или облеклото на актьорите в него, нито от който и да било друг елемент може да се изведе пряка или косвена връзка с конкретен конкурент на \"Метро\", посочват още от \"Метро\". И допълват, че доколкото има някакво сравнение с конкурент, това е сравнение с обобщен образ на всички вериги супермаркети (не само \"Лидл\", а и всички останали вериги, използващи \"тематични седмици\" - \"Кауфланд\", \"Фантастико\", \"Била\", \"Хит\", \"Дар\" и т.н.).  По отношение на призива \"смени магазина\" от \"Метро\" твърдят, че целта е да се покаже на клиентите им, че се предлага голямо разнообразие от различни продуктови групи и категории целогодишно, както и да бъдат подканени, когато нямат друга алтернатива да потърсят в \"Метро\" стоката, която ги интересува.  То може да бъде обжавано пред Административен съд – София област в четиринадесетдневен срок от съобщаването му на страните.  ", "date": "2019.02.04", "title": "\"Не сменяй вкуса, смени магазина\". Ето защо КЗК глоби \"Метро\" с 15 млн. лв."}
{"url": "http://clubz.bg/79067-slynceto_shte_ni_topli_i_da_e_ot_banani_razkriha_ot_gerb_video", "text": "Физиката е много интересна, обяви областната управителка на Перник Ирена Соколова на \"Турнирът на младите физици\" в родния й град. После разкрива и какво е това явления, граничещо с неочакваното: Любопитният \"факт\" на бившата депутатка (41-во и 42-ро Народно събрание) предизвика множество подигравки в социалната мрежа.  Соколова всъщност се опитва да преразкаже популярен мисловен експеримент, който е за цел да се подчертае важността на налягането за високата температура на нашата звезда. Но прави няколко грешки - първо, Слънцето е основно - 73,46% - изградено от   не въглерод (0.29%). Бананите пък основно имат кислород (защото са около 70% вода), водородът в тях е едва 9,78%. Но не водородът е съществен в мисловния експеримент, а масата. Слънцето е горещо благодарение на огромната си маса - 333 хиляди пъти масата на Земята - която оказва огромно налягане върху ядрото му. Ако заменим водорода около Слънцето с банани, или плочки, чували с бюлетини на ГЕРБ, или каквото и да е друго със същата маса, налягането ще си остане същото и Слънцето ще продължи да грее и да свети. Това обаче няма да продължи дълго - едва малка част от бананите са водород и звездата ни бързо ще загуби енергия и ще загасне. А ако се чудите колко банана са нужни за целта - при средно тегло на един от 125 грама, ще ни трябват 16 000 000 000 000 000 000 000 000 000 000 банани. Разбира се, това е напълно невъзможно и изборът на \"банани\" конкретно е за да подчертае шеговитостта и абсурдността на мисловния експеримент. Естествено, Соколова не е физичка, завършила е социална психология и психотерапия. Но опитът да покаже \"знания\" определено не е най-добрият.", "date": "2019.02.04", "title": "Слънцето ще ни топли и да е от банани, разкриха от ГЕРБ (ВИДЕО)"}
{"url": "http://clubz.bg/79066-bitki_na_procenti_mediana_dava_prednina_za_bsp_pred_gerb", "text": "Сезонът за голямото премерване на партийни проценти преди евровота през май изглежда официално открит.  Това се твърди в последното изследване на \"Медиана\". То е представително за жителите на градовете в страната, анкетирани са 810 души, в двустепенна извадка, в периода 26 януари - 1 февруари. То обхваща времето след:  \"Афис\": БСП и ГЕРБ изравнени, с по 6-7 мандата на евровота Бойко Борисов: Агенция \"Рога и копита\" дава, че ГЕРБ води с 20% Не \"Рога и копита\", а \"Маркет линкс\" дава 8,5% преднина на ГЕРБ пред БСП На базата на предишни изследвания знаем какви отклонения дават селските райони към общата съвкупност на национално ниво. (В селата ресурсът на ДПС и БСП е по-висок, а алтернативните и традиционно „градски“ партии са по-слабо представени). Данните са претеглени по пол, възраст, населено място и етническа принадлежност, уточняват методологията си от \"Медиана\". Бойко Борисов: Агенция \"Рога и копита\" дава, че ГЕРБ води с 20% Не \"Рога и копита\", а \"Маркет линкс\" дава 8,5% преднина на ГЕРБ пред БСП", "date": "2019.02.04", "title": "Битки на проценти: \"Медиана\" дава преднина за БСП пред ГЕРБ"}
{"url": "http://clubz.bg/79060-toplofikaciq_otkaza_na_ombudsmana_danni_kolko_plashtame_za_da_ni_sydi", "text": "Столичната топлофикация е отказала на омбудсмана данни за това колко плащат длъжниците й, за да ги осъди. Това става ясно от прессъобщение от офиса на Мая Манолова. Днес тя участва в заседанието на Административен съд София-град, по жалбата й срещу решението на изпълнителния директор на \"Топлофикация София\" ЕАД, с което бе отказан достъпът й до тази информация. Манолова е поискала данни за т.нар. юрисконсултски възнаграждения, които столичното парно калкулира в изискуемите от длъжниците си средства, въпреки че заплатите на юристите са включени в цената на топлоенергията, която всички плащат.  На 7 октомври 2016 г. общественият защитник поиска отговор на десет въпроса по Закона за достъп до обществена информация (ЗДОИ). В рамките на 14-дневния срок не получи изрично решение съгласно законовите изисквания. Вместо това от \"Топлофикация София\" ЕАД изразиха писмено становище, в което се твърди, че поисканата информация и субекти не попадат в приложното поле на ЗДОИ.  \"Топлофикация\" готова с изравнителните сметки, връща ни пари по банков път В жалбата си до Административния съд Манолова подчертава, че \"топлофикационното дружество е в кръга на задължените субекти съгласно  ЗДОИ, тъй като представлява публичноправна организация по смисъла на закона\". Освен това тя настоява, че \"исканата информация е \"обществена\" по смисъла на ЗДОИ; не са спазени изискванията за форма на отказа; исканата информация не съдържа търговска тайна; налице е \"надделяващ обществен интерес\". В решението на Конституционния съд по казуса пък КС прие, че: \"фактът, че работодателят включва тези различни по вид разходи във възнаграждението на юрисконсулта, не може да се отрече\". Но и:", "date": "2019.02.04", "title": "\"Топлофикация\" отказа на омбудсмана данни колко плащаме, за да ни съди"}
{"url": "http://clubz.bg/79059-nqma_mnenie_no_go_izrazqva_zaradi_nadnicata_ne_mu_e_lesno_na_trola", "text": "Тери Пратчет: „Номите са мънички. Дребни създанийца, общо взето, не живеят дълго. Но пък със сигурност живеят скоростно. Колкото по-скоростно живееш, толкова повече те товари времето. За един ном годината трае колкото десет за човека. Помнете го. И да не притеснява. Тях не ги притеснява. Те и представа нямат от това.“ Те и представа нямат къде е Венецуела и какво се случва там. Не ги и интересува. Те нямат мнение. Но това не е проблем. Мненията им ги доставят под формата на инструкции. Инструкциите звучат така: Тези инструкции уголемяват нома – пак си е така мъничък, даже все по-дребно създанийце, но вече е войн, наемен боец в хибридна война, повишен е в чин трол. И тролът вади от връчения колчан следното мнение: „И как САЩ ще успеят да влязат във Венецуела, когато Русия бди? С летящите си ковчези от които иска да се отърве и ни продават насила ли? Руските изтребители ще ги избият като мухи.“ /Правописът и пунктуацията в инструкциите и последвалото им превъплъщаване в коментар под публикация са запазени./ И ако мислите, че дотук свършва историята… На война като на война. Само часове след като „Клуб Z“ оповести изтеклите инструкции, се появи огледално инструктиране на трол с името „Свободен демократ“. То, разбира се, е точно обратното на инструктирането на „Православен християнин“ – колкото първото е насочено срещу САЩ, толкова второто е против Русия. И примерът отново е за Венецуела. \"Умен\" трол си отпечата проруските инструкции в БГ сайт Иди се ориентирай! Такива завои не можеш да откриеш дори във фантасмагориите на Тери Пратчет. Повишените в тролове номи са в състояние да вършат неподозирани бели. Няма да твърдя, че същият, който е съставил инструкциите да се громи САЩ, е направил след компрометиращото им изтичане и инструкциите как да се громи Русия, макар че най-вероятно е така. Да се обърка ситуацията, да се замъгли, да се окаля цялата картинка, да се разхвърли вината. Игра на тролове: Православен славянин срещу Свободен демократ Но може и да не е същият инструктор – в една война, макар и хибридна, винаги участва повече от една страна. Цялата тази битка се води под килима, нали помните, че номите са още и т. нар. килимени хора. Под килима на историята. Игра на тролове: Православен славянин срещу Свободен демократ", "date": "2019.02.04", "title": "Няма мнение, но го изразява заради надницата. Не му е лесно на трола"}
{"url": "http://clubz.bg/79057-top_10_na_knijen_centyr_grinuich", "text": "1. \"Живот в скалите\" от Мария Лалева - издателство \"Книгомания\" 2. \"Последен ход\" от Дейвид Балдачи - издателство \"Обсидиан\" 3. \"Тънкото изкуство да не ти пука\" от Марк Менсън – издателство \"Хермес\" 4. \"Кратки отговори на големи въпроси\" от Стивън Хокинг - издателство \"Бард\" 5. \"Разкази и повести\" от Константин Константинов - издателство \"Колибри\" 6. \"Човекът в търсене на смисъл\" от Виктор Франкъл – издателство \"Хермес\" 7. \"Тъмната страна\" от Коуди Макфейдън - издателство \"Сиела\" 8. \"Лимонов сладкиш с маково семе\" от Кристина Кампос - издателство \"Хермес\" 9. \"Топ мистериите на България\" от Слави Панайотов - издателство \"Оз books\" 10.\"Дълга тъмна нощ\" от Майкъл Конъли - издателство \"Бард\"", "date": "2019.02.04", "title": "Топ 10 на Книжен център \"Гринуич\""}
{"url": "http://clubz.bg/79056-proekt_pylna_zabrana_za_nargileto_na_obshtestveni_mesta", "text": "Пълна забрана за пушене на наргиле в закрити обществени места - такава промяна в Закона за здравето са внесли депутати от \"Обединени патриоти\" в Народното събрание. След вносителите са депутати от НФСБ начело с лидера Валери Симеонов, както и избраници от ВМРО, но без \"Атака\".  Т.нар. водна лула, която не съдържа тютюн, да влезе в режима за забрана на тютюнопушенето - това е идеята на законопроекта. Глобите за пушене на цигари в закрити обществени помещения да важат и за наргилетата, гласят текстовете. Това ще засегне най-вече т.нар. шиша барове, специализирани в предлагането на наргиле. Втората идея е да се забрани предлагането и продажбата на изделия за наргиле на непълнолетни - каквато забрана в момента има за цигари и алкохол. Тази поправка е в Закона за закрила на детето. Въвеждане на здравни медиатори и ангажимент и на общинските власти, а не само на държавните институции да провеждат политики за превенция е друг акцент в законопроекта на \"патриотите\". Законопроектът се появява около половин година след като Народното събрание отказа на НФСБ смекчаване на тоталната забрана за тютюн на обществени места. Хората на Валери Симеонов настояваха за затягане на контрола при нарушения, но и за създаване на вариант собствениците на заведения да обособяват част от помещенията си за клиетни пушачи.  Забраняват наргилето на закрито В новия проект либерализиране на режима за пушене отсъства. Цялата му философия е наргилето да се приравни с тютюневите изделия и да се забрани. В мотивите е приложена статистика от Световната здравна огранизация (СЗО) за периода 2013-2014 г. Според данните България е 5-о място от 42 държави по процент деца на възраст между 11 и 14 години, които употребяват водна лула поне веднъж седмично. Сред 15-годишните сме на второ място в същата статистика. През август 2018 г. и Министерството на здравеопазването написа и представи за обществено обсъждане поправки в закона. Те също засягат и наргилетата и забраната им за консумация на обществени места, но въпросният проект така и още не е внесен от правителството в парламента. Проектът на НФСБ и ВМРО частично се покрива с този на министър Кирил Ананиев - поне по отношение на т.нар. водна лула. Здравното министерство мотивира забавянето на своя законопроект с многото предложения по него, изпратени от граждани.", "date": "2019.02.04", "title": "Проект: пълна забрана за наргилето на обществени места"}
{"url": "http://clubz.bg/79058-53_iqt_superboul_v_snimki", "text": "53-тото издание на финала по американски футбол Супербоул вече е история. В мач, поставил рекорди по-ниска резултатност и дефанзивна игра, \"Ню Инглънд Пейтриътс\" победи \"Лос Анджелис Рамс\" с 13:3 и за шести път грабна титлата и трофея \"Винс Ломбарди\". Куотърбекът на \"патриотите\" Том Брейди постави върхово постижение с шестия си шампионски пръстен. Толкова начело на тима има и треньорът Бил Беличик, който на 66 г. стана най-възрастният наставник, грабнал най-високото отличие в този спорт. Доминацията продължава - 6-а титла на Супербоул за \"Ню Инглънд\" (СНИМКИ) В часовете след мача на стадион \"Мерцедес-Бенц\" в Атланта се коментира още един интересен факт. На трибуните е имало 70 081 зрители. Това е по-малко, отколкото на финала за Купата на МЛС (Мейджър лийг сокър) на същата арена през декември. На срещата \"Атланта Юнайтед\" - \"Портланд Тимбърс\" (2:0) е имало 73 019 души. Ето че сокърът, както го наричат отвъд океана, нанася удар по реномето на все още най-популярния спорт в САЩ. Основната причина за това са скъпите билети за Супербоул - средна цена 7300 долара (най-ниската беше $2999). $3000 за билет, $1000 за хотел, $5 за бира (СНИМКИ, ВИДЕО) Още не е обявена телевизионната аудитория на двубоя. Със сигурност ще надхвърли 100 милиона, но почти сигурно няма да подобри рекорда, като отново, както в последните години, ще отбележи спад. Супербоул - игри на съдбата и сметки за уреждане (СНИМКИ) Вижте снимки от мача, емоциите, награждаването и шоуто на полувремето между \"Ню Инглънд Пейтриътс\" и \"Лос Анджелис Рамс\".   $3000 за билет, $1000 за хотел, $5 за бира (СНИМКИ, ВИДЕО) Супербоул - игри на съдбата и сметки за уреждане (СНИМКИ)", "date": "2019.02.04", "title": "53-ият Супербоул в снимки"}
{"url": "http://clubz.bg/79062-kitaj_posreshta_godinata_na_zemniq_gligan", "text": "Жителите на Китай в нощта на понеделник срещу вторник посрещат Нова година по лунния календар или по китайски - Чун Цзе, което в превод означава Празник на пролетта, предава ТАСС. \n\tСпоред традиционното летоброене 4717-ата Нова година ще премине под знака на Земния глиган (свиня), който се счита за символ на домашното огнище. В този дух повечето китайци ще посрещнат празника в семеен кръг или с близки приятели. \n\tЗа китайците Чун Цзе е като Рождество Христово за жителите на Европа, когато хората се събират в домашна обстановка за отбелязване на един от най-хубавите празници и е прието да се градят оптимистични планове. \n\tПредпразничните приготовления в Китай започват доста преди настъпването на Чун Цзе. Две седмици преди празненствата стартира Чунюн, период, в който хората, отседнали в големите градове, се прибират по родните места. За много китайци Празникът на пролетта е единственото време от годината, в което могат да се съберат със семействата си. Поради тази причина транспортните системи в Китай работят на предела на възможностите си. \n\tНа празничната трапеза задължително присъстват китайските пелмени, които по формата си напомнят сребърни кюлчета. Когато пелмените се приготвят колективно, тогава се счита, че ще бъде натрупано и споделено материалното благополучие. В този контекст на празничната трапеза задължително присъства и рибата. Нейният йероглиф \"юй\" е съзвучен с изобилието. На почит са и оризовите хлебчета нян, което на китайски съвпада с фразата \"да ставаш от година на година по-богат\". \n\tВ навечерието на Нова година традицията повелява китайците да сядат край кръгла маса, която се явява символ на единството, благополучието и сплотеността. \n\tСлед полунощ китайците излизат на улицата и пускат петарди и фойерверки, за да подплашат \"старото чудовище\" - животното, под знака на което е преминала предходната година, съобщава БТА. ", "date": "2019.02.04", "title": "Китай посреща Годината на Земния глиган"}
{"url": "http://clubz.bg/79063-vsqka_deseta_ubita_jena_e_tyrsila_pomosht_v_policiqta", "text": "В България в периода 2012-2017 г. окръжните съдилища са постановили най-малко 102 присъди за умишлени убийства на жени от мъже. В 95 на сто от случаите убийците са се познавали с жертвите, в 70% те са били в близки взаимоотношения - роднини, бивши или настоящи партньори, а в 44 на сто извършителите са бивши или настоящи партньори. Всяка трета убита жена е била подложена на системно насилие от страна на убиеца си, а всяка десета е търсила закрила от полицията по повод насилие от страна на убиеца.  Това показват данните на Българския хелзинкски комитет (БХК) по проект  . Той цели създаване на база данни със съдебна практика, която съдържа осъдителни присъди по дела за умишлено убийство, опит за убийство и причиняване на смърт по непредпазливост вследствие на нанесена телесна повреда, постановени от окръжните съдилища като първа инстанция в периода 2012-2017 г., при които пострадалите са жени на 14 или повече години, а извършителите са мъже. БСП: Жертвите предизвикват домашно насилие. \"Патриоти\": Виновни са джендърите В периода 2015-2018 г. БХК е отправила повече от 110 заявления за достъп до информация по реда на Закона за достъп до обществена информация до 28-те окръжни съдилища в страната, на които са подсъдни като първа инстанция дела за убийства. Данните показват, че в 44 на сто от случаите убиецът е бивш или настоящ партньор, в 24 на сто - познат, следват: син (12%), внук (6%), друг роднина и непознат (по 5 на сто) и брат (4%).  Как ГЕРБ ще бори домашното насилие вместо Истанбулската конвенция Най-честото средство за причиняване на смърт е нож (31%), следвано от побой (22 на сто), удар с тъп предмет (19 на сто), удушаване (17%), огнестрелно оръжие (7 на сто), остър предмет (3%), друго (2 на сто). 62 на сто от жените са били убити в дома си.    Как ГЕРБ ще бори домашното насилие вместо Истанбулската конвенция", "date": "2019.02.04", "title": "Всяка десета убита жена е търсила помощ в полицията"}
{"url": "http://clubz.bg/79071-elena_joncheva_sezira_olaf_za_alo_banov_sym", "text": "Червената депутатка Елена Йончева, придружена от колеги, внесе днес сигнал до европейската служба за борба с измамите със средства от ЕС - ОЛАФ по случая, придобил гражданственост като \"Ало, Банов съм\". Народните представители от левицата направиха това чрез представителството на Европейската комисия у нас. Йончева бе критикувана, че не е сезирала прокуратурата преди да обяви миналата седмица на пресконференция запис с разговори на министъра на културата - тогава заместник в същото министерство Боил Банов, които записи според социалистите го уличават в опит да опрости над 700 000 лева на фирмата, ремонтирала античния комплекс \"Сердика\" при столичното \"Ларго\".  Държавното обвинение се самосезира в деня на оповестяване на тази информация. Банов отрича да е имал подобни намерения и обяви, че е жертва на \"рекетьор\" - бившият служител в МК, сега на Министерство на образованието и науката (МОН) Ангел Ангелов. След оповестяването на случая от МОН обявиха, че Ангелов заплашва директор и на настоящата си месторабота, като намекват, че става въпрос за опити за уреждане на близки с европроекти. По думите й Боил Банов трябва да подаде оставка, \"но механичната смяна на един министър с друг няма да доведе до нищо\". Според нея \"трябва да се смени системата, където правото на \"Ало\", е валидно, където то на практика заличава реда и правовата държава. Заплашваният директор в МОН: Има нарушени интереси за над 80 милиона По отношение на Ангелов, Йончева коментира: Боил Банов: Важното е фалшивата новина да се повтаря, нищо че е сапунено-оперетна За колегата на Йончева - депутатът Георги Свиленски, данните, че Ангелов е заплашвал началниците си било \"теза за отклоняване на вниманието\". Боил Банов: Важното е фалшивата новина да се повтаря, нищо че е сапунено-оперетна", "date": "2019.02.04", "title": "Елена Йончева сезира ОЛАФ за \"Ало, Банов съм\" "}
{"url": "http://clubz.bg/79032-kak_bulevard_katastrofira_v_stadion", "text": "Набързо и без много обсъждане – това е рецептата, по която Варна започна да възстановява един от стадионите си, но веднага след това реши да прокара през него булевард. Правителството отпусна 80 милиона от националния бюджет и главният приоритет се оказа усвояването на парите. … В края на април 2018 г. една въздушна снимка на варненския бул. „Васил Левски“ обиколи социалните мрежи и събра стотици иронични коментари. На нея се вижда как новото трасе на булеварда минава през трибуните на градския стадион „Спартак“. Снимката направи за смях местната администрация, но и даде основание за подозренията, че проектът за реконструкция на булеварда на стойност 113 млн. лв., от които 80.5 млн. лв. национално финансиране, се извършва без технически проект – на око. Срещата му с фенклуба на отбора се състоя на 30 октомври 2017 г. в присъствието на министрите на младежта и спорта Красен Кралев и на финансите Владислав Горанов. След нея премиерът обяви, че двамата са получили разпореждане да осигурят 1 млн. лв. за ремонт на стадиона, занемарен от години. Но за изненада на всички в края на февруари 2018 г. вместо ремонт започна разрушаване на трибуните му. Заради страха си от факлите на футболните фенове на мястото веднага пристигнаха кметът на Варна Иван Портних и председателят на общинския съвет Тодор Балабанов. Привидно изненадани, двамата огледаха обстaновката, след което публично обещаха, че повече „нито една седалка няма да бъде бутната от трибуните“ на стадиона заради ремонта на бул. „Васил Левски“. Само месец по-късно се случи точно обратното – част от трибуните бяха не само „бутнати“, но през тях мина цял булевард. Този път привържениците на „Спартак Варна“ пошумяха из социалните мрежи, но не излязоха на улицата. Причината за тази тишина бе обещанието на Портних, че от местния бюджет ще им бъдат отпуснати 100 хил. лв., за да отпразнуват в края на лятото 100-годишнината на клуба си. Парите бяха гласувани от общинския съвет на града в края на април, а така гафът с неизпълненото обещание, че стадионът няма да пострада при ремонта на булеварда, беше прикрит. Но друг, далеч по-сериозен гаф неочаквано стана публичен и разкри причините за „катастрофата“ между стадион и булевард. Справка в електронния архив на Община Варна показа, че реконструкцията на булеварда се извършва по стар, нереализиран проект. Договорът за актуализирането му бе подписан от местната администрация на 11 октомври 2017 г. Само два дни по-късно – на 13 октомври, с правителствено постановление за новото трасе на бул. „Васил Левски“ бяха отпуснати 80.5 млн. лв. А това означава, че финансирането му със средства от Националния бюджет бе станало без проектно-сметна документация, без количествено-стойностни сметки и ред други важни документи. Не по-малко куриозни се оказаха и други два факта. Първо – публичното обсъждане на проекта се състоя едва на 20 ноември 2017 г., т.е. повече от месец, след като заданието за адаптиране на стария му вариант вече бе възложено. И второ – стойността на обществената поръчка за тази дейност – 830 хил. лв. без ДДС, се оказа два пъти по-висока от платената за изработката на ориги- налния проект. Според първите прогнозни срокове булевардът трябваше да е готов в основни линии до края на 2018 г. След като стана ясно, че този срок е свръхоптимистичен, церемонията по рязането на лентата бе отложена за лятото на 2019 г. – срок, който също изглежда твърде амбициозен. Но ефектът от бързането стана явен много по-рано. След дълго отлагане и няколко отказа за предоставяне на информация част от работната визия на градската магистрала „Васил Левски“ във Варна се появи в сайта на местната администрация чак в средата на ноември 2017г. Тя съдържаше единствено графична част и няколко компютърни визуализации. Още тогава от неправителствената организация „Камара на геодезистите в България“ коментираха, че противно на професионалните правила проектът не е изработен върху кадастралната карта на трасето, по което трябва да минава булевардът, а върху негови скрийншотове. По тази причина в публикувания проект имаше и ред несъответствия в регулационните граници на бъдещия булевард. За това говореха плановете на тротоари, чиято ширина не отговаряше на стандартите, зададени със Закона за устройство на територията. Т.нар. линии на отчуждение не преминаваха върху имотите, които трябваше да бъдат откупени от собствениците им за изграждане на кръстовищата. При това положение се оказа, че част от тях трябва да бъдат построени върху частни терени, което направи непредвидими и разходите за от- чуждителни процедури. По данни на Община Варна „с оглед неприключили съдебни и други институционални процедури“ прогнозната стойност на компенсациите бе около 25.2 млн. лв. Но като се вземат предвид няколко решения на Административния съд в града от последните месеци, тази сума най-вероятно ще се окаже твърде далече от окончателната. При едно от решенията компенсацията за застроен терен от 2.6 хил. кв.м беше увеличена от 438 хил. лв. на над 820 хил. лв. По друга жалба за имот от 174 кв.м и повече от 100 кв.м застроена площ собствениците му получиха 408 хил. лв. вместо определените 338.4 хил. лв. В трети случай компенсация от около 40 хил. лв. бе завишена до над 78 хил. лв. Според публикация в „Дневник“, където са цитирани отговори на въпроси, изпратени до общинския пресцентър във Варна, прогнозната сума на обезщетенията за отчуждителните процедури не влиза в размера на инвестицията, предвидена за реконструкцията на бул. „Васил Левски“. Така излиза, че дори в идеалния случай, в който разходите за компенсиране на собственици не надхвърлят прогнозните 25.2 млн. лв., Варна неизбежно ще трябва да изхарчи по проекта си допълнителна сума в размер на над 30% от парите, отпуснати за него от националния бюджет. Като се има предвид, че само до март 2018 г. на различен етап в процедури по принудително отчуждаване са били 140 обекта, попадащи в трасето на бъдещия бул. „Васил Левски“, „икономическата целесъобразност на реконструкцията става твърде спорна. Но логиката на пра- вителството и местната власт при финансирането на проекта е съвсем различна. В нея целта оправдава всеки разход, дори и най-безразсъдния. Ако работата по новото трасе на бул. „Васил Левски“ върви без проблеми, финалната є част трябва да съвпадне с активната фаза от подготовката за редовните местни избори през следващата година.  ", "date": "2019.02.04", "title": "Как булевард катастрофира в стадион"}
{"url": "http://clubz.bg/79051-evropejcite_trqbva_naj_nakraq_da_se_sybudqt_ot_dylbokiq_si_syn", "text": "Изтеглянето на САЩ и Русия от Договора за ликвидиране на ракетите с малък и среден обсег трябва да послужи като предупреждение за Европа да се устреми към собствена политика в областта на сигурността, пише германският всекидневник \"Райн цайтунг\", цитиран от БТА. Според \"Райн цайтунг\" Европа не трябва да изключва възможна сделка между американския президент Доналд Тръмп и руския държавен глава Владимир Путин в ущърб на европейската сигурност. \n\tЕвропейците трябва да осъзнаят факта, че американският ядрен чадър вече не е толкова надежден. По-важно от всякога е европейците да създадат своя собствена идентичност в областта на сигурността, обобщава \"Райн цайтунг\". Изтеглянето на САЩ от Договора за ликвидиране на ракетите със среден и малък обсег има потенциала да е крачка напред за контрола върху оръжията, пише в редакционна статия вестник \"Зюддойче цайтунг\". Според германското издание основните послания на изтеглянето са две.  Докато Германия и Европа не намират начин да се справят с уязвимостта си, те ще си останат уязвими, изтъква \"Зюддойче цайтунг\". Какво би направил руският президент Владимир Путин, големият стратег, ако беше на мястото на западноевропейските държави? Щеше да изпрати войски на Европейския съюз (а не на НАТО) в района на Балтика, щеше да ограничи търговията и да прекрати проекта \"Северен поток\", а след това да преговаря, пише германският вестник.", "date": "2019.02.04", "title": "\"Европейците трябва най-накрая да се събудят от дълбокия си сън\""}
{"url": "http://clubz.bg/79047-trymp_za_sina_si_futbol_da_no_ne_amerikanski", "text": "Американският президент Доналд Тръмп заяви, че не би насърчил най-малкия си син Барън да играе американски футбол, но и не би го спрял, ако иска да тренира, предаде ДПА. \n\tТелевизия Си Би Ес излъчи вчера интервю с президента часове преди финала на шампионата по американски футбол (Ен Еф Ел). Той отбеляза, че това е опасен и груб спорт.  Това е едно от редките признания към футбола, изречени от американски президент. Доминацията продължава - 6-а титла на Супербоул за \"Ню Инглънд\" (СНИМКИ) Футболът дълго време бе смятан в САЩ за женски и детски спорт, но набра популярност най-вече заради испаноезичните малцинства. Тръмп лично лобира за това САЩ да станат, заедно с Мексико и Канада, домакини на Световното първенство по футбол през 2026 г., отбеляза БТА.", "date": "2019.02.04", "title": "Тръмп за сина си: Футбол да, но не американски"}
{"url": "http://clubz.bg/79054-ima_tqlo_v_samoleta_na_izcheznaliq_emiliano_sala", "text": "Има тяло в останките от самолета, с който на 21 януари изчезнаха футболистът Емилиано Сала и пилотът Дейвид Айбтсън. Снощи бе обявено, че такива са намерени на дъното на Ламанша, обяви ръководителят на спасителната операция Дейвид Миърнс, цитиран от световните агенции. Засега не е ясно чий е трупът. Подновява се търсенето на Емилиано Сала Късно снощи първоначалната информация гласеше, че разбитата машина се очаква да бъде извадена и изпратена за изследване в понеделник. Засега екипът на службата остава на място с плавателния съд, започнал акцията. По думите на Миърнс \"почти целият самолет\" е открит на дълбочина от 63 метра край остров Гърнси още в първите часове на подновената мисия. Хидролокатор е намерил останките, след което водолази са потвърдили регистрационния номер на липсващия \"Пайпър Малибу\". Прекратено е издирването на Емилиано Сала и на пилота Той трябваше да послужи за транспортно средство на Сала от Нант до Кардиф и аржентинецът да облече екипа на тима от Висшата лига. Официалната спасителна мисия на Великобритания и Франция бе прекратена, но преди дни приятели и фенове на нападателя събраха 371 000 евро за частна акция. Пред аржентинските медии бащата на футболиста - Хорасио Сала, коментира, че новината е \"като лош сън\". Подробности дали мисията ще продължи и как ще стане ясно по-късно днес. Миърнс обяснява пред Би Би Си, че целта е била да се намери самолетът, за да могат близките на изчезналите по-лесно да намерят отговори и да продължат напред. Така на този етап първата задача е изпълнена. Британецът видял по телевизията емоционалната молба пред медиите на сестрата на футболиста - Ромина, и сам предложил услугите си на семейството. Изчезналият аржентинец от самолета: Страх ме е  Мачовете на \"Нант\" и \"Кардиф\" през последните дни, както и останалите от първенствата на Франция и Англия, преминаха оказване на почит на Сала и пилота. Двата клуба и мениджърите, които участваха в сделката, вече спорят за 15-те милиона паунда, които \"Кардиф\" трябва да заплати по трансфера. През последните дни стана ясно, че 28-годишният аржентинец не е имал голямо желание да се мести в \"Кардиф\" - поне така заяви семейството му. Първоначалните информации сочеха, че Сала \"сбъдвал мечта\" с присъединяването си в клуб от Висшата лига. Голмайсторът на \"Нант\" е бил принуден да приеме трансфера от френския си отбор и от агенти. Прекратено е издирването на Емилиано Сала и на пилота Изчезналият аржентинец от самолета: Страх ме е ", "date": "2019.02.04", "title": "Има тяло в самолета на изчезналия Емилиано Сала"}
{"url": "http://clubz.bg/79053-mogerini_es_ne_moje_da_priznava_dyrjava_ili_prezident", "text": "Така тя отговори на въпроса дали има обща европейска позиция по самопровъзгласяването на Хуан Гуайдо за временен президент на Венецуела. Могерини  председателстваше среща \"ЕС-Лига на арабските държави\" на ниво външни министри. Десет държави от ЕС обявиха днес, че признават Гуайдо за временен държавен глава на южноамериканската страна. Това са Франция, Испания, Германия, Великобритания, Португалия, Швеция, Дания, Австрия, Чехия и Холандия. Ултиматумът на ЕС към Николас Мадуро да свика предсрочни президентски избори изтече вчера. Сега вече всяка страна членка на ЕС трябва да реши какви стъпки ще предприеме. Същевременно Италия блокира на два пъти само за няколко дни съвместна позиция на ЕС за признаване на Хуан Гуайдо за временен президент на Венецуела. Първо това станало в края на миналата седмица на среща на външните министри на страните членки на Съюза в Букурещ, съобщи \"Политико\". Вторият път това стана днес в Брюксел, предаде Ройтерс. В Букурещ проектодекларацията трябвало да бъде на Федерика Могерини от името на всички външни министри. В нея пишело, че целият Европейски съюз „подкрепа и признава“ Хуан Гуайдо като временен президент на Венецуела до провеждането на нови избори за държавен глава. Италия обаче наложила вето. Това показва колко слаба е общата външна политика на ЕС, коментира „Политико“. \"Промяната във Венецуела е много, много близо\" Все пак шведската външна министърка Маргот Валстрьом предложила друга проектодеклараци, която била подкрепена от 26 или 27 страни. Само позиция на Гърция не била съвсем ясна на присъстващите. Федерика Могерини обаче обявила край на дебата поради липса на консенсус. Тя обямила създаването на контактна група, състояща се от правителствени представители на страни от ЕС и Южна Америка. Тя ще проведе първата си среща на 7 февруари в уругвайската столица Монтевидео. През уикенда също били правени опити да се изработи обща позиция, твърдят дипломати пред изданието. И българската опора на Мадуро в Брюксел е... Георги Пирински Днес Италия отново блокира обща позиция на ЕС, съобщиха пред Ройтерс дипломатически източници. Документът гласял, че отделни страни членки ще признаят Хуан Гуайдо за временен президент до провеждането на нови избори за държавен глава. Съдържал се и призив вотът да бъде демократичен, честен и прозрачен. Против тази стъпка е и Ирландия. Това заяви външният й министър Саймън Кавъни. Самият Мадуро предложи вчера предсрочни парламентарни избори. Засега няма отговор от опозицията. Тя контролира с огромно мнозинство Националното събрание, след като през 2015 г. спечели вота. Мадуро обаче отне правомощията на този орган и го замени със състоящо се от негови съюзници Учредително национално събрание. Американският президент Доналд Тръмп заяви вчера, че не изключва военна намеса във Венецуела. Тръмп допълни, че Мадуро поискал среща с него преди няколко месеца. Президентът на САЩ обаче отказал, тъй като „ситуацията вече стигнала прекалено далеч“. И българската опора на Мадуро в Брюксел е... Георги Пирински", "date": "2019.02.04", "title": "Могерини: ЕС не може да признава държава или президент"}
{"url": "http://clubz.bg/79050-poslanikyt_na_sasht_konkurentite_na_f_16_stavat_samo_za_turizym", "text": "Последната версия на F-16, която България ще купи, ако завършим успешно преговорите, е много по-добра от F-16 на военновъздушните сили на САЩ. Това заяви посланикът на САЩ Ерик Рубин пред бТВ. Той допълни, че този самолет не е по-скъп от алтернативите. Той допълни, че двете правителства преговарят заедно с фирмите и по този начин интересът на всички ще бъде опазен. Рубин каза още, че това не е търговска сделка, а стратегичско решение за модернизиране на армията. Той отрече САЩ да са оказвали натиск върху България, която нарече суверенна държава и партньор.", "date": "2019.02.04", "title": "Посланикът на САЩ: Конкурентите на F-16 стават само за туризъм"}
{"url": "http://clubz.bg/79052-rusnacite_tolkova_bedni_che_dori_ne_mogat_da_emigrirat", "text": "Все по-малко жители на Русия планират да напуснат страната, показва допитване на центъра \"Левада\", чиито данни помества \"Комерсант\" - броят на гражданите, \"със сигурност нежелаещи да се изселят в чужбина\", е стигнал шестгодишен максимум и възлиза на 61 процента. Това съобщи БТА. Почти същият брой жители на федерацията - 58 на сто, не са излизали в чужбина през последните 5 години. Според политолога Абас Галямов това \"работи в полза на властта\". По-заможните хора в Русия подкрепят по-слабо властта, защото \"редовно пътуват в чужбина и виждат всичко с очите си, а останалите - щат, не щат - гледат на света с очите на родните телевизионни пропагандисти\", обяснява експертът пред \"Комерсант\", цитиран от Би Би Си. За повечето хора в Русия идеята да емигрират е \"неосъществима мечта\", заявява социоложката от \"Левада\" Наталия Зоркая. Идеята за емиграция обмислят 27 на сто от жителите на Русия, желаещи \"да живеят така, както живее едно средно семейство в Западна Европа и САЩ\". Сред онези, които виждат в сегашния си живот оцеляване, \"макар и на най-примитивно равнище\", искат да емигрират едва 18 на сто. В Русия възрастта влияе най-силно на готовността за изселване от страната. В групата от 18 до 24 години 41 на сто заявяват, че имат желание да заживеят в чужбина. Младите имат и по-добро отношение към своите сънародници емигранти. Деветдесет и шест на сто в тази възрастова група гледат на емигрантите \"позитивно\" или \"неутрално\". Най-лошо гледат на емигрантите хората над 55-годишна възраст - отрицателно мнение за тях изразяват 23 на сто.", "date": "2019.02.04", "title": "Руснаците - толкова бедни, че дори не могат да емигрират"}
{"url": "http://clubz.bg/79049-parlamentyt_vze_antinagrada_za_promenite_v_zakona_za_lichnite_danni", "text": "Зapaди приетите мaщaбни пpoмeни в Зaĸoнa зa зaщитa нa личнитe дaнни и инструкциите към медиите Hapoднoтo cъбpaниe бешe отличеное с aнтинaгpaдaтa „Гoлeмият бpaт“ (Віg Вrоthеr) зa 2019 г. Причината е опасността от цензура след въвeждaнe нa cпeциaлни ĸpитepии зa жypнaлиcти и мeдии, ĸoитo тe тpябвa дa cпaзвaт  за опазването нa личнитe дaнни. Aнтиoтличиятa ce вpъчвaт oт фoндaция „Πpoгpaмa Дocтъп дo инфopмaция“ и „Интepнeт oбщecтвo  Бългapия“, а журито може да се види  . По думите на медийния експерт Георги Лозанов критериите в Зaĸoнa зa зaщитa нa личнитe дaнни ca дoбpи, пoмaгaт нa зaщитaтa и ca пo пocoĸa нa тaзи чyвcтвитeлнocт, ĸoятo нapacтвa. В ĸaтeгopиятa „чacтнa opгaнизaция“ aнтинаграда взe „Цeнтъp зa oбyчeниe нa пeдaгoгичecĸи cпeциaлиcти“ EOOД, зapaди огромен теч нa личнa инфopмaция. Oт нeгoва онлайн мрежа ca били зaceгнaти нaд 9 000 yчeници и нaд 2 000 тexни poдитeли, a cпиcъцитe c личнитe им дaнни ca cтaнaли пyблични, вĸлючитeлнo и чpeз пyблиĸyвaнe във \"Фейсбук\". Антинаградите „Гoлeмият бpaт“ (Віg Вrоthеr) ce пpиcъждaт нa дъpжaвни cтpyĸтypи, чacтни ĸoмпaнии или oтдeлни личнocти, нapyшили пpaвoтo нa личнa нeпpиĸocнoвeнocт и зaщитaтa нa личнитe дaнни. Cимвoлът нa aнтинaгpaдaтa e вoeнeн бoтyш, cтъпĸвaщ чoвeшĸa глaвa. Tя e yчpeдeнa oт мeждyнapoднaтa нeпpaвитeлcтвeнa opгaнизaция зa зaщитa нa личнитe пpaвa Рrіvасу Іntеrnаtіоnаl, a имeтo й e  вдъxнoвeнo oт eмблeмaтичния poмaн нa Джopдж Opyeл „1984“. B нeгo Гoлeмият бpaт e cимвoлът нa дъpжaвaтa, ĸoятo тe нaблюдaвa и ce гpижи зa тeб, c цeнaтa нa aбcoлютнo oгpaничeниe нa личнaтa cвoбoдa, нaпoмнят oт Πpoгpaмa Дocтъп дo инфopмaция (ПДИ).    ", "date": "2019.02.04", "title": "Парламентът взе антинаграда за промените  в закона за личните данни"}
{"url": "http://clubz.bg/79048-mej_tyrsi_pragmatichno_reshenie_za_brekzit", "text": "Британският министър-председател Тереза Мей заяви, че ще търси „прагматично решение“ на парламентарната безизходица по отношение на условията, при които Великобритания напуска Европейския съюз, когато се опитва да поднови преговорите с Брюксел, предава агенция Reuters, пише \"Фокус\".  След по-малко от два месеца, докато Великобритания трябва да напусне блока на 29 март, опасенията се увеличават по отношение на риска от хаотично излизане без сделка. Членовете на парламента, които през миналия месец отхвърлиха споразумението на Мей за \"Брекзит\" с ЕС, са я инструктирали да се върне в Брюксел, за да предоговори мерките за границата между Великобритания и Ирландия след \"Брекзит\". ЕС отказа подновяването на преговорите за така наречената предпазна мярка. Министърът на търговията Лиъм Фокс заяви, че би било „безотговорно“ ЕС да откаже да възобнови преговорите за \"Брекзит\": Мей каза, че е „решена\" да предаде \"Брекзит\" на 29 март, но Фокс повтори коментарите на външния министър Джереми Хънт, че може да е необходимо отлагане на тази дата, за да се приеме законодателство чрез парламента.", "date": "2019.02.04", "title": "Мей търси прагматично решение за \"Брекзит\""}
{"url": "http://clubz.bg/79045-dominaciqta_prodyljava_6_a_titla_na_superboul_za_nyu_inglynd_snimki", "text": "\"Ню Инглънд Пейтриътс\" за шести път ликува като шампион на Националната футболна лига на САЩ по американски футбол. На 53-ия финал Супербоул пред повече от 71 хиляди зрители на стадион \"Мерцедес-Бенц\" в Атланта \"патриотите\" сразиха \"Лос Анджелис Рамс\" с 13:3. Куотърбекът на тима Том Брейди (41 г.) стана единственият играч в историята с 6 титли - той е бил начело на всичките триумфи на бостънския отбор. \"Ню Инглънд\" за трета поредна година игра на Супербоул. През миналата загуби от \"Филаделфия Игълс\", но този път не даде шанс на \"овните\". Бил Беличик (66 г.) вече е най-възрастният треньор, спечелил на Супербоул. Срещу него беше Шон Маквей (33 г.) - най-младият наставник, който достига до най-големия мач в американския спорт. \"Патриотите\" записаха 11-ия си финал - също рекорд. За най-полезен играч на сблъсъка бе определен нападателят на \"патриотите\" Джулиън Еделман, който улови 10 паса на Брейди и преодоля общо 141 ярда. Така доминацията на династията на \"Ню Инглънд\" продължава. Преди мача много се говореше за това, че тя започна преди 17 години - срещу \"Рамс\". И днес Беличик, Брейди и компания показаха, че нямат намерение да отстъпват трона. Супербоул - игри на съдбата и сметки за уреждане (СНИМКИ) За разлика от последните години, в които неизменно гледахме зрелища с много тъчдауни, финалът този път мина под диктовката на защитната игра. Поставен е рекорд по ниска резултатност - никога досега на Супербоул не са отбелязвани толкова малко точки - общо 16. След третата четвърт резултатът бе едва 3:3, след като \"Рамс\" изравни с фийлдгол (ритане на топката във вратата) - също негативен рекорд по това време на мача. В последните 15 минути обаче Брейди изведе \"патриотите\" до единствения тъчдаун в срещата, отбелязан от Сони Мишел, който, подобно на Еделман, също направи голям мач. \"Овните\" не успяха да отвърнат. Пас на куотърбека им Джаред Гоф беше пресечен пред точковото поле на \"патриотите\" малко преди края. След това \"Ню Инглънд\" записа още един фийлдгол  Не стана зрелище. \"Рамс\" показа отлична защита, но нападението на тима не беше на нивото на мача. $3000 за билет, $1000 за хотел, $5 за бира (СНИМКИ, ВИДЕО) На полувремето страхатно шоу, подкрепено от светлинни ефекти и заря, изнесоха групата Marron 5 и рапърите Биг Бой и Травис Скот. Химнът преди срещата изпя Гладис Найт. Тв предаването на CBS започна с реч на Мартин Лутър Кинг, който е роден в Атланта. А в церемонията преди началото на мача участва дъщеря му Бърнис. Очевидно е, че по този начин НФЛ опита да спечели на своя страна някои от тъмнокожите, които се опълчиха на политиката й покрай протестите с колениченето на играчи по време на химна, като протест срещу расизма и полицейското насилие   $3000 за билет, $1000 за хотел, $5 за бира (СНИМКИ, ВИДЕО)", "date": "2019.02.04", "title": "Доминацията продължава - 6-а титла на Супербоул за \"Ню Инглънд\" (СНИМКИ)"}
{"url": "http://clubz.bg/79046-fejsbuk_tijnejdjyryt_navyrshi_15_godini", "text": "Петнайсет години след раждането си в общежитието в Харвард фейсбук (Facebook) се превърна във водещата социална мрежа в света с над 2 милиарда потребители. Един успех, който има и своите тъмни страни, отбелязва Франс прес. На 4 февруари 2004 година Марк Зукърбърг пусна ембриона на фейсбук онлайн. Днес компанията е част от всекидневието на една четвърт от човечеството, струва 500 милиарда долара на борсата и прибира 22 милиарда долара чиста печалба годишно. 34-годишният ръководител на социалната мрежа е с лично богатство от 62 милиарда долара по оценка на сп. \"Форбс\". В същото време Зукърбърг получава символична заплата от 1 долар. Зукърбърг раздавал личните ни данни на Microsoft, Amazon и други Но тази невероятна \"история на успеха \" е жестоко атакувана от близо 2 години от почти непрестанен поток от скандали и разкрития за методите на фейсбук, чиито приходи произлизат от реклама. Списъкът с критиците му е дълъг: депутати, обезпокоени от дезинформацията, гъмжаща на платформата, поддръжници на неприкосвеността на личния живот, които се бунтуват от все по-мащабното събиране на лични данни, както и защитници на човешките права. Фейсбук е имал 2,3 милиарда активни месечни потребители в края на декември. От тях 947 милиона са в Азия и Тихоокеанския регион, 381 милиона в Европа и 242 милиона - в Северна Америка. Компанията не уточнява броя на потребителите по страни, но анализаторите смятат, че те са най-много в Индия, следвана от САЩ, Индонезия и Бразилия. Фейсбук е блокиран или строго ограничен в някои страни като Китай и Северна Корея. Около 2,7 милиарда души използват всеки месец едно или няколко от приложенията от \"семейството\", към което принадлежат едноименната мрежа, профилът инстаграм (Instagram), уотсап (WhatsApp) и месинджър (Messenger). Зукърбърг загуби тази нощ 16 милиарда долара За отчетната 2018 година фейсбук е показал отлични резултати: 22 милиарда долара печалба при оборот от 55 милиарда долара. Фейсбук регистрира растеж през всичките години след излизането си на борсата през 2012 година, където в момента социалната мрежа е оценявана на около 480 милиарда долара. Рекламата, която благодарение на масираното и непрестанно събиране на личните данни на потребителите е насочена възможно най-конкретно, осигурява 98 процента от оборота на фейсбук, като лъвският пай се пада на мобилната реклама. Социалната мрежа осъществява около 50 процента от оборота си в Северна Америка. Според специализираната кантора иМаркитър (eMarketer) делът на фейсбук в онлайн рекламата би трябвало да достигне 20,5 процента от 327,28 милиарда долара, които ще бъдат изразходвани през 2019 година. Гигантът от Менло Парк, Калифорния, е имал 35 587 служители към 31 декември 2018 година - с 42 процента повече спрямо предходната година. Това е в резултат на тройното увеличение на персонала, натоварен да премахва спорно съдържание от платформата, съобщава БТА. Зукърбърг загуби тази нощ 16 милиарда долара", "date": "2019.02.04", "title": "Фейсбук - тийнейджърът навърши 15 години"}
