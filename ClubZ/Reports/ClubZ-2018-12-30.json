{"url": "http://clubz.bg/77727-jitelka_na_hamburg_predloji%C2%A0myja_si_vtora_ryka%C2%A0na_tyrg", "text": "Жителка на град Хамбург под псевдоним Дорте Л. предложи на търг употребявания си съпруг в Ибей с първоначална цена 18 евро, пише в. \"Мирър\". Четиридесет годишната германка уточни, че \"лотът\" бил използван като съпруг в продължение на 7 години. Причината тя да го оферира на търг била в обстоятелството, че отношенията между двамата се били изчерпали и те с половинката й \"вече не си принадлежали един на друг\". Социализмът като съпругата - от милиардера правят милионер Дорте помоли всички, интересуващи се от офертата й, да се свържат с нея по електронната поща. Тя уточни, че съпругът може да бъде тестван за съвместимост по време на коледните и новогодишните тържества. Дорте по-късно сподели, че била получила много положителни отзиви, но нито едно сериозно предложение. След известно време германката си призна, че не възнамерявала сериозно да продаде мъжа си, а искала да се пошегува. Бедният съпруг узнал, че е изложен на търг, едва когато прочел съобщението в местния вестник.", "date": "2018.12.30", "title": "Жителка на Хамбург предложи мъжа си \"втора ръка\" на търг"}
{"url": "http://clubz.bg/77731-grigor_iskam_da_radvam_cqla_bylgariq_video", "text": "Григор Димитров стартира новия сезон на 31 декември рано сутринта наше време (около 5 часа) в мач от първия кръг на турнира в Бризбейн, Австралия. Съперник на българина е 75-ият в света японец Йошихито Нишиока. Така ще завърши календарната година за първата ни ракета и ще започне новата, в която Гришо ще опита да си върне позициите, изгубени през 2018-а. Григор Димитров започва новия сезон срещу японец Димитров даде интервю за MAX SPORT в австралийския град. Григор Димитров с Агаси в отбора, нова ракета и нови надежди Относно присъствието на Андре Агаси в щаба си и функциите му, Григор Димитров заяви следното: Първата ни ракета отправи и послание към всички свои български фенове: Григор Димитров с Агаси в отбора, нова ракета и нови надежди", "date": "2018.12.30", "title": "Григор: Искам да радвам цяла България (ВИДЕО)"}
{"url": "http://clubz.bg/77726-papa_francisk_se_moli_za_izborite%C2%A0v_kongo", "text": "Папа Франциск се помоли днес за Демократична република Конго и призова всички участващи страни да осигурят законосъобразно и мирно протичане на историческите изборите, които няколко пъти бяха отлагани, предаде Франс прес. Конго - пред шанс за първо мирно предаване на властта С напредването на деня опашките пред изборните бюра в ДР Конго се увеличават. Изборите са белязани от надежда, но и от страх от ново насилие и технически проблеми. Сърцето на мрака* В първите си съобщения за развоя на вота наблюдателите от Католическа църква, която има много силно влияние в страната, информират за закъснения, инциденти и дори поставянето на изборни бюра на неразрешени места като военни лагери, питейни заведения и дори частни жилища. Отлагани три пъти, тези всеобщи избори в един тур ще излъчат приемник на президента Жозеф Кабила, който управлява след убийството на баща му през януари 2001 г. Това може да е първото мирно предаване на властта от един президент на друг, откакто през 1960 г. страната стана независима. Властите отложиха за март догодина гласуването в района на градовете Бутембо и Бени в източната част на страната заради убийствата на цивилни и епидемията от ебола, взела вече 360 жертви. Сърцето на мрака*", "date": "2018.12.30", "title": "Папа Франциск се моли за изборите в Конго"}
{"url": "http://clubz.bg/77725-mond_se_izvini_zaradi_korica_s_makron_imashta_shodstvo_s_hitler%C2%A0", "text": "Френският в. \"Монд\" бе принуден да поднесе на читателите извинения за корицата на седмичното си списание, след като някои съзряха в черно-бяла снимка на президента Еманюел Макрон сходство с фотографии на Адолф Хитлер, водача на нацистка Германия, предаде ТАСС. Макрон с \"много строги мерки\" срещу \"жълтите жилетки\" Корицата на вчерашния брой на седмичника \"предизвика критични реакции\" от страна на някои читатели, призна в обръщение, публикувано от \"Монд\", директорът на редакцията Люк Бронер. Според Бронер дизайнерите са черпили вдъхновение от творчеството на руските конструктивисти. Той припомни, че художникът Линкълн Агню вече е оформял в подобен стил няколко корици на списанието. Критичните отзиви, появили се вчера в социалните мрежи, бяха съпроводени със сравнения между две илюстрации. Едната представлява черно-бяла снимка на Хитлер, застанал пред червено-бялото знаме на Третия райх с черен пречупен кръст, а другата - корицата на списанието. Художникът е разположил черно-бял портрет на френския президент на червено-бял фон, а точно зад гърба му се вижда изписана с черен готически шрифт буква М - това е името на седмичника. \"Жълтите жилетки\", руските тролове и Макрон На същия колаж - в контурите на сакото на Макрон, дизайнерът е сложил и черно-бял кадър от протест на Елисейските полета - единственият цветен елемент не са жълтите жилетки на участниците, а червената ивица на френското знаме. Като един от най-популярните постове в Туитър на тази тема ТАСС откроява коментар на Ришар Феран, председателя на френското Национално събрание (долната камара на парламента). \"Жълтите жилетки\", руските тролове и Макрон", "date": "2018.12.30", "title": "\"Монд\" се извини заради корица с Макрон, имаща сходство с Хитлер "}
{"url": "http://clubz.bg/77721-zashto_e_opasno_da_snimash_beli_mechki_video", "text": "Опасно е да снимаш дивите животни - особено на Северния полюс. С това операторът Гордън Бюканън от БиБиСи е напълно наясно, но в последния си клип от най-студения континент той успява да го илюстрира и за зрителите по света. Бюканън снима полярни мечки и други животни от стоманена клетка, укрепена с дебели плексигласови прозорци, която изглежда неуязвима - докато не се появява мъжка мечка, решена да похапне днес с оператора. Най-тъжната бяла мечка в света изложена в китайски мол После отбелязва, че най-добрата тактика за мечката е да се изправи и да използва най-голямата част от теглото си в горната част на клетката. Мечката прави точно това. Но за късмет на оператора, накрая все пак се отказва. Равносметката е проста - да бъде измъкнат човек от здравата му черупка вероятно ще струва повече ценни калории, отколкото ще получи от него. Ето и пълното видео от BBC Earth: \n\t Най-добрата тактика за него е да опре цялото си тегло в горната част, точно както прави, като бута убежища на ", "date": "2018.12.30", "title": "Защо е опасно да снимаш бели мечки (ВИДЕО)"}
{"url": "http://clubz.bg/77730-manchestyr_siti_se_vyrna_kym_pobedite", "text": "\"Манчестър Сити\" прекъсна серия от две поредни загуби - 3:1 като гост на \"Саутхемптън\" в 20-ия кръг на Висшата лига и ще посрещне Нова година на второто място и на 7 точки от лидера \"Ливърпул\". А двата отбора много скоро ще имат пряк сблъсък - в четвъртък, 3 януари, от 22 часа. \"Сити\" нямаше друг избор, освен да спечели днес, в противен случай достигането на \"Ливърпул\" щеше да се превърне в илюзия. Гостите явно започнаха мача с тази мисъл и още в 10-ата минута Давид Силва откри резултата. В края на полувремето паднаха и останалите попадения в мача. Пиер-Емил Хьойберг изравни с красиво попадение след грешка в защитата на \"небесносините\" в 37-ата. Това не смути тима на Пеп Гуардиола. В 45-ата Джеймс Уорд-Прайс си вкара автогол, а в добавеното време Серхио Агуеро реализира за 3:1.  След почивката \"Сити\" пропусна да разгроми домакините, независимо че понамали темпото с мисъл за четвъртък. Рахим Стърлинг и Агуеро се разминаха с още попадения, аржентинецът удари греда. По-рано днес \"Челси\" спечели с 1:0 на терена на \"Кристъл Палас\" с гол на Нголо Канте в началото на второто полувреме. \"Бърнли\" пък се справи с \"Уест Хем\" - 2:0. В последният мач в лигата за 2018 г. \"Манчестър Юнайтед\" надделя с 4:1 срещу \"Борнемут\" на \"Олд Трафорд\" и се приближи на три точки от петия \"Арсенал\". Два гола реализира Пол Погба, а по един Маркъс Рашфорд и Ромелу Лукаку, който влезе на терена след почивката. \"Ливърпул\" разстреля \"Арсенал\" Ерик Баи от домакините получи директен червен картон в 79-ата минута, но \"червените дяволи\" не допуснаха срив.", "date": "2018.12.30", "title": "\"Манчестър Сити\" се върна към победите"}
{"url": "http://clubz.bg/77720-rusiq_otvorena_za_dialog_sys_sasht_iska_sytrudnichestvo_s_germaniq_shte_sydejstva_na_siriq", "text": "Русия е отворена за диалог със САЩ по най-широк кръг въпроси. Това заявява руският президент Владимир Путин в поздравително послание до президента на САЩ Доналд Тръмп по случай Коледа и Нова година, съобщи Кремъл, цитиран от ТАСС. Путин на разпит пред 1702 журналисти Владимир Путин изтъква значението на руско-американските отношения като най-важен фактор за гарантиране на стратегическата стабилност и международната сигурност. В новогодишно приветствие до германския президент Франк-Валтер Щайнмайер и канцлера Ангела Меркел държавният глава на Русия изразява надежда за по-нататъшно плодотворно сътрудничество, по-специално в осъществяването на големи общи проекти в икономиката, културата, науката и образованието. Тръмп къса с Европа и оставя Близкия изток на Русия и Иран  В поздравително писмо по същия повод до президента на Франция Еманюел Макрон Путин отбелязва \"големия потенциал\" на руско-френските отношения, изразява и надежда за продължаване на взаимноизгодното сътрудничество, включително \"за решаване на актуални проблеми от регионалния и глобалния дневен ред\". \"Разчитам да продължи конструктивният диалог\" между Русия и Япония, пише президентът на федерацията в поздравление до японския премиер Шиндзо Абе. Става дума по-специално за диалога с цел разширяване на договорно-правната база на двустранното сътрудничество, осъществяване на общите икономически проекти в руския Далечен изток, а също и по международни проблеми с оглед председателството на Япония в Г-20, посочва Путин. Япония купува американски самолети срещу Русия и Китай Поздравления по случай Коледа и Нова година бяха отправени от руския президент също така до кралицата и премиера на Великобритания. Владимир Путин пожелава и на тях, и на семействата им добро здраве, щастие и успехи, а на британския народ - благополучие и процъфтяване, информира Кремъл. В поздравления до сирийския президент Башар Асад Путин обещава Русия \"и занапред всячески да съдейства на правителството и народа на Сирия в борбата срещу силите на тероризма, в защитата на държавния суверенитет и териториалната цялост\" на страната. Руският лидер пожелава на сирийците възможно най-скорошно завръщане към мирния, благополучен живот, допълва неговата пресслужба. В поздравително писмо до папа Франциск Владимир Путин изразява надежда за по-нататъшно укрепване на отношенията между Русия и Ватикана с оглед защита на общочовешките ценности, на идеалите за справедливост и мир на планетата, също и за напредване на диалога между различните религиозни конфесии\" Тръмп къса с Европа и оставя Близкия изток на Русия и Иран  Япония купува американски самолети срещу Русия и Китай", "date": "2018.12.30", "title": "Русия - отворена за диалог със САЩ, иска сътрудничество с Германия, ще съдейства на Сирия"}
{"url": "http://clubz.bg/77717-turski_jurnalist_iztezavan_i_zaplashvan_kraj_svilengrad", "text": "Турски журналист е бил отвлечен и изтезаван в село край Свиленград, потвърдиха от Окръжна прокуратура, съобщи харманлийското издание \"Сакар Нюз\". Ш. Б. - Шюкрю Бенли - е подал сигнал в Районното управление, където е бил разпитан след дълги часове мъчения. Бенли е отвлечен от Свиленград на 22 декември, след това - откаран и държан в къща в село Чернодъб. Там, разказва самия той във Фейсбук, е бил бит, увесван на ръцете си, удрян с ток и заплашван от две лица в продължение на над 3 часа. Журналистът е бил с превръзка на очите, но според него мъчителите му са турци.  Двама турски журналисти осъдени на затвор На 23 декември след полунощ е бил пуснат в Пловдив. Прокуратурата е започнала досъдебно производство срещу двама извършители и за момента не разкрива повече детайли. 60-годишния журналист смята, че причината е работата му като журналист. Той живее в Одрин и отразява дейността на одринската община. Мъчителите му го предупреждавали многократно да не пише повече по темата. И записвали видео на мъченията.  В социалната мрежа той благодари на българската полиция, и отбелязва, че е живял винаги с високо вдигната глава и смята да продължава така и занапред, въпреки заплахите и мъченията. ", "date": "2018.12.30", "title": "Турски журналист изтезаван и заплашван край Свиленград"}
{"url": "http://clubz.bg/77723-evrokomisarka_ne_vsichki_chlenki_na_es%C2%A0sa_gotovi_za_tvyrd_brekzit", "text": "Редица страни-членки на ЕС са започнали подготовка за \"твърд Брекзит\", но не всички наистина са готови за подобно развитие на нещата. Това заявява европейският комисар за търговията Сесилия Малмстрьом в публикувано днес интервю за ДПА, предаде ТАСС. Шанс 50 на 50 за спиране на \"Брекзит\" Според Малмстрьом, ако кралството напусне ЕС без споразумение, \"всичко би било разкъсано\". \"Ако британците наложат контрол още от първия ден, ние ще направим същото\", казва тя с уговорката, че в началото може би ще цари хаос. Най-добрият вариант ще е регламентирано излизане, подчертава Малмстрьом. Дебатите по споразумението за Брекзит в британския парламент ще бъдат подновени на 9 януари, след което депутатите ще гласуват \"за\" или \"против\" документа, напомня ТАСС.", "date": "2018.12.30", "title": "Еврокомисарка: Не всички членки на ЕС са готови за \"твърд Брекзит\""}
{"url": "http://clubz.bg/77729-lavrov_rusiq_shte_vzeme_merki_ako_v_evropa_se_poqvqt_amerikanski_raketi", "text": "Русия ще вземе ответни мерки, ако в Европа се появят американски ракети, забранени от Договора за ликвидиране на ракетите със среден и малък обсег, заяви руският външен министър Сергей Лавров, предаде ТАСС. Лавров: Порошенко готви въоръжена провокация на границата с Русия По думите му в Европа е имало \"най-много вълнения\" във връзка с решението на САЩ да напуснат договора, \"но целият ЕС гласува против нашето предложение и затова над Европа пак да надвисне заплахата от разполагане на американски ракети, забранени според този договор\". Путин плаши с нови оръжия, ако САЩ излязат от ракетен договор Гласуването на страните от ЕС против руското предложение се дължи според него на \"криворазбрана солидарност\". Изминалата година бе тежка за Русия, включително защото страни, които виждат в нея \"някакъв конкурент за някакви доминиращи позиции в световната политика\", упражняват постоянен натиск върху федерацията, заяви Лавров. САЩ открито заявяват, че е необходимо Русия да бъде възпирана, да бъдат възпирани също така Китай, Иран и Северна Корея, посочи той. Путин плаши с нови оръжия, ако САЩ излязат от ракетен договор", "date": "2018.12.30", "title": "Лавров: Русия ще вземе мерки, ако в Европа се появят американски ракети"}
{"url": "http://clubz.bg/77712-syrceto_na_mraka", "text": "Няма да бъде пресилено ако посочим Демократична република Конго като една от страните на най-жестоко човешко страдание в света. Не напразно джунглите й, откъдето търговци на роби пълнят корабите си от 16-ти до 19-ти век, са сцена на класическия роман на Джоузеф Конрад “Сърцето на мрака” (1899 година) - едно от най-силните произведения посветени на колониалната епоха. Трудно е да се обясни как понякога и днес Конго остава в периферията на международния дневен ред, като се имат предвид милионите жертви на войни, робство, насилие, репресии, бедност, епидемии. Те съпътстват не само съвремието, но и цялата му история. Конго - пред шанс за първо мирно предаване на властта Новата история на Конго започва като лично владение на амбициозния белгийски крал Леополд II. През 1876 година той създава т.нар. Международна африканска асоциация. Тя има подкрепата на изследователи и на европейски правителства и цели проучването и  колонизацията на Черния континент. Белгия, кралството на Леополд, е едва на 45 години, след като пред 1830 година е отхвърлило холандското господство и година по-късно е приело конституцията си (копие на която между другото е българската Търновска конституция от 1879 година). За младия и упорит монарх, който иска да създаде империя, придобиването на колониално владение става въпрос на приходи и международен престиж. Берлинската конференция от 1885 година, свикана от канцлера Ото фон Бисмарк, поделя басейна на река Конго в Централна Африка. Франция получава 660 000 квадратни километра на север, Португалия - 909 000 квадратни километра на юг (днешна Ангола), а за Леополд 2,3 милиона квадратни километра по средата. Върху тази територия, 76 пъти по-голяма от неговото европейско кралство, той основава т.нар. Свободна държава Конго, корпоративно владение, управлявано от Международната африканска асоциация, на която Леополд е единственият акционер и председател. В първите пет години от съществуването си “свободната държава” на два пъти е на ръба на фалита и белгийското правителство я спасява със заеми от бюджета си. От Конго обаче потича река от пари след 1890 година, когато колонизаторите започват да добиват каучук, мед и други минерали. С приходите от тях Леополд построява символи на колониалния възход на Белгия като Триумфалната арка в Брюксел, двореца в Тервюрен, близо до столицата, кралските галерии в Остенде. В началото на 20-и век обаче светът научава, че това богатство е кърваво. Доклад от разследване на британския консул Роджър Кейсмънт през 1904 година разкрива ужасяващи факти за начина, по който Леополд II управлява владението си посредством набираната си на място частна армия под командването на белгийски офицери, наречена “Обществена сила” (Force publique). Колонизаторите на практика са осъществявали геноцид. Милиони местни хора са умрели от непосилен принудителен труд в каучуковите плантации, от болести, глад, насилие, екзекуции. Един от най-макабрените примери от това време е, че частните наемници на Леополд са секли крайници на живи хора, за да оправдаят патроните, които изстрелвали на лов. Те били задължени да представят отсечена ръка на убит бунтовник за всеки изстрелян патрон. Кейсмънт е бил ирландски националист, единственият разстрелян британски гражданин по обвинение за шпионаж в полза на Германия през Първата световна война. Смятал е, че Германия би помогнала на каузата на ирландската независимост по време на Великденското въстание на ирландците през 1916 година. Преди това обаче короната го е удостоила с рицарско звание през 1911 година заради анкетата му в Конго. Тя му спечелва името на “баща” на разследванията за човешките права през XX век. Анкетата на Кейсмънт принуждава Леополд да позволи независимо разследване на престъпленията в Конго, а държавите участвали в Берлинската конференция - да преразгледат решенията си. През 1908 година Белгия отнема частното владение на Леополд и го превръща в своя колония, известна до 1960 година като Белгийско Конго. Като консул в Конго през 1890 година Кейсмънт среща британеца от полски произход Конрад, който е дошъл тук като шкипер на търговски кораб. И двамата още са в плен на илюзията, че колонизаторите са цивилизатори, които носят напредък и слагат край на варварството. От краха на тази илюзия следва “Сърцето на мрака” на Конрад и “Черните дневници” на Кейсмънт. Превръщането на Конго в колония сменя пълния произвол на монарха и хората му с колониален режим - министерство в Брюксел, губернатор и администрация в Леополдвил, въвежда белгийското законодателство и на конгоанска територия заедно с формална забрана на принудителния труд. На практика обаче значителна част от порядките на някогашната “свободна държава” остават. Насилственото набиране на работна ръка, особено в мините на Катанга и Касаи, продължава. Бившият управител на владението на Леополд остава като губернатор на Белгийско Конго ведно с по-голямата част от служителите си. Остава и “Обществената сила”, която достига най-голямата си численост през 1918 година (18 000 души), от които европейци са само 460-те офицери. Останалият състав е от чернокожи. В Конго липсват законите на апартейда в Южна Африка, но на практика сегрегация има под формата на патерналистичен режим на белите. Държавата им строи инфраструктурата, постига забележителен напредък в изграждането на пътища, железници, училища, болници, в борбата с ендемичните зарази и в намаляването на смъртността от тях, в развитието на добивната промишленост, която създава богатството на днешна Белгия. Конго е богата на природни изкопаеми страна - мед, цинк, злато, диаманти, колтан. Нейното коренно население обаче не се ползва от тези ресурси. То има съдбата на евтина работна ръка, често набирана насилствено и жестоко експлоатирана. До 1953 година черните конгоанци нямат право да сключва от свое име сделки за покупка и продажба на собственост. Малка част от тях от тях в трите големи града на страната получават за първи път експериментално избирателни права в местни избори през 1957 година. Едва през 50-те години на миналия век децата на черните започват да получават по-високо от началното образование. В това десетилетие са открити двата местни университета в Леополдвил и Елизабетвил. Кризата на колониалните режими след Втората световна война засяга и Белгийско Конго. Плановете на колониалната метрополия в рамките на две-три десетилетия да отгледа местен елит, на когото да постепенно да предаде управлението на страната претърпяват провал. В същото време тласък на местните движения за независимост - национални централистки и регионални сепаратистки -  дават две събития - независимостта на Гана през 1957 година и посещението на френския президент Шарл дьо Гол във френската колония на северния бряг на река Конго със столица Бразавил през 1958 година. При него той се обръща към френските колонии в Африка с предложението да останат асоциирани с Франция или да получат пълна независимост. В края на 50-те години на миналия век Белгия е изправена пред алтернативата - да се опита да запази колонията си, като води дълга, безпредметна и вероятно много кървава война както Франция в Алжир и във Виетнам, или да й даде независимост, опазвайки, доколкото може, интересите на своите инвеститори и влиянието си там. Младият крал Бодуен, който е на трона от 1951 година, и правителството на Гастон Ейскенс избират втория път. Това става под натиска на събитията. През януари 1959 година забранена от властите демонстрация за независимост, организирана от сепаратисткото движение АБАКО от Долно Конго, прераства в масови улични бунтове, обхванали цялата столица Леополдвил. Потушаването им отнема няколко дни и няколкостотин убити. В радио обръщение към нацията Бодуен тържествено обещава да работи за независимостта на колонията. Планът на правителството предвижда тя да дойде постепенно до средата на 60-те години на миналия век, но черното население не иска повече да чака. Зачестяват случаите на неподчинение, като например неплащане на данъци. Белгийските заселници в Конго се чувстват предадени от държавата си. За разлика от радушния прием, който получава от местните в колонията през 1955 година, четири години по-късно Бодуен е замерван с камъни от черна тълпа в Леополдвил. Протестиращите скандират: “Независимост - веднага!” Те са гневни, че левият лидер на Конгоанското национално движение Патрис Лумумба е осъдени и затворен за организиране на протести за независимост. Брюксел решава да разреши кризата по бързата процедура. Властите освобождават от затвора Лумумба, за да участва той заедно с другите регионални сепаратистки лидери в кръгла маса в Брюксел през януари 1960 година, която трябва да договори независимостта на колонията. Благодарение на единната позиция на черните лидери всичките им искания са изпълнени. Кръглата маса насрочва избори през май и дата за независимостта - 30 юни 1960 година. Вотът не излъчва ясен победител и властта е поделена между Лумумба, който става министър-председател и Жозеф Казавубу, лидер на регионалното движение АБАКО от Долно Конго, който става президент. Церемонията по обявяването на независимостта е помрачена от словесен сблъсък между Бодуен и Лумумба. В речта си кралят възхвалява ролята на Леополд II, а Лумумба му отвръща с остро осъждане на колониалния режим. Седмица след независимостта си страната е обхваната от безредици. Войниците в “Обществената сила” се вдигат срещу офицерите, които все още са преобладаващо белгийци, към метежа се присъединяват радикализирани младежи. Белгия изпраща парашутисти да евакуират в рамките на седмици над 80 000 нейни граждани, чийто живот е застрашен. В операцията участват и сили на ООН. През септември 1960 година Казавубу обявява, че е уволнил Лумумба, последният му отвръща със същото. Междувременно южните провинции Касаи (богата на диаманти) и Катанга (главните медни мини), под ръководството на местния лидер Моис Чомбе обявяват независимост. Белгия подкрепя сепаратистките лидери, защото те защитават интересите на нейните компании от Лумумба. През януари силите на бунтовниците, подкрепяни от белгийската армия и ЦРУ, го отвличат, измъчват и убиват. Следват четири години на хаос, размирици и краткотрайни правителства, докато през 1965 година началник-щабът на армията полковник Жозеф Дезире Мобуту (някога назначен от Лумумба) сваля Касавубу с преврат, обявява се за президент и установява едноличен и еднопартиен режим. Той се радва на подкрепата за САЩ и Западна Европа, които виждат в него преграда срещу комунизма и либерален към външните инвеститори режим. Управлението на Мобуту е типична клептокрация. То става пословично с некомпетентността и  корупцията си. На времето се смята, че лидерът му е натрупал в швейцарска банкова сметка 4 милиарда долара, състояние почти равняващо се на публичния дълг на Конго. Поради лоша поддръжка остава годна една четвърт от пътната инфраструктура на страната, изградена през колониалния период. Мобуту предприема и кампания за “автентичност”, преименувайки през 1966 година главните градове: столицата Леополдвил - на Киншаса, Стенливил - на Кисангани и Елизабетвил - на Лубумбаши. През 1971 година той преименува и страната си заедно с главната й река на Заир, а себе си нарича Мобуту Сесе Секо Куку Нгбенду Уа За Банга. Това означава приблизително Великият неудържим воин, които върви от победа към победа. Епохата на Мобуту и “заиризацията” обаче свършват със Студената война и разпада на Съветския съюз и Източния блок след 1990 година. Комунистическата опасност изчезва и той повече не е нужен на западните си покровители. Краят му идва с първата война в Конго, която следва от геноцида в съседна Руанда през 1994 година. В нея племето хуту губи въоръжен конфликт с племето тутси, след като преди това е изклало над милион негови членове. Прокудените от Руанда хуту милиции използват бежански лагери в и източен Заир, за да нападат оттам силите на тутси начело с новия лидер на Руанда Пол Кагаме. В отговор войски на Руанда и Уганда нахлуват в източен Заир, за да унищожат хуту милициите. Тяхна по-нататъшна цел е да свалят Мобуту и да установят контрол над минералните богатства на страната му. Затова техен естествен съюзник става опозиционерът Лоран-Дезире Кабила. През 1997 година неговите сили, заедно с войските на Руанда и Уганда влизат в Киншаса, откъдето Мобуту бяга. Кабила обявава себе си за президент и преименува държавата Демократична република Конго. Скоро след това обаче чуждестранните му военни съюзници се превръщат във врагове. Той се страхува, че ще му организират преврат и ще го свалят, за да поставят Конго и богатствата му под контрола на Кагаме. Кабила призовава руандийските и угандийските войски да се върнат в страните си, но вместо това те се преместват в източно Конго и започват кампания срещу конгоанската армия, подлагайки на терор и местното население. Ангола, Зимбабве и Намибия се намесват във войната на страната на Кабила. През 2001 година той е убит и наследен от сина си Жозеф Кабила, който управлява ДР Конго до днес. Той успява да договори мирно споразумение и до 2003 година по-голямата част от чуждестранните войски, без руандийските, са изтеглени от източно Конго. В следващите години е приета нова конституция и през юли 2006 година Конго провежда първите си многопартийни избори след независимостта през 1960 година. Кабила ги печели с 45% от гласовете срещу 20% за опонента си Жан-Пиер Бемба, някогашен военен командир срещу правителствените сили в източно Конго. Бемба не признава резултатите и обявяването им води да въоръжени сблъсъци между привърженици на кандидатите по улиците на Киншаса. Вотът е повторен през октомври същата година и Кабила го печели със 70% от гласовете. Епидемия от ебола плъзва в Конго Двете войни в Конго оставят ужасяващо наследство - 5,4 милиона убити от военни действия, епидемии, глад. Половината от жертвите са деца на възраст под пет години. Конфликтите стават прословути с масовите изнасилвания, които армиите и различните милиции  използват като оръжие. Техни жертви са над 200 000 жени. Масови екзекуции на деца в Конго Гинеколог от Конго и лице на борбата на йезидите взеха Нобела за мир Дълго отлаганите избори насрочени за неделя са шанс за първата мирна смяна на властта в Конго от 1960 година насам. Напрежение преди тях обаче нагнетиха полицейското насилие срещу демонстриращи привърженици на опозиционните кандидати и изгонването на посланика на ЕС Барт Уври в отговор на продължаването на европейските санкции срещу представители на управляващите, включително, кандидата им за приемник на Кабила Еманюел Рамазани Шадари. Кабила пък лиши близо 1 милион избиратели от шанса да гласуват отлагайки за март вота в райони с епидемия от ебола. ________________________ Епидемия от ебола плъзва в Конго Масови екзекуции на деца в Конго Гинеколог от Конго и лице на борбата на йезидите взеха Нобела за мир", "date": "2018.12.30", "title": "Сърцето на мрака*"}
{"url": "http://clubz.bg/77714-shans_50_na_50_za_spirane_na_brekzit", "text": "Има шанс от 50 на сто за спиране на \"Брекзит\", ако британският парламент отхвърли постигнатото от премиерката Тереза Мей споразумение с ЕС, заяви министърът на търговията Лиъм Фокс, цитиран от Ройтерс. Остават три месеца до 29 март, когато Великобритания трябва да напусне ЕС. Постигнатото от Мей споразумение обаче остава несигурно, поради което остават възможни редица варианти - от \"Брекзит\" без споразумение, до спиране на Брекзита, отбелязва Ройтерс. По-рано този месец премиерката отложи планирано гласуване на споразумението, признавайки, че то вероятно ще бъде отхвърлено от парламента. Депутатите ще гласуват за споразумението догодина, през седмицата от 14 до 20 януари.  Скандал с видеоклип за \"Брекзит\" Популярният британски актьор Бенедикт Къмбърбач се изявява в телевизионен филм за \"Брекзит\", който ще бъде излъчен от \"Ченъл 4\" на 7 януари, съобщава Франс прес. \n\tДатата съвпада с възобновяването на парламентарната дейност във Великобритания след коледните и новогодишни празници. Сценарият на телевизионния филм \"Брекзит\" - нецивилизованата война\" е написан от Джеймс Греъм. Излъчването на телевизионната продукция ще бъде в навечерието на съдбоносни дебати и гласуване относно бъдещето на страната във връзка с \"Брекзит\". \n\tИзвестен с ролята си на Шерлок Холмс в телевизионната поредица на би Би Си, Къмбърбач в новия телевизионен филм се превъплъщава в Доминик Къмингс, ръководител на кампанията в полза на \"Брекзит\" преди референдума от 2016 година. \n\tМалко преди провеждането на допитването Къмбърбач твърдо застана на позицията Великобритания да не напуска ЕС. Тогава той призова сънародниците си да гласуват срещу Брекзит. Но при проведения референдума 52 на сто от британците дадоха гласа си за напускането на ЕС. Доминик Къминс не е много известен на широката публика, но той изигра решаваща роля за налагането на \"Брекзит\". Неговата кампания се развихри предимно в социалните мрежи и въз основа на събирането на персонални дании, загърбвайки традиционните политически практики, пише БТА.", "date": "2018.12.30", "title": "Шанс 50 на 50 за спиране на \"Брекзит\""}
{"url": "http://clubz.bg/77724-novogodishnata_ceremoniq_na_tajms_skueyr_shte_byde_posvetena_na_jurnalistite", "text": "Традиционното новогодишно спускане на гигантската кристална сфера от един от небостъргачите на площад \"Таймс скуеър\" в Ню Йорк ще бъде посветено тази година на свободата на печата и на журналистите, съобщиха световните медии. Тръмп: Медиите да спрат омразата, аз вече съм мил Те цитират организаторите на проявата, които тази година са поканили на церемонията представители на водещи американски медии - в.\"Ню Йорк таймс\", в.\"Уолстрийт джърнъл\", в. \"Вашингтон пост\", сп. \"Тайм\", телевизионните канали Си Би Ес, Си Ен Ен, Ей Би Си, Фокс нюз и др. В списъка на поканените е и генералният директор на неправителствената организация Комитет за защита на журналистите Джоел Саймън. Представителите на медиите ще се явят на сцената на \"Таймс скуеър\" в новогодишната нощ и заедно ще натиснат бутона, който задвижва спускането на известната кристална сфера.", "date": "2018.12.30", "title": "Новогодишната церемония  на \"Таймс скуеър\" ще бъде посветена на журналистите"}
{"url": "http://clubz.bg/77728-yunker_kym_britancite%C2%A0vzemete_se_v_ryce%C2%A0za_brekzita%C2%A0", "text": "Три месеца преди датата, на която Великобритания трябва да напусне ЕС, председателят на Европейската комисия Жан-Клод Юнкер настоя за яснота за бъдещите отношения и призова британците \"да се вземат в ръце\", предаде ДПА.  Великобритания трябва да напусне ЕС на 29 март. Засилват се обаче притесненията, че това може да се случи, без да е постигната сделка, тъй като депутатите, включително някои от Консервативната партия на премиера Тереза Мей, критикуват договореното от нея споразумение.  Шанс 50 на 50 за спиране на \"Брекзит\" Засилват се и призивите за втори референдум, чрез който да се излезе от създалото се безизходно положение.  Запитан за бъдещите отношения между блока и Великобритания, Юнкер отбелязва, че според него е \"абсолютно неприемливо части от британската общественост да вярват, че само ЕС трябва да предлага решения за всички бъдещи британски проблеми\".  Скандал с видеоклип за \"Брекзит\" Той допълва, че подготовката за отношенията между Брюксел и Лондон може да започне ден, след като парламентът одобри споразумението за \"развода\".  Гласуването в Камарата на представителите на британския парламент е планирано за 15 януари.  Скандал с видеоклип за \"Брекзит\"", "date": "2018.12.30", "title": "Юнкер към британците: вземете се в ръце за Брекзита "}
{"url": "http://clubz.bg/77719-sondata_chanye_4_vleze_v_orbita_okolo_lunata", "text": "Китайската космическа сонда \"Чанъе-4\" навлезе тази сутрин в планираната орбита около Луната, която ще й позволи да кацне на повърхността на естествения спътник на Земята, предаде държавната китайска телевизия, цитирана от ДПА.  Самото кацане се очаква да стане в четвъртък и ще бъде първото, извършено от изпратен от Земята апарат, на обратната страна на Луната.  Китай изстреля космически апарат към обратната страна на Луната Според държавни медии сондата, изстреляна на 7 декември, ще кацне в кратера Айткен, наименуван през 1970 г. на американския астронавт Робърт Грант Айткен.  Сондата \"Чанъе-4\" носи семена за експеримент по култивиране на зеленчуци в затворена среда на лунната повърхност. Тя е съоръжена и с панорамна камера и измервателни уреди.  На обратната страна на Луната никога не са били извършвани кацания. САЩ изпратиха 12 астронавти в 4 експедиции с корабите \"Аполо\" там в периода 1969-1972 г. и всички те кацаха на видимата страна на земния спътник. Същото направиха и съветската безпилотна сонда \"Луна-24\" през 1976 г. и първата китайска сонда \"Чанъе-3\" през 2013 г., припомня ДПА.", "date": "2018.12.30", "title": "Сондата \"Чанъе-4\" влезе в орбита около Луната"}
{"url": "http://clubz.bg/77692-fejsbuk_tishina_ot_megadet_predi_burq", "text": "Ако някой ви мърмори, че прекарвате много време в социалните мрежи, вижте Дейв Мъстейн... Колко ли време червенокосият гуру на траша и на \"Мегадет\" е висял в тях, щом обяви, че се оттегля, за да не му пречи това на работата по новия албум. \"Мегадет\" с кръвожаден клип към Lying in State (ВИДЕО) Новият албум на \"Мегадет\" ще бъде копродуциран от Крис Рейкстроу, който работи и по Dystopia от 2016 г. От лагера на  (според някои) дойде и книжна новина: басистът Дейв Елефсън подготвя втора книга. Много неща се случиха в живота на Дейв Джуниър от 2013-а насам, когато се появи книгата му  . Събитията в книгата приключваха около 2011 г., а продължението на историята на Елефсън се очаква „в началото на следващата година“. Но Елефсън така или иначе е хиперактивет - той има \"басистки\" проект, където свирят с Франк Бело от \"Антракс\"... Малко като в онзи виц с тримата тъпанджии, които си взели цигулар в групата и като ги набили, че звучат отвратително, се ожалили, че явно не е трябвало да взимат този цигулар. В нашия случай обаче Франк Бело не свири на бас, а на китара и пее.", "date": "2018.12.30", "title": "Фейсбук тишина от \"Мегадет\"... Преди буря"}
{"url": "http://clubz.bg/77503-koj_gubi_ot_golqmoto_zamerqne_mejdu_prezident_i_premier", "text": "В мелодрамата има три основни действащи лица – всъщност две основни плюс една активна поддържаща роля. , напълно вживял се в ролята си на дежурен коментатор (по всички въпроси) – критик на властта. И основен неин дразнител.  – лидер на герберската атака, който не пести и не се опитва да изглежда дори любезен, когото атакува Радев. Опорните точки са няколко: В ролята на снизходителното помирително (псевдопомирително обикновено) добро ченге е  . Той обяснява как не воюва с държавния глава и винаги е готов да му подаде ръка. Но и да го посъветва – като си направи партия, да си решава… Например. Има по-епизодични роли като включванията на помощник-остриетата на Цветан Цветанов, които влизат по-грубо, като Антон Тодоров и Тома Биков, и по-редки и по-умерени словесни изяви на министри. Характерното за основните участници в тези сценки е, че са висш военен, висши полицаи. Генерал vs генерал. Бивши – повече на хартия. Т.е. става дума за силови участници – при които политическото е вторично. Последното, което би могло да се каже за премиера и лидер на управляващата ГЕРБ, е, че е политически необигран. Под вторичност на политическото обаче трябва да се разбира възприемането му като набор от чисто практически и единствено материално измерими действия – с магистрали, саниране и т.н., водещи към постигането на конкретна цел. Тук то не е схванато като система от ценности, убеждения, идеи. При Радев политическата неопитност и тромавост за отиграване на класически интриги се комбинира с неговата идейна размитост и упоритото му намерение да изглежда справедлив. Тази силовост на участниците, лишени от голяма доза политическа просветеност, в голяма степен предопределя и семплостта на разигравания междуинституционален конфронтационен сценарий, който е вкаран в определен алгоритъм. И въпреки претенцията и от двете страни, че сблъсъкът е за принципни въпроси, поведението, реакциите и репликите влизат в рамката на доста долнопробна дрязга, малко в духа на междусъседски отношения в панелен блок, в които добрият скандал обикновено няма нужда от причина, той непрекъснато тлее. Той е фундаментален принцип въобще в българската нагласа към света – на несправедливостта се реагира обикновено ако си лично засегнат. Прилага се широкомащабно и в политиката. Един от последните сюжети около отношенията президент–премиер/управляващи добре илюстрира схемата на „Всичко е лично“. Правителството реши на тазгодишната сесия на Общото събрание на ООН в Ню Йорк да отиде премиерът (вместо както е по наложила се традиция президентът). Което беше изтълкувано като директен удар за ограничаване на външнополитическите изяви на Радев. (Под линия остава вероятно и дребнавото, но нелишено от основания обяснение той да не се снима до Тръмп – протоколна снимка, каквато всеки щатски президент предлага, докато тече сбирката на ООН, но която може да бъде размахвана след това като доказателство, че българският президент е приет от Белия дом – примерно. Докато премиерът няма такава снимка. Е, тази несправедливост беше поправена. Борисов се увековечи в такъв кадър редом до семейство Тръмп, а снимката беше подложена на детайлен анализ в социалните мрежи и от тролове доколко е достоверна.) Радев – лично обиден – реагира, като започна да бави подписването на указа за освобождаването на Младен Маринов като главен секретар на МВР, необходимо да може след това Младенов да бъде избран за министър. Бавенето беше обяснено с принципни съображения, които не убедиха никого – защото не била спазена законовата процедура. След което подписа, като напоително обясни колко неподходящ е Маринов за новия си пост. А Борисов му отговори да си пази мнението, когато сам си направи партия, и т. н. Ето и част от репликите в тази неколкоактна драма: Мимоходом президентът прехвърли раздразнението си и на по-широк фронт – за позицията на правителството спрямо Унгария, която била двойствена. Борисов му отговори... И т.н. Общото усещане, което се наложи от това проточило се търсене на взаимни обяснения в стил „кой започна първи“, беше за вулгаризация на нравите и на най-висше държавническо ниво, взаимно подкопаване на основите на двете институции, равно на задълбочаване на всеобщата криза на доверие. Румен Радев е петият демократично избран президент на България. За този период от над четвърт век подобно постоянно нагнетено напрежение между президент и премиер/управляващи, със загуба на добри маниери, елементарна вежливост, пълно загрубяване на тона и липса на елементарно уважение при общуването в междуинституционалните отношения – публично и целенасочено демонстрирани, трудно може да бъде открито в годините назад. Да, в началните години на прехода покойният президент Желю Желев атакува открито, без да пести острите квалификации, съпартийците си на т.нар. Боянски ливади. И така се превърна в една от най-недолюбваните в собствената си партия фигури. Но аргументите на бившия дисидент бяха принципни много повече, отколкото лични. В едни от най-напрегнатите ситуации на масови улични протести срещу правителството на Жан Виденов, в ситуация, в която огромното недоволство беше на ръба да премине в насилие, новоизбраният син президент Петър Стоянов и представители на БСП успяха да овладеят ситуацията с демонстрация на политическа култура. В следващите години имаше различни конфигурации на президент–премиер/управляващи – Петър Стоянов с „Иване, кажи си, те ще те разберат“ или тлеещото неодобрение за поведението на Росен Плевнелиев в ГЕРБ като на „ястреб“ спрямо Русия по думите на Бойко Борисов, или доста комфортните отношения между Георги Първанов и Симеон Сакскобургготски, по-малко комфортните между бащата на Тройната коалиция и неговия партиен наследник Сергей Станишев, нелошото разбирателство между Първанов и Борисов, но с проблясващи нервности около посланически назначения или квотни постове в комисии и силови структури, или кой – президент или премиер, по кое трасе и с колко сини лампи да минава от „Бояна“ и кой прави задръстванията по бул. „България“. Въпреки тлеещите напрежения поне на ниво протокол и на повърхността се пазеше добрият институционален тон. Изборът на Румен Радев за президент обаче някак промени конфигурацията на тези отношения. Той се оказа един до голяма степен несистемен играч, при това доста объркан, който иска да постъпва правилно (макар невинаги да е напълно наясно кое е правилно). При това гарниран с необходимата творческа биография със съответните героични елементи, с излъчване на неизиграна нормалност заради липсата на втори план в поведението и оттам често и първосигналост на реакциите. И с висок рейтинг, широка база харесващи го (вкл. и от симпатизанти на ГЕРБ) и опасност от създаването на друг независим и трудно контролиран от ГЕРБ властови център (опасност, която  към момента е по-скоро преувеличена). Оказа се нещо непознато, на което от ГЕРБ търсят цаката – в комбинация от игнориране и атакуване. Към момента с демонстрацията на пълно неуважение от страна на управляващите спрямо президента – държавните приеми, както и посещенията на държавния глава в чужбина минават без присъствието, каквато е обичайната практика, на представители на изпълнителната власт или на депутати от парламентарното мнозинство. Вероятно всичко, защото… всичко е лично, нали? Кой е по-мъжествен, кой е по-харесван, чий публичен образ е по-общоприемлив… Най-очевидният отговор сякаш са рейтингите въпреки относителната стойност на подобни проучвания (и въпреки многократното повтаряне от страна на Борисов, че той не обръща внимание на класацията на най-одобряваните политици). По този доста условен показател Радев е в по-изгодни позиции – макар че след последните надцаквания между президент и премиер/управляващи социолозите отчетоха загуба на проценти и за двете страни. Според септемврийското национално представително проучване на „Алфа рисърч“ доверието в Борисов спада от 37 на 33 на сто и се връща на нивата от март. Положителното отношение към Румен Радев намалява от 54 на 52%, а отрицателното нараства от 11 на 17%. Най-силна е промяната сред избирателите на ГЕРБ. Ако през юни около 45% от тях са имали доверие на президента, сега делът им намалява до 35 на сто. Сред останалите социални групи президентът се ползва с преобладаваща подкрепа. В изследването има и пряк въпрос: Според 66% вината е основно на правителството, според 34% – на президента. За разлика от мнението на избирателите на ГЕРБ, които в мнозинството си са лоялни към правителствената позиция, реакциите на симпатизантите на „Обединени патриоти“ са по-близо до средното за страната и демонстрират по-слабо одобрение за поведението на коалиционния партньор, обясняват още от социологическата агенция. Така Радев – въпреки дейното му участие в междуинституционалните скандали, част от които и инициира, изглежда в по-голяма степен като онеправданата страна. Към момента поне в очите на общественото мнение опитите Радев да бъде неутрализиран и обезличен сякаш не дават резултат. Така въпреки изолацията, въпреки  целенасочената стратегия на управляващите той да бъде изкаран от играта, президентът (това, което имаме като президент, ако перефразираме Цветан Цветанов) е привиждан поне засега като положителен герой, придадена му е някаква символна функция на борец срещу статуквото (нещо, което не отговаря особено на реалността). И той стои като някакъв алтернативен властови център (без все още да е ясно дали този център ще се засилва, или ще се спихне). Радев е алтернативен източник на общуване и с Русия (с етикета „човек на Москва“), и със САЩ (и формално може би биографично по-приемлив във Вашингтон от Борисов). Радев го играе традиционалист, защитник на БГ добродетели и съответно противник на Истанбулската конвенция, леко евроскептичен, малко нещо русофил, но и възторгващ се от американската военна мощ, нещо като борец срещу корупцията и зависимостите между бизнес и политика – поне на думи, като някой, който може да спомене Пеевски редом до Борисов, да наложи вето... Той не е приятен за управляващите и леко разклаща добре подредената система на ГЕРБ умело да се справя с политическите си опоненти, а и коалиционни партньори.  Като цяло Радев леко (и не толкова леко изнервя ГЕРБ). Нервността идва от това доколко и по какъв начин той ще реализира витаещото очакване/подозрение, че ще прави/застане зад партия. Всъщност засега президентът уплътнява позицията си основно чрез влизането си в ролята на силно критически настроен коментатор на актуалните събития в страната и най-вече на действията на управляващите. Рефрените му са популярни, но ако продължи да ги повтаря, без да надгражда, той най-вероятно ще постигне основно досада у публиката си и ще се превърне в недооценен проповедник морализатор. Т.е. заявените от него намерения са винаги много общи, не стигат до същността и се сблъскват с реални спънки. Въпреки опитите си да играе нравствен стожер обаче Радев направи поредица от кадрови избори на хора с, да го кажем, противоречиви биографии. Сред последните кадрови решения на президента беше номинирането на Атанас Семов за член на Конституционния съд. Биографията на университетския преподавател далеч не е безспорна – и заради политическата му кариера като съратник на Яне Янев и депутат от РЗС, но и заради отхвърленото предложение от Европа той да стане генерален адвокат в Съда на Европейския съюз. Но ако не друго, противниците на Истанбулската конвенция в КС (ако там има други) ще се увеличат с още един в лицето на Атанас Семов. Клонящият напоследък към новоизлюпените консерватори бивш царски човек Борислав Цеков е съветник на президента. Радев изпрати от своята квота в Комисията за защита от дискриминацията Петър Кичашки, друг виден представител на Института за модерна политика и свързан с доста спорни практики при разпределянето на т.нар. медийни пакети по време на предишни избори. Това са само няколко примера, но недотам безобидни. Има ли все пак Радев идея за партия? Доста смътна. На 28 септември за 100-годишнината от Владайското въстание той внезапно и необявено се появи в официално обръщение по телевизията, за да говори за… единението. Радев обясни, че „наследените обществени разломи трябва да се преодоляват, а не да бъдат употребявани за злободневен политически бизнес“. Както и че „процесът ще е дълъг, ще срещне съпротивата на сили, които се хранят от разделението“. И между другото изтъкна: „Група общественици се обърнаха към мен с инициатива за национално единение.“ Като очевидно имаше предвид структурата, водена от историка Георги Марков, зад която мнозина видяха опит за оформяне на нещо като президентска партия. Седмици по-късно в лекция пред студенти от Пловдивския университет „Паисий Хилендарски“ на въпроса дали ще прави партия той отговори: „Ще подкрепя всяко политическо движение, което работи за възстановяването на демократическите принципи и модернизацията на България. Партия може да създавате вие, защото вие трябва да решавате вашето бъдеще. Днес то е в ръцете на партиите, за които вие трябва да прецените дали чуват вашите въпроси.“ И продължи с любимата на всеки български държавен глава тема „президентската република“: Дали е дошло времето ще проличи от това дали сегашната политическа класа, в рамките на сегашната конституция, решава проблемите на България; Ако тя е неспособна, отговорите може да се търсят и в конституционна промяна. Тя може да придобие различни форми, но те ще зависят от гражданите, т.е. от вас. Борисов не пропусна веднага да отговори на мотива за единението – в неподражаемия му маниер да имитира доброжелателност, докато явно дълбае под краката на противника си. А след това обясни, че не знае кои са интелектуалците, които предлагат на президента да е начело на такова единение, и изрази хипотезата, че сред тях е Нешка Робева, която винаги се включвала. С две ръце подкрепям желанието му за единение, но дайте пример, господин Радев. Не с обръщения и декларации. Аз съм с две ръце за единение и ако действително е искрен президентът и готов на всякакви разговори, компромиси, срещи по тази тема. Ще му козирувам като трети във властта, ако е искрен, заключи Борисов. След декларациите и призивите за единение Радев на няколко пъти нападна властта по различни поводи, а по случая „Валери Симеонов обижда майки на деца с увреждания“ лансира и хитова фраза „Безконтролната власт ражда цинизъм“. От ГЕРБ няколко пъти му отговаряха подобаващо. И т.н. Накрая в речта си пред студентите Радев реши да говори и за опростачването. Как ли се отразяват на този процес на опростачване изострените отношения между президент и премиер, в които доминират завоалирани или преки обиди, взаимните обвинения в лъжа, популизъм, лобизъм или корумпираност и неискреност в комплект с махленско мерене на силите и семпли нападки? -----", "date": "2018.12.30", "title": "Кой губи от голямото замеряне между президент и премиер"}
{"url": "http://clubz.bg/77713-protest_v_belgrad_vuchich_e_kradec", "text": "В събота сърбите отново протестираха срещу президента Александър Вучич и неговата управляваща Сръбска прогресивна партия (СПП) в центъра на Белград, съобщава Reuters. Хиляди са участвали в мирен протест в центъра на сръбската столица, скандирайки   Това е четвърти протест с искане за свобода на словото и да се спрат нападките срещу журналисти и политици от опозицията. Поддръжници на Алианс за Сърбия, опозиционна коалиция от 30 партии и организации, твърдят, че Вучич е автократ, а неговата партия е корумпирана, нещо, което нейните лидери отричат.  Сръбският президент Александър Вучич е заявил в събота пред проправителствената телевизия Studio B TV в Белград, че е готов да обсъди исканията на опозицията, съобщава Reuters. В интервю за медията той е заявил, че е “готов да види какво поражда недоволството на хората“. При влизане в сградата той е бил освиркан от група протестиращи, събрали се пред входа й, предаде \"Фокус\". По-рано Вучич заяви, че е готов да тества до колко партията му е популярна в извънредни избори, макар че Вук Еремич, бивш външен министър и лидер на малката Народна партия, която е част от управляващата коалиция, заяви, че опозицията ще бойкотира всякакви избори. ", "date": "2018.12.30", "title": "Протест в Белград: \"Вучич е крадец\""}
{"url": "http://clubz.bg/77716-glasuvaneto_v_bangladesh_priklyuchi_17_sa_ubitite_desetki_sa_raneni", "text": "Най-малко 17 души са убити днес в Бангладеш при свързано с изборите насилие, включително седем души от управляващата партия и петима от опозиционния съюз, предаде Ройтерс като се позова на говорител на полицията. Над 20 души са ранени, допълни говорителят Сохел Рана. По-рано Франс прес съобщи за 12 убити през деня в страната, където се произвеждат парламентарни избори след кампания, белязана от насилие и обвинения в репресии срещу хиляди активисти на опозицията. По данни на полицията, цитирани от АФП, трима души са убити от силите на реда, а още осем са загинали при различни сблъсъци между привърженици на управляващата партия \"Народна лига\" (\"Лига Авами\") и поддръжници на основната опозиционна сила - Националистическата партия на Бангладеш. Дванадесетият човек - полицейски помощник - е бил убит от симпатизанти на опозицията. Изборите, които се очаква да осигурят четвърти мандат на министър-председателката Шейх Хасина Вазед, приключиха в 16 часа местно време (10 ч. по Гринуич). Около 40 000 изборни секции започнаха работа в 8 часа местно време (2 ч. по Гринуич) при засилени мерки за сигурност. През седмиците на предизборната кампания имаше прояви на насилие и обвинения за репресии срещу опозиционни активисти. Тринадесет души бяха убити и хиляди ранени при сблъсъци между поддръжници на премиерката и активисти на националистическата партия (БНП), която бойкотира предишните избори през 2014 година.  И непосредствено преди началото на изборния ден днес е имало смъртни случаи. Един човек загина, след като полицията откри огън по симпатизанти на опозицията в южния град Башкали. Симпатизант на управляващата партия Народна лига беше пребит до смърт в окръг Рангамати, съобщава полицията. 600 000 членове на силите за сигурност ще гарантират спокойствието и ще предотвратяват инциденти при днешното гласуване, съобщи вчера пред АФП Рафикул Ислам, представител на избирателната комисия. Високоскоростните интернет услуги бяха спрени до полунощ днес, съобщи вчера представител на регулаторната комисия по телекомуникации, цитиран от Ройтерс. Целта е да се предотвратят слухове и пропаганда относно изборите, обясни той. Лидерът на Националистическата партия на Бангладеш, бившата премиерка Халеда Зия, е в затвора от февруари месец насам по обвинения в корупция. 74-годишната Зия определя обвиненията като политически мотивирани. Освен това членове на опозицията обвиняват властите за нападения и заплахи, на които са били подложени, за да се попречи на предизборната им кампания. Управляващата Народна лига обаче отхвърля всички подобни обвинения и разчита на икономическите си постижения. Годишният растеж в страната достигна 7,8 на сто за миналата година, в сравнение с 5,1 на сто през финансовата 2008-2009 година при идването на власт на сегашната премиерка. \"Ако всичко е честно и свободно, това ще бъде много решителна победа за позицията\", заяви вчера опозиционният лидер Камал Хосаин, бивш външен министър, в интервю за Асошиейтед прес.  ", "date": "2018.12.30", "title": "Гласуването в Бангладеш приключи, 17 са убитите, десетки са ранени"}
{"url": "http://clubz.bg/77456-kongo_pred_shans_za_pyrvo_mirno_predavane_na_vlastta", "text": "Изборите на 30 декември в ДР Конго може да доведат до първия мирен властови преход в бурната история на страната или до оспорване на резултатите, което от своя страна да доведе до насилие. За много конгоанци, от които право на глас имат 40 милиона, резултатът от изборите е предизвестен. Изборите за президент, парламент и местни органи на властта първоначално бяха насрочени за 23 декември, но избирателната комисия обяви, че ги отлага с една седмица поради унищожаването на хиляди машини за гласуване и избирателни бюлетини от пожар. Мбуя имаше предвид кандидата на управляващата партия Еманюел Рамазани Шадари, смятан от някои за пешка на президента Жозеф Кабила, който след 17 години на власт този път не можеше да се кандидатира отново. Кабила трябваше да се оттегли още през 2016 г., но отложи изборите с две години, което доведе до ожесточени улични протести, често пъти подкрепяни от влиятелната местна Католическа църква. Макар и на изборите да се явяват 21 кандидати, везните се наклониха в полза на Шадари, който има срещу себе си разединена опозиция, издигнала двама основни кандидати: Феликс Чисекеди и Мартен Фаюлу. И двамата заявиха, че не вярват изборите да са свободни и честни. Опозицията изрази безпокойство във връзка с новите машини за гласуване от Южна Корея, които според нея може да позволяват изборни измами. При пожар този месец, за който се предполага, че е умишлен, бяха унищожени хиляди машини, съхранявани в столичен склад. Това накара някои да се усъмнят дали изобщо ще има избори. Макар някои конгоанци да казаха, че това, което истински желаят, е скъсване със статуквото, говорителят на Шадари обеща кандидатът на управляващата партия да бъде точно като предшественика си. Алекс Вайнс, ръководител на програмата за Африка към лондонския мозъчен тръст \"Чатъм хаус\", каза, че има части на страната, където ще бъде трудно да се гарантират демократични избори. По улиците на Киншаса се организираха колоритни политически митинги, но държавните медии се съсредоточават върху тези на управляващата партия. Някои опозиционни митинги в провинцията бяха посрещнати с насилие и имаше няколко убити. След като през 1960 г. получава независимост от бруталния колониален господар Белгия, Конго преживява няколко политически метежа, убийства и преврата, довели до управлението на президента Мобуту Сесе Секо. След години на лошо управление Мобуту в крайна сметка е свален от власт през 1997 г. от Лоран Кабила, бащата на сегашния президент. Когато Кабила-старши беше убит през 2001 г., синът му пое управлението. В тази централноафриканска страна има най-различни въоръжени милиции, някои от които воюват по етнически разделителни линии, а други за доходоносните минерални ресурси на Конго. В Конго има богати залежи на мед, злато и диаманти, както и на кобалт и колтан, доста търсени полезни изкопаеми и използвани в редица продукти, включително смартфони и батерии за електромобили. Ползите от природните богатства обаче не стигат до най-бедните слоеве от населението и милиони конгоанци продължават да тънат в нищета. На страната липсва основна инфраструктура, а 77 процента от конгоанците живеят под прага на бедност според Световната банка. През последните няколко години имаше и гладна криза в района на Касай, където милиони хора страдаха от остър недостиг на храни и разселване заради въоръжен конфликт. Междувременно Източно Конго е обхванато от втората най-тежка епидемия на ебола в историята, в резултат на която досега има над 500 заразени. Въпреки безпокойството, че вирусът може да попречи на гласуването в региона, министерството на здравеопазването обеща, че вот в засегнатите от ебола райони ще има и отстоява, че властите правят така, че всички изборни секции да бъдат снабдени с хигиенни пособия. Муса, таксиметров шофьор в източния град Гома, изразява разочарование, когато го попитат за изборите. По думите му без значение дали ще отиде да гласува, кандидатът на управляващата партия пак ще спечели.", "date": "2018.12.30", "title": "Конго - пред шанс за първо мирно предаване на властта"}
{"url": "http://clubz.bg/77715-bylgariq_1984_kogato_snegyt_pochervenq_ot_kryv", "text": "Всеки от тях има своя лична история и драма – от онзи декември 1984, когато снегът в селата край Кърджали почервеня от кръв. Представяме ви три съдби на хора, свидетели на бруталния „възродителен процес“.  а в онези смутни дни била служителка в администрацията, пряко ангажирана с насилственото преименуване на българските турци. В нощта на 23-и срещу 24-и декември 1984 г. Бенковски бил обсаден от танкове и войска. Чиновниците от кметствата трябвало да се явят на работа посред нощ, за да проведат технически смяната на имената. Онези, които не се подчинявали на заповедта, трябвало да стоят с часове навън в зимния студ, а после ги изпращали в лагер. Тя не можела да си обърне езика и да назове някой свой съсед с новото му име, поради което и понесла наказания.  който е дошъл в кметския кабинет по личен въпрос, разказва своите преживявания от онези драматични дни: Въведен бил вечерен час, а за пътуване трябвало да се иска изрично разрешение от кметството. Според него, България е пострадала от всичко това: След 10 г. прекарани в Бурса съпрузите се върнали пак в Бенковски – заради въздуха на планината. За Мюмюн в България е най-хубаво, въпреки всичко преживяно преди години. В Могиляне товарен ЗИЛ блокирал пътя, но една голяма група от около 500 души не се подчинила на забраната да продължава похода си до кметството. Командирът на военното поделение начертал с тебешир бяла линия на асфалта – като граница, отвъд която не бива да се прекрачва, а войската започнала да стреля на месо. Там на място загинали двама души, имало и доста тежко ранени, народът се разбягал. Два куршума улучили краката му. В болницата той лежал 3 месеца и 17 дни, през това време при него идвали цивилни служители на ДС, разпитвали защо и накъде са тръгнали хората. Взели му паспорта, наложило се да си избира ново име – от Лютви бил прекръстен на „Люцкан“. През пролетта на 1989 г. му дали 24 часа срок да напусне страната. Цялото семейство тръгнало за Турция, но след 4 месеца, прекарани в Бурса, се завърнало. а скоро след това Тодор Живков паднал от власт.", "date": "2018.12.30", "title": "България, 1984: Когато снегът почервеня от кръв"}
{"url": "http://clubz.bg/77718-top_n%C2%A0sportni_sybitiq_za_2018_godina", "text": "Краят на декември е. Печката гори, ухае на мандарини, а вие сте облекли елека от баба ви, с който ви е срам да водите социален живот и затова го наричате „домашен“. Единственото нещо, което ви липсва в момента, е текст за спортните събития през почти изтърколилата се 2018 година. И чай. Е, не мога да ви помогна с чая, затова ще ви изчакам 4-5 минути да отидете да си направите. Тъкмо да си налея и аз. Искаше ми се това да бъде „Топ 10 на българските постижения в спорта за 2018 година“, но би било като да направим списък „Топ 10 костенурки нинджа“ или „Топ 10 на тримата мускетари“. И да запълним местата от 4-то/5-о нагоре с някои от приятелите ви, които не можете да победите на FIFA, и двама-трима от смелчаците, извадили кръста на Йордановден миналия януари. Въпреки това по-рано през седмицата видях Стефка Костадинова да се хвали по телевизията колко хубава в спортно отношение година изпращаме. Явно е много добра на FIFA.  Тъй че класацията надолу ще включва всякакви събития. Нека я наречем „Топ N спортни събития за 2018 година“, пък да видим докъде ще я докарам. Олимпийските игри ги отбелязвам от кумова срама. За трети пореден път изпращаме и посрещаме спортистите си по един и същи начин на зимна олимпиада - без медали. Отличията в Южна Корея обраха норвежци, германци, канадци и разни други нации. Едно е сигурно обаче - догодина ще спечелим точно толкова медали от олимпиади, колкото и уж признатите за спортни сили страни.   Швейцарецът сам си е събитие. През август навърши 37 години, което изобщо не го спря по пътя към 20-а титла от Големия шлем, завоювана в края на януари в Австралия. По-късно през годината Маестрото не успя да защити трофея от \"Уимбълдън\", но през 2019 г. ще се пробва отново да си го върне. Великият тенисист е като виното и като Гошо Петков и с течение на времето качеството му се повишава. Светът на тениса видя и завръщането на Новак Джокович, който доминираше всички в тура през втората половина на сезона и изпраща щастлив 2018-а с купите от \"Уимбълдън\" и US Open. Надал пък в познат стил прегази всичко на любимия си клей и за 11-и път стана шампион на \"Ролан Гарос\". Догодина тримата отново ще се борят за големите купи и най-вероятно отново ще си ги разпределят, а младите тенисити са горе-долу като новата вълна в рап музиката и (с малки изключения) не могат да се сравняват по никакви показатели с представителите на старата школа. Кристиано Роналдо и компания успяха да защитят титлата си отново, с което напрактика върнаха футбола през 70-те. По онова време за последно даден отбор успява да спечели Купата на европейските шампиони в 3 поредни години - тогава това правят последователно „Аякс“ (1971-1973 г.) и „Байерн“ Мюнхен (1974-1976 г.). По пътя си към титлата „белите\" отстраниха първенците на Франция (ПСЖ), Италия („Ювентус“) и Германия („Байерн“), а на финала победиха „Ливърпул“ и прибраха рекордна 13-а титла в най-престижната клубна надпревара в света. Турнирът ще се запомни и с двата гола със задна ножица, които футболистите на Кралския клуб отбелязаха. Първо, Роналдо го направи в Торино срещу „Ювентус“ и явно толкова му хареса да вкарва на този стадион, че през лятото премина в състава на „Старата госпожа“. А във финала на Шампионската лига и Гарет Бейл се отчете с уникално изпълнение и напрактика уби всякакви надежди на ливърпулци да триумфират. На „Реал“ помогна и тогавашният вратар на англичаните Лорис Кариус, който подари останалите два гола за крайното 3:1. В момента Кариус яде баклава и решава лесно судоку в Турция, но футболът му все още не се получава добре. Питайте някой фен на „Бешикташ“. Само дето по пътя от Москва към Лондон му бе устроена засада в Загреб, ръководена от генерал Лука Модрич, но за него след малко. Казано с други думи - това бе най-успешното за Англия световно първенство от 1990 г. насам, когато „Трите лъва“ отново завършиха на 4-то място. Ако бях англичанин, след подобно класиране щях да тичам гол в Кройдън и да слушам дъбстеп. Макар че това едва ли щеше да ме отличи много от живеещите в споменатия квартал местни, което не следят футбол. Та, Мондиал 2018 в Русия ни предложи доста изненади, но в крайна сметка шампионът беше очакван. Суперотборът на Франция премина с досада през груповата фаза, а в елиминациите не остави съмнение в превъзходството си. По пътя към златния трофей „петлите“ надделяха над Аржентина, Уругвай, Белгия и Хърватия. В процеса звездата на Килиън Мбапе изгря в пълна сила, а пазарната му цена набъбна толкова, че вече може да погаси външния ни дълг. Дори да не добавим никакви детайли към горното събитие, то пак щеше да заслужава мястото си в годишния обзор. Но името на Лука Модрич заслужава да бъде споменато. Затова и го правя за втори път само в рамките на този текст. Хърватинът е важна част в отбора на „Реал“ (Мадрид), с който отново спечели Шампионската лига, а усилията му на Мондиала изведоха родината му до знаменито второ място. В сякаш паралелен свят   формата на Валери Божинов се подобрява с всеки изминал мач, а головете му с екипа на „Ботев“ (Враца) през есента заваляха като екваториален дъжд. Така че нека стискаме палци догодина сред номинираните за \"Златната топка\" отново да имаме наш представител. Подобно на Федерер, той сам си е събитие. За него 2018-а е специална година. Георги Петков спечели Купата на България със „Славия“, след като във финала спаси общо 3 дузпи - 1 в редовното време и още 2 след края на 120-те минути. Напрактика сам печели купата срещи бившия си отбор „Левски“. През есента Георги Петков получи повиквателна за националния отбор след пауза от 9 години и игра пълни 90 минути срещу Кипър и Словения. Георги Петков има и сериозен шанс да стане футболист №1 на България за 2018 г., но дори и да не стане, 100% ще завърши в тройката, редом до Тодор Неделев и Кирил Десподов, който могат да му бъдат деца. Освен всичко това Георги Петков е на 42 години. Представете си сега следната алтернатива, ако най-хубавият автомобил, произведен до ден-днешен в България, е от 1976 г. Усещането за ретро лукс би било неповторимо, но какъв сигнал би дало това на останалия свят, който вече е вперил поглед към космоса. В този ред на мисли, ако Георги Петков бъде избран за футболист на България, бих се зарадвал за него, но и бих се понатъжил в същото време. Все едно да изям 14 парчета торта наведнъж - първоначално си казвам #HUBAVOE, но започне ли да се усеща послевкусът на депресия, отчаянието е непреодолимо. Чаят ми свърши, което предопределя и края на текста. Получиха се 6 неща дотук в класацията, но „Топ 6 събития на годината“ звучи някак неловко, затова нека си я наричаме „Топ N“. Толкова за тази година. Пожелавам ви специална като Жозе Моуриньо 2019-а, но без да ви уволняват. Не дръжте приятелите си само в социалните мрежи, грижете се за здравето си и се обичайте. Останалото е само фон. „Генерация Z“ – с подкрепата на „Америка за България“", "date": "2018.12.30", "title": "Топ N спортни събития за 2018 година"}
{"url": "http://clubz.bg/77710-fojerverkite_vse_po_populqrni_no_i_vredni_za_vyzduha", "text": "Българинът дава все по-вече пари за фоейерверки. Това съобщи БГНЕС, като цитира разговор с търговец на пиротехника. Отбелязването на Нова година е основен повод за купуване на фоейрверки. Търговците на пиротехника предлагат всякакви варианти за хубава заря - от 5 лева до без горна граница. Хората харчат между 200 и 500 лв. - както по повод Нова година, така и по други поводи. Понякога няколко семейства се събират и си поделят разходите. Фойерверките се делят на класове – има категория 1, 2, 3, които са разрешените от закона за любители. Над тези - четвърта категория, те вече са само за професионалисти.  От разрешените за любители удачен вариант за мащабна заря са пиробатериите. Пиробатерията трябва да се постави според инструкцията, със стрелката, която обозначава посоката, от която се изстрелват изстрелите, нагоре, да не се надвесвате над нея когато я палите и когато става дума за малко изделие да го укрепите внимателно с камъни от страни. Тази година например са доста популярни 100-изтреловите пиробатериите. Цените им са от 50 до 80-100 лв. Същевременно Германската Федерална агенция за защита на околната среда призова хората да се откажат от фойерверките в новогодишната вечер, тъй като те замърсяват въздуха с фини прахови частици, информира ДПА. цитирана от БТА. Според изчисленията на агенцията около 4500 тона фин прах се издигат във въздуха над Германия в новогодишната нощ.  Делхи потъна в смог заради фойерверки (СНИМКИ) Ако използвате по-малко фойерверки в нощта на Нова година, или изобщо се откажете от тях, можете да помогнете за намаляване на замърсяването с фини прахови частици. Това е от полза за здравето ви и намалява отпадъците по пътищата и в околната среда, допълва тя.  Твърдите частици се образуват в процеса на горене. Те могат да достигнат белите дробове и да влязат в кръвообращението, да причинят възпаления на дихателните пътища, тромбози и сърдечни заболявания.  Опитът сочи, че високи нива на твърди частици в новогодишната нощ се измерват в градове като Берлин, Мюнхен и Хамбург. Пускането на фойерверки е популярна традиция в Германия. Миналата година германците са купили фойерверки за около 137 млн. евро, според германската Асоциация на пиротехническия сектор.", "date": "2018.12.30", "title": "Фойерверките все по-популярни. Но и вредни за въздуха"}
