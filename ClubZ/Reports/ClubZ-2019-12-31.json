{"url": "https://clubz.bg/92389-strelecyt_ot_cyrkvata_v_teksas_q_e_poseshtaval_i_predi", "text": "Мъжът, който откри огън, уби двама души и бе застрелян в църква в американския щат Тексас, е посещавал няколко пъти църквата тази година. Давали са му храна, но той поискал пари и когато получил отказ, се ядосал, разказа свещеникът на религиозната общност, предаде БТА. В неделя по време на служба 43-годишният Кийт Томас Кинунън, влезе с пушка в църква в градчето Уайт Сетълмент, откри огън и уби двама души. Нападателят бе застрелян от двама енориаши, които били от охранителния екип на църквата. Очевидци казаха, че нападателят бил с перука, изкуствена брада, шапка и дълго палто. Затова привлякъл вниманието на екипа за сигурност. Енориаши убиха мъж, прострелял двама души в църква в Тексас По-късно, след като видял снимка на стрелеца без дегизировката, свещеник Брит Фармър разказа за вестник \"Крисчън кроникъл\", че е разпознал мъжа. Той бил идвал и преди в църквата, получавал храна, но веднъж поискал пари и се ядосал, когато му отказали. Мотивите му още не са ясни. Случилото се в тексаската църква - ликвидирането на нападателя от въоръжени енориаши, бе използвано като аргумент в подкрепа на схващането, че носенето на законно притежавано оръжие може да предотврати по-големи трагедии. Президентът Доналд Тръмп подчерта в Twitter ролята, която са изиграли двамата въоръжени енориаши, които са спрели стрелеца, и написа, че изказва голяма благодарност.", "date": "2019.12.31", "title": "Стрелецът от църквата в Тексас я е посещавал и преди"}
{"url": "https://clubz.bg/92390-%E2%80%9Ebulgargaz%E2%80%9C_spestqvame_81_mln_leva_ot_nova_tochka_na_dostavka_na_priroden_gaz", "text": "\"Булгаргаз\" и руската \"Газпром експорт\" сключиха допълнително споразумение към Договора за доставка на природен газ от 15 ноември 2012 г., съобщи българската компания, цитирана от Нова тв. С подписването на допълнението от утре, 1 януари, се променя пунктът на доставка - от \"Исакча\" и \"Негру-Вода\" на \"Странджа 2/Малкочлар\". Постигнатите договорености са в интерес на \"Булгаргаз\" ЕАД и на потребителите на природен газ в страната. Финансовите ползи от смяната на пункта на доставка се оценяват в приблизителен размер на 81 млн. лева, се казва в съобщението на българската компания. Фандъкова обвини държавната \"Булгаргаз\" в рекет срещу общинската \"Топлофикация\" Икономията се дължи на отпадането на разходите за достъп и пренос през територията на Румъния в приблизителен размер на 76 млн. лева. В допълнение \"Булгаргаз\" ЕАД ще спести 4,6 млн. лева от по-ниските такси от новия пункт за получаване на природен газ. Част от икономията е отразена в предложеното намаление на цената на природния газ за първото тримесечие на 2020 г., пише в съобщението. \"Булгаргаз\" ЕАД продължава преговорите с \"Газпром експорт\" за намаление на доставната цена на природния газ за страната, пише в съобщението. Българската страна настоява доставната цена да отразява развитието на цените на ликвидните континентални газови хъбове и действащите гранични цени за Германия, Франция и Италия. Руският газ за България заобикаля Украйна - с доставки през Турция Интересът на двете страни предполага преговорите да бъдат финализирани в най-кратък срок в началото на 2020 г., допълват от \"Булгаргаз\". Руският газ за България заобикаля Украйна - с доставки през Турция", "date": "2019.12.31", "title": "„Булгаргаз“: Спестяваме 81 млн. лева от нова точка на доставка на природен газ"}
{"url": "https://clubz.bg/92388-poharchihme_nad_400_mln_leva_po_praznicite", "text": "Над 400 млн. лева сме похарчили за празниците, отчитат от Националната агенция за приходите, предаде бТВ. През декември разходите на домакинствата значително са нараснали заради подаръците. Първоначалните анализи на приходната агенция показват, че сме похарчили 409 млн. лева. Сумата е засечена между дните 22 и 29 декември. Най-ужасните коледни подаръци Купували са се автомобили, като са се взимали наличните коли, а не са се чакали поръчки. Една от причините са и празничните оферти в края на годината. През декември тразиционно българинът купува и много техника. Включително скъпи уреди като прахосмукачка-робот, която може да струва няколко хиляди лева. Също така: смарт часовници, дронове, електрически тротинетки, скъпи домакински уреди и др.", "date": "2019.12.31", "title": "Похарчихме над 400 млн. лева по празниците"}
{"url": "https://clubz.bg/92385-gradskiqt_transport_v_sofiq_tazi_nosht", "text": " Ако през новогодишната нощ сте в София и ви се наложи да се придвижвате, използвайки градския транспорт, ето информацията предоставена от Столичната община за движението на трамваи, тролеи, автобуси и метро. С цел осигуряване на транспортното обслужване на столичани  и гостите на София  през новогодишната нощ част от общестевния транспорт ще се движи и през нощта, припомнят от кметството. На 31.12.2019 г. срещу 01.01.2020 г. ще се движат  през нощта трамвайте обслужващи линии  5, 7,8,12, 18, 20,22,тролейбуси номера 1, 2, 4, както  автобусите от линии 83, 102, 85, 285 и 310, 213. На 31.12.2019 г. срещу 01.01.2020 г. се организира нощно движение както следва: трамвайна линия № 5 – 2 коли на интервал 31 минути; трамвайна линия № 7 – 2 коли на интервал 37 минути; трамвайна линия № 8 – 2 коли на интервал 41 минути; трамвайна линия № 12 – 2 коли на интервал 46 минути;   трамвайна линия № 18 - 2 коли на интервал 29 минути; трамвайна линия  № 20 – 2 коли на интервал 49 минути; трамвайна линия № 22 – 2 коли на интервал 50 минути.   тролейбусна линия № 1 – 2 коли на интервал 50 минути; тролейбусна линия № 2 – 2 коли на интервал 46 минути; тролейбусна линия № 4 – 2 коли на интервал 48/49 минути; тролейбусна линия № 9 – 2 коли на интервал 34 минути.   автобусна линия № 83 – 3 коли на интервал 45 минути; автобусна линия № 85 – 1 кола на интервал  79 минути; автобусна линия № 102 – 2 коли на интервал 65 минути; автобусна линия № 213 – 2 коли на интервал 50 минути; автобусна линия № 285 – 1 кола на интервал 79 минути; автобусна линия № 310 – 2 коли на интервал 35 минути.   На 01.01.2020 г. (нощта на 31.12.2019 г. срещу 01.01.2020 год.)  : ще се движат по променени марщрути както следва: - двупосочна за прекачване с кодове 6435, 6436, 6455 и 6468 „Площад Княз Александър I”; - с код  6457 „Ул. Париж”;- с код  6456 „Ул. 6-ти септември”. - двупосочна за прекачване с кодове 6435, 6436, 6455 и 6468 „Площад Княз Александър I”; - с код  6457 „Ул. Париж”;- с код  6456 „Ул. 6-ти септември”. - двупосочна за прекачване с кодове 6435, 6436, 6455 и 6468 „Площад Княз Александър I”; - с код  6457 „Ул. Париж”;  с код  6456 „Ул. 6-ти септември” - двупосочна с кодове 6439 и 6440 „Площад Св. Александър Невски”;  с код 1241 „Площад Паметник Левски”; с код 2012 „Ул. Кракра”. - двупосочна за прекачване с кодове 6435, 6436, 6455 и 6468 „Площад Княз Александър I”;  с код  6457 „Ул. Париж”; с код  6456 „Ул. 6-ти септември”; двупосочна с кодове 6439 и 6440 „Площад Св. Александър Невски“. в променените участъци на маршрутите и на временна двупосочна спирка за прекачване на бул. „Княз Александър Дондуков” при ул. „Сердика”. През нощта на  31.12.2019 г. срещу 01.01.2020 г. ще работи и столичното метро като интервалите на движение ще бъдат както следва :", "date": "2019.12.31", "title": "Градският транспорт в София тази нощ"}
{"url": "https://clubz.bg/92368-zashto_trqbva_da_ni_puka_s_kakvo_hranim_mozyka_si", "text": "Пълноценното хранене е ключово за поддържането на добро здравословно състояние и за постигането на целите, които си поставяме. То обаче е само една част от пъзела, тъй като енергията и настроението ни зависят както от храната, която слагаме в устата си, така и от информацията, която допускаме в главите си. Затова би било добре за всички ни, ако през 2020 г. съумеем да положим основите на един по-здравословен прием на информация. За целта се налага да обърнем внимание на количеството и качеството на информацията, която консумираме, както и на начина, по който я консумираме. Противно на разпространеното мнение, че човек може да извършва множество дейности едновременно, мозъкът ни има ограничен капацитет за обработка на информация. Колкото и да жадуваме да можем по едно и също време да четем документи, да пишем имейли, да подреждаме работното си място, да говорим по Skype и да планираме следващата си ваканция, няма как да правим всичко това наведнъж – или поне не ефективно. Просто рано или късно мозъкът ни забива, неспособен да обработи всички тези данни. Тъй като смартфонът ни редовно ни известява за съобщения в Messenger, Instagram, WhatsApp, Viber и други мобилни приложения за комуникация и ни държи в непосредствена близост до социални мрежи, новинарски сайтове, онлайн магазини и платформи, където можем да гледаме хиляди филми и сериали, това забиване може да прерасне в умствено затлачване, изразяващо се в хронична умора, загуба на интерес към любими занимания и усещане за хаос и безсмислие. Въпреки че е огромно предизвикателство само по себе си, безпрецедентното количество информация, до което имаме достъп, не е единственият ни проблем, отбелязва  , изследовател на философски и етични въпроси, свързани с технологиите. В книгата си   той изтъква още един важен аспект на съвременната информационна среда: безпрецедентната скорост на информационния поток. За да обясни какво има предвид, Уилямс дава за пример „Тетрис“ – любимата на милиони деца видеоигра, при която играчът завърта, подрежда и разчиства блокчета в различни конфигурации, които се спускат от небето с нарастваща скорост. С увеличаването на скоростта времето за реакция намалява, докато в един момент на практика изчезва и играчът губи заради неспособността си да контролира движението на блокчетата. По сходен начин, обяснява Уилямс, в контекста на информационно пренасищане ние сме изправени пред риска да изгубим контрол над способността си да владеем и насочваме вниманието си. Чудите се защо трябва да се доверявате на съвременен философ, който може би чувате за първи път? Ами защото преди да се насочи към науката и да придобие докторска степен от Оксфордския университет, Джеймс Уилямс прекарва над 10 години в Google. Там той получава Наградата на основателя (най-високото признание в компанията) за работата си по рекламирането в търсачката и стига до извода, че технологичният сектор по-скоро произвежда (все по-склонни към разсейване) потребители, отколкото продукти. Именно затова той избира да поеме в различна посока. А сега нека се замислим за случващото се около нас. Има ли начин да не сме объркани, безпомощни и обезнадеждени, когато нонстоп научаваме за промяната на съществуващи или приемането на нови закони, за назначаването на едни министри и оставките на други, за поредния протест, съпътстван от пореден контрапротест, за корупционни скандали, за телефонни измами, за кражби, за убийства, за изнасилвания, за катастрофи, за дупки по пътищата? И това е само в България. Ами какво правим с новините от останалата част на света? Новини за терористични нападения, за икономически кризи, за бежански кризи, за климатичните промени, за поредното отлагане на излизането на Великобритания от ЕС, за думите и действията на Тръмп, Путин, Ердоган или Орбан... Колкото и да сме устойчиви психически, ако не спазваме здравословна информационна диета, рискуваме да се удавим в океана от новини, имена и числа, в който плуваме. И не, решението не е да избягваме новините изцяло, а да ги следим разумно и в контекст. Повечето от нас вероятно ще се съгласят с прочутата максима, която гласи, че знанието е сила. Макар и правдоподобна като цяло, тя лесно може да ни подведе, като ни подтикне да смятаме, че знанията ни нарастват правопропорционално на количеството информация, с която разполагаме. Истината е, че повече информация невинаги означава повече знания. Първата причина е фактът, че в прекомерни дози информацията, до която имаме достъп, може да подкопае способността ни да разсъждаваме и да анализираме. А като не мислим, няма как да придобиваме нови знания. Втората причина е, че качеството на информацията, която потребяваме, е много по-важно от нейното количество. Днес ние имаме физическата възможност да черпим информация от милиони източници, но това не означава автоматично, че сме по-добре информирани от предците ни. Продължаващото разпространяване на фалшиви и/или подвеждащи новини, псевдонаучни твърдения и конспирации доказва точно обратното. В книгата си   израелският историк и университетски преподавател   прави любопитно разграничение между източниците на власт в древния свят и в съвременния свят. Ако в древността да имаш власт е означавало да имаш достъп до информация, пише той, днес да имаш власт означава да знаеш какво да игнорираш. Качеството на информацията, която консумираме, влияе на качеството ни на живот главно по два начина. От една страна, за да се усъвършенстваме в личен и професионален план и за да можем да си изграждаме мнение по различни въпроси, ние трябва да се информираме за случващото се около нас. Когато обаче медиите ни заливат преобладаващо с новини за събития, които създават усещане за надвиснал апокалипсис, ние започваме да се страхуваме, а страхът ни лесно може да ни изпрати в обятията на стреса и апатията. Най-големият грях на българските медии В книгата си   покойният шведски лекар и учен Ханс Рослинг припомня, че всичко, от което се нуждаем за оцеляването си, има оптимална доза на прием и може да е смъртоносно, ако се приема в прекомерни количества. По същата логика, пише той, новините за драматични събития вероятно също имат оптимална доза на прием. Тоест, прекомерната и редовна консумация на драматични новини, често сервирани на малки порции и извадени от контекст, може да има сериозни последици за психическото и физическото ни състояние. От друга страна, както вече стана дума, днес ние сме буквално на един смартфон, таблет или компютър разстояние от милиони източници на развлечение – на български и други езици. Филми, сериали, телевизионни и радиопредавания, влогове, подкасти, спортни състезания, концерти – същинска шведска маса с развлекателни програми, които се борят за вниманието ни. През годините това изобилие се допълва от телевизионни (не)риалити формати за бигбрадъри, фермери, готвачи, кандидат-младоженци и всякакви други жадни за слава и пари мъже и жени, които понякога са придружавани от коментарни предавания, в които „експерти“ анализират случващото се в съответния формат, сякаш от него зависи бъдещето на човечеството. Отгоре на това имаме жълтокафяви „медии“, които немалко хора използват като източник на развлечение (или новини), независимо че те произвеждат всичко друго, но не и обогатяващо съдържание. Разбира се, от време на време всеки има нужда да разпусне, да не говорим, че сред тези развлекателни програми има и ценни находки, особено при подкастите и сериалите, но за да ги открием, се нуждаем от информационна и медийна грамотност. В противен случай рискуваме да пропиляваме по няколко часа дневно в консумирането на висококалорично съдържание и обсъждането му с приятели, което води до „затлъстяване“ на мозъка ни. Това плъзгане по течението със сигурност не е предпоставка за задълбочени дискусии по теми от обществен интерес като здравеопазване, образование и правосъдие, защото, както знаят програмистите, захранвана с отпадъци, една система неизменно генерира отпадъци. През последното десетилетие ежедневието ни се ускори драматично. Каквото и да имаме, каквото и да правим, каквото и да постигаме, продължаваме да искаме повече – възможно най-бързо. Дотолкова свикнахме да бързаме, че преминаваме през голяма част от деня на автопилот, мечтаейки в денонощието да имаше повече от 24 часа. Резултатът: постоянно сме заети, но рядко се замисляме за смисъла от заетостта ни. Нищо чудно, че в очите на мнозина четенето на книги се е превърнало в лукс, който – по думите им – не могат да си позволят поради липса на време. Нищо чудно, че на пазара се появиха мобилни приложения, които обобщават основните послания на нехудожествени книги в рамките на 10-15 минути. Нищо чудно, че гледаме сутрешни блокове, в които едни и същи „всичколози“ рецитират едни и същи монолози, без да се запитаме дали тези програми ни обогатяват и ако да, как точно. Нищо чудно, че предпочитаме кратките и лесносмилаеми публикации в социалните мрежи пред обширните статии и репортажи в медии, които анализират комплексни теми и търсят решения на предизвикателствата, пред които сме изправени. Нищо чудно, че начинът ни на консумиране на информация онлайн е вдъхновил вицове като онзи, според който най-доброто място да скриеш труп е на втора страница в Google. Балансираната информационна диета се основава на оптимален прием на достоверна информация, която ни обогатява като личности и професионалисти. За да извлечем обаче максимума от нея и за да избегнем вредите от съдържанието, което ни дава единствено празни калории, трябва да се научим да четем, слушаме и гледаме осъзнато и критично. Да изключим автоматичните скорости, да направляваме живота си с мисъл и да поставяме под въпрос навиците си, като си задаваме въпроси. Защо чета/слушам/гледам това, което чета/слушам/гледам? По какъв начин ме обогатява тази информация? По какъв начин ми вреди или пречи? Има ли как да използвам това време по-пълноценно, като консумирам по-качествена информация, грижа се за здравето си или общувам с близки и приятели? Философът Джеймс Уилямс обобщава прекрасно положението, в което се намираме: „Генерация Z“ – с подкрепата на „Америка за България“ „Генерация Z“ – с подкрепата на „Америка за България“", "date": "2019.12.31", "title": "Защо трябва да ни пука с какво храним мозъка си"}
{"url": "https://clubz.bg/92370-trusyt_kraj_samokov_%E2%80%93_v_naj_zdravite_skali_v_bylgariq", "text": "Няма пострадали хора и материални щети след труса, разлюлял района на Самоков в понеделник. Магнитудът на земетресението е бил 4,3 по скалата на Рихтер по официални данни на БАН, предаде Нова тв. Епицентърът е бил под връх Мусала, и съответно най-силно е усетено в Самоков в 20,01 часа. Земетресение в Югозападна България, усетено в София и Благоевград Предишната вечер (неделя) в 19,36 часа имаше друг трус - от 3,3 по Рихтер, регистриран близо до Банско. Епицентърът е на 6 километра северно от Разлог. По думите му то не е било силно, за да има някакъв ефект върху хората. Странен бил и тътенът, който са чули хората, но такъв имало обикновено, когато трусовете са в скали. Звукът бил ефект от „счупването“ им, обясни сеизмологът. Другото странно било, че няма афтършокове, но понякога природата ни изненадвала. Той даде пример със земетресение с магнитуд 5 в Хасково преди двайсетина години, когато имало един единствен трус и нищо преди или след него. На въпрос какво означават две поредни земетресения в един и същи район, проф. Рангелов обясни, че активизация всъщност има от началото на декември. Изглеждало сякаш „активността мигрира малко на север“, от по-дълбоките към по-плитките слоеве на земната кора, което било нормално в такава ситуация. Земетресенията обаче няма да се преместват много на север, обясни Рангелов. Причината е точно в аргумента му за най-здравите скали, където досега са трусовете. Там сериозни разломи нямало. Разломът е в района на Крупник и Кресна. Сеизмологът припомни, че в района на Крупник през 1904 г. е било най-силното земетресение в континентална Европа – 7,8 по Рихтер. Той успокои, че сеизмолозите следят цялата обстановка на територията на страната. Предупреждения обаче няма как да се направят, защото дори при активност не се знаело дали е тревожна. Според него е вярно, че на територията на страната няма големи земетресения през последните години. От 1928 г. например у нас не е имало земетресение с магнитуд над 6 по Рихтер. За радост в България не се наблюдава цикличност при активизацията на трусовете. У нас сеизмичността била особен тип – вътрешно-континентална. В момента се разработвала широка концепция за земетръсната безопасност на София. По този повод се оказало, че столицата и други големи градове като Пловдив, Варна и Русе се намирали в „доста лоши грунтови условия“, т.е. слаби трусове се усещат по-силно отколкото на други места. Става въпрос за природни дадености – основите на София например лежат върху утайки от езеро. И тъй като върху това няма как да се повлияе, просто сградите трябва да се строят по-здраво, обясни сеизмологът. Сградите се строяли така, че да не получават конструктивни повреди и при земетресения от 9-а степен.", "date": "2019.12.31", "title": "Трусът край Самоков – в най-здравите скали в България"}
{"url": "https://clubz.bg/92371-ukrajna_potvyrdi_che_ima_sporazumenie_za_sporovete_s_%E2%80%9Egazprom%E2%80%9C", "text": "\"Нафтогаз Украйна\" потвърди, че е подписала с \"Газпром\" споразумение за уреждане на съдебните спорове, предаде ТАСС, като се позова на изпълнителния директор на компанията Юрий Витренко. \"Газпром\" изплати на Украйна $2,9 млрд. по решението на международен арбитраж Договоренността за организацията на транзита на руски природен газ през територията на Украйна предполага принципа \"транзитирай или плащай\" (ship or pay), каза още Витренко. И уточни, че документът е бил подписан дистанционно - самият той поставил подписа си във Виена вчера следобед, а шефът на \"Газпром\" Алексей Милер - вечерта в Санкт Петербург. Представителят на \"Нафтогаз\" потвърди, че документът е подписан на базата на \"европейските правила\" за транзита на газ, а самата компания се явява \"организатор на транзита\" през Украйна. Руският газ за България заобикаля Украйна - с доставки през Турция По думите му договоренността предвижда \"гарантирани обеми\" на доставките на газ за транзита (65 млрд куб. м през 2020 и по 40 млрд куб. м през 2021-2024 г.) При това остава опцията за допълнителни обеми на транзиа \"с по-голяма гъвкавост на резервиране, които ще се плащат по по-висока тарифа\". Витренко потвърди също, че страните са подписали споразумение за уреждане на съдебните спорове, което предвижда \"оттегляне на всички текущи искове и жалби от двете страни\" в съдебни инстанции. Заместник-председателят на Еврокомисията, бившият комисар за енергийния съюз Марош Шефчович, който продължава да отговаря за въпроса за транзита на руски газ за Европа през Украйна, приветства подписването на договора. На 19 декември стана известно, че е постигнато принципно съгласие за газа между Русия, Украйна и ЕС в резултат от преговори в Берлин. На 27 декември Шефчович подписа писмо, потвърждаващо готовността на украинската газопреносна система да работи в съответствие със законодателството на ЕС, припомня ТАСС. Руският газ за България заобикаля Украйна - с доставки през Турция", "date": "2019.12.31", "title": "Украйна потвърди, че има споразумение за споровете с „Газпром“"}
{"url": "https://clubz.bg/92386-v_godinata_na%C2%A0ujdurmata_shpionite_i_analizatora", "text": " – така по аналогия с по-стария „Ала, Ваньо“ стана известен скандалът, свързан с ремонта на Ларгото в столицата, в който беше замесено името на министъра на културата Боил Банов. Всичко тръгна като обявено „разследване“ на Елена Йончева още като депутатка от БСП за уличаващи аудиозаписи на Банов. Спецпрокуратурата обаче отказа да образува досъдебно производство. „Ало, Банов съм“ започна около месец преди евроизборите, но се оказа с неголям потенциал за по-сериозно влияние върху резултатите от тях. В края на годината БСП опита да активизира скандала, като поиска отново оставката на Банов заради решение на  Върховния касационен съд, според което Министерството на културата не може да поиска неустойка от изпълнителите на ремонта на Ларгото заради пропуснати срокове. Министърът избухна в ефир и даде да се разбере, че става дума за приятелски огън, а от соцпартията са само „пощенски кутии“. „Знам кой си“, обърна се Банов към неназования, но подозиран Кой в стил „Знам какво направи миналото лято“.  –  2019 г. даде нов смисъл на това доста поизтъркано понятие, с което вече се кичи кой ли не. Но един е баш анализаторът на годината, която си отива. Доскорошният сив кардинал, дясна ръка на Борисов и партиен везир трябваше да се раздели с поста си заради „Апартаментгейт“. Кръгът в някакъв смисъл се затвори – от шестте апартамента на тъща му преди 10-ина години с натрупвания до купеното евтино луксозно жилище – и развръзката (дългоочаквана и предсказвана) настъпи. Цветанов обаче изглеждаше добре подготвен и обмислил кариерното си развитие като анализатор. Той не направи обичайната грешка на отлюспените бивши силни – да си спретне партия. Вместо това изгря с център, с претенция за български тинк-танк, с демонстрирани връзки със САЩ. Така сега Цветанов анализира това (и онова). Като не пропуска да критикува управлението на бившата си партия. Поведение, което беше определено от мнозина като „подмолна война“ срещу Бойко Борисов. А лидерът на ГЕРБ коментира: „Цветанов говори глупости, не му прави чест.“ – тежък  скандал за имотите на властта, довел до серия от оставки, сред тях и на Цветан Цветанов. Скандалът избухна през май от разкрития на „Свободна Европа“ и сигнали на „Боец“ до прокуратурата за купуването на евтини луксозни жилища от фирмата „Артекс“ от хора във властта. Започна се с разкритието, че зам.-председателят на ГЕРБ Цветан Цветанов е заменил два апартамента и доплатил 100 хил. лв., за да придобие луксозно жилище с частен асансьор в сграда на ул. „Латинка“. Скоро стана ясно, че той съвсем не е единствен. С имоти на нереално ниски цени се оказа, че са се сдобили правосъдната министърка Цецка Цачева, депутатът от ГЕРБ Вежди Рашидов, зам. спортната министърка Ваня Колева. Синът на шефа на Националната следствена служба Борислав Сарафов е напазарувал апартаменти за 500 000 лв., въпреки че е само на 21 години и е студент без никакъв трудов стаж и доходи. После на вниманието на прокуратурата попаднаха още имоти на депутата от БСП Валери Жаблянов и на фирми, свързани с лидера на НФСБ Валери Симеонов, обсъждаше се и терасата на вицепремиера Красимир Каракачанов, както и имотни придобивки на министърката на туризма Николина Ангелкова. Към тях бе направен опит да бъде включен и председателят на ВКС Лозан Панов за имоти, придобити от съпругата му преди техния брак. Целият шум приключи с няколко оставки – сред тях на Цачева, на Колева и на Цветанов, макар и по-късно. „Апартаментгейт“ остана като един от най-сериозните скандали, свързани с ГЕРБ, и се превърна в символ на злоупотребата с власт.  – съоръжение за улеснено придвижване във вертикална посока – нагоре или надолу. Допълнителен смисъл – израз на властова самозабрава, но и средство за бързо изпадане от политическото пространство. Произход: важен и силно дразнещ колективното въображение детайл в жилищния казус на Цветан Цветанов беше неговият персонален анансьор. – барбекюто е елемент, толкова значим, колкото асансьорът или терасата. Особено когато е незаконно издигнато. Барбекюто въобще е интересен елемент от битието на управляващия елит. А разрушаването му – път към още по-голям личен просперитет. Справка – барбекюто на почетния лидер на ДПС Ахмед Доган. Той се раздели с него, но по-късно разцъфтя като собственик на скромен (или не толкова скромен) ТЕЦ-Варна, както и към него на пристанище „ТЕЦ Езерово“. Така че като губиш барбекю, не знаеш какво печелиш, но все е за добро...  – ябълката на раздора между синдикати, работодатели и държава. Една от най-спорните социални теми се появи към края на годината с опит да се прокара предложение първият ден от болничните да не се плаща. Според финансовия министър Владислав Горанов и работодателските организации така щяла да се озапти склонността към измами с кратките болнични и да се спестят пари. Всеобщото недоволство обаче доведе до предсказуем завършек – Борисов се намеси, за да обяви, че мярката се отлага. Засега. Предполагаемите протести бяха предотвратени.  – съществ. собств. име. Представител на гражданската платформа „Спаси София“. Бонев се оказа изненадата на местните избори в столицата. А също и звезда, и разочарование. Независимият кандидат събра солиден вот, а за него като общински съветник (без собствена листа) гласуваха над 10 на сто от софиянци. Поведението му беше коментирано на различни нива – какво би било, ако той беше кандидат и на „Демократична България“. Как с липсата си на собствена листа е подпомогнал ГЕРБ и „патриотите“ да имат мнозинство в общинския съвет на София. И последно с гласуването си за председател на СОС, предполагаемо в полза на кандидата на ГЕРБ Елен Герджиков, разочарова още със старта на кариерното си развитие като общински съветник. Още с първите си действия като общинар младият граждански активист се превърна в силно коментирана и спорна личност. Името му може да се използва и като нарицателно – борисбоневщина, с което ще се обозначава склонност към мимикрия и политическа непоследователност, маскирана с много претенции. – това забравено словосъчетание се актуализира с пълна сила като езикова и практическа употреба дни след местните избори. И се превърна в следизборна „радост“ за много градове. 315 хил. души са засегнати към края на годината от воден режим, съобщиха от регионалното министерство през ноември. Най-тежко се оказа положението в Перник, където от месеци е било ясно, че трябва да се вземат мерки за язовир „Студена“, но това не се е случило. За да се окаже в деня след местните избори огромен проблем. По „случайност“ това стана, след като кметицата от ГЕРБ загуби мястото си, изместена от кандидата на БСП.  – нов идиом, който описва лаконично, но картинно ситуацията с демократичността и  прозрачността на избора на главен прокурор.  Тъжно-иронично. Произходът на израза е сложен, но проследим. Изборът на Иван Гешев за главен прокурор като единствен кандидат, при това със спорни качества, предизвика вълна от протести. Здравите сили в подкрепа на Гешев организираха контрапротести, за да покажат колко много всички го искат и обичат. Беше пробвана и по-засукана схема, при която на един от протестите (традиционно организирани от „Правосъдие за всеки“ и „Боец“) се появиха групи организирани граждани от ромски и др. произход, „протестиращи“ против Гешев (и детайлно показвани по Канал 3, в жълто-кафяви медии и др. очаквани места). На въпрос на бТВ за какво протестира един от тези граждани, носещ плакат с надпис „Гешев е расист“, прочете лозунга като „Гешев е радост“. И набързо прекърши усилията и предварителната подготовка на наелите го да протестира. Изразът, вече и с хаштаг, бързо доби популярност в социалните мрежи, за да илюстрира съмненията и недоволството около избора на единствения кандидат за главен прокурор. А че за някои среди Гешев си е радост, няма съмнение (що прокурорски трудови колективи само го подкрепиха, като изтъкваха единодушно и като под индиго нравствените му и даже професионални качества). Тази радост се видя и на поредния контрапротест, организиран от „Пик“ по време на първото гласуване на кандидатурата от ВСС. Тогава се изви кръшно хоро начело с главната редакторка на сайта със съмнителна медийна репутация, но известен като предпочитано от главния прокурор място, на което да дава интервюта. По-късно „Гешев е радост“ получи продължение до ново послание, написано на картони, раздадени на организирани, „подкрепящи“ Гешев. На тях вече се четеше „Гешев е истински човек“. А при номинирането на Сотир Цацаров за шеф на КПКОНПИ се разкри, че докато Гешев е радост, все още главният прокурор е национално богатство (по ДПС). Въобще животът с родната прокуратура е прекрасен.   – неологизъм, игра с думи. Синоним на прокуратурата при бъдещото управление на Гешев. „Не на Гешефтатурата“ беше един от основните лозунги на противниците на избирането на Иван Гешев за главен прокурор. – още главоч (диалект.), главанец; главанак и главанец със значение на селяндур. Най-общо в осъвременения вариант на главанак това е човек, който не си дава оставката дори и когато Бойко Борисов му я иска. Този ярък и позабравен диалектизъм беше възроден от премиера, за да обрисува онези, които правят някакви неприятни неща в БНР, като се дистанцира умело от тях, разбира се. По-конкретно главанак беше съотнесено към вече бившия директор на националното радио. „Главанаци..., главанаци е точната дума. Имам чувството, че го правят нарочно.“ Така Борисов коментира пред журналисти отстраняването от ефир на журналистката от БНР Силвия Великова (неудобна заради критичното си отношение към работата на прокуратурата). Главанак трайно се прилепи към името на вече бившия генерален директор на БНР Светослав Костов. Освен като първоизточник на опита за смяна на Великова (възстановена след обаждане... от Борисов) той се запомни по време на неособено дълготрайното си пребиваване на поста и с нечувано спиране на БНР за „профилактика“. #Кой спря БНР остава да виси в пространството. Въпреки че прокуратурата откри търсения виновник – техническото лице (вероятно заради липса в БНР на клошар) Пламен Костов, не се разбра как точно и по чие нареждане се е случило дърпането на шалтера на 13 септември между 6 и 11 часа сутринта. Само по „случайно“ съвпадение за този ден беше насрочен журналистическият протест пред БНР в защита на Великова. Светослав Костов отстоя главанащината си, като се запъна и отказа да подаде оставка въпреки настойчивите призиви на премиера, а по-късно и на СЕМ. Накрая трябваше медийните надзорнички все пак да гласуват освобождаването му. Така приключи кризата в БНР с тежък опит за политическа намеса, история, в която Борисов положи усилия да демонстрира, че няма нищо общо. Както и с шпионския скандал (виж по-долу що е шпионин в България), или пък с избора от ВСС на Иван Гешев за главен прокурор и неиздигането от правителството на собствен кандидат, или с номинацията на Сотир Цацаров за шеф на КПКОНПИ, или с водния режим в Перник. – името на шведската тийнейджърка стана известно по цял свят с активната ѝ битка държавите да се активизират за спиране на климатичните промени. В български контекст тя стана обект на една от най-драматичните дискусии в социалните мрежи в сферата „всички сме специалисти по всичко, имаме мнение и много държим да го споделим и наложим“ (Само илюстрациите на Любен Зидаров на новото юбилейно издание на поредицата за Хари Потър разбуниха повече вълнения.) Дразнителят се оказа речта на Грета Тунберг пред ООН. Необикновената тийнейджърка се превърна в интересен лакмус за отношението в България към темата за климата, но особено за странното свойство на общественото мнение да се пали по безопасни теми и в тях да излива енергия вместо в по-сериозни протести по ясни проблеми.  – детайл от кризата в БНР, свързана с опит за цензура. Идеята дойде от УС на БНР. Оттам излязоха с позиция, според която журналистите ще имат и „дубльори“ в името на „плурализма“ (а и за да не се отклоняват от правата държавна линия). Тази идея бързо беше изоставена.  (виж и порножурналистика) – безпрецедентна обща позиция на български медии в защита на следването на етичните стандарти в журналистиката и непрекрачването на морални граници. Поводът – публикуването на непристойни и уронващи достойнството снимки на приятелката на кандидата за кмет на София на „Демократична България“ Борислав Игнатов в „Пик“. „Днес е денят, в който българските медии решават, че трябва да поставят границата.“ Така започва позицията на повече от 30 издания и стотици журналисти, които се подписаха като „спазващи етичните норми в професията“. Те публикуваха едновременно текста в медиите си. В позицията се възразява и срещу „онези партии и отделни политици, които легитимират подобни „медии“, като им дават интервюта, канят техни представители на събитията си, плащат им за рекламни и PR кампании по време на избори“. След този случай, макар и с половин уста, партии и политици декларираха, че няма да рекламират и да дават изявления в „Пик“ – сайта, известен като удобно място за разпространение на тезите на властта и неприкрити атаки към критиците на конюнктурата. Ембаргото не издържа дълго. А същата „медия“ се превърна във флагман на „демонстрациите“ в подкрепа на прокуратурата, и най-вече на избора на Гешев.  – превозно средство. Ново значение – средство за масова комуникация и печелене на избори, пръв помощник на лидера на ГЕРБ, който, както е известно, от решения на ЦИК, НЕ агитира, когато обикаля страната и пропагандира успехите на ГЕРБ на живо във фейсбук, охотно и безплатно отразяван медийно в качеството му на премиер. Джипът е със спирки по желание (на Борисов) и с динамично променящи се пътници, които обикновено рецитират мантри на управленски успехи. Привилегията да се вози в джипа (вероятно Джипа е по-точното изписване) имаше и новата посланичка на САЩ Херо Мустафа, след като преди това Борисов скъси (направо унищожи) дистанцията с фамилиарничене и прегръдки в свой стил. Това вероятно за да покаже колко близки партньори сме със САЩ преди визитата си в Белия дом. Така Джипа постепенно придобива специални функции и свойства, а в митологията на Борисов се превръща в почти одушевен негов помагач.  – австралийски гражданин, излежаващ присъда за убийство на студента Андрей Монов. Освободен предсрочно от съдия Калин Калпакчиев. Случаят „Полфрийман“ отвори нови поводи на напрежение и противопоставяне в съдебната система, като атаките срещу съдийското решение бяха не по същество и с правни аргументи, а с натискането на болезнени обществени струни. Направо „съдебните дела да се решават в телевизионен ефир с изпращане на есемес от страна на зрителя“, написа политологът Даниел Смилов в текст за „Дойче веле“.   – изречение, форма на скрита заплаха. Освен че Гешев е радост, се разбра, че обича и да се шегува (по собствените му критерии). Но все се намира някой, лишен от чувство за хумор, който не му разбира закачките. Като члена на ВСС Атанаска Дишева, която по време на прегласуването от Съвета на кандидатурата на единствения кандидат се оплака, че в почивката Гешев ѝ е отправил реплики, възприети от нея като откровена заплаха за кариерното ѝ развитие в съдебната система. След това министърът на правосъдието и председателстващ заседанието Данаил Кирилов продължи с иронизирането и скритите намеци към Дишева. Последва писмо на съдии от цялата страна, които поискаха Кирилов и Гешев да се извинят за неприемливото си поведение въобще към противниците във ВСС на кандидата за главен прокурор. Реакцията на Гешев беше, че се е шегувал, а на министъра, че се смята за чувствителен и възпитан и няма да се извини. – това словосъчетание описва имот, който по правило НЕ се използва като къща за гости. Скандалът около апартаментите на властта се разрасна и стигна до програмата, финансирана от ЕС, обект на множество злоупотреби. Зам.-министърът на икономиката Александър Манолев и зам.-шефката на фонд „Земеделие“ Иванка Багдатова-Мизова се разделиха с постовете си заради къщи за гости, които не се ползват по предназначението им. Започна проверка и на къщи за гости, свързани със семейството на партньора на Елена Йончева. През май оставка подаде и министърът на земеделието Румен Порожанов, който през част от периода, в който са правени нарушенията с къщите за гости, е бил шеф на фонд „Земеделие“. Появиха се и информации, че през 2014 г. е купил апартамент от 240 кв. м за малко над 54 хил. лв. Къща за гости се нареди в един смислов ред с апартаменти, тераси, барбекю.  – уважаваният 94-годишен художник стана най-големият дразнител на бдителната фейсбук общност. А илюстрациите му към юбилейното издание на поредицата за „Хари Потър“ бяха заклеймени като грозни и травмиращи. Така се роди поредната виртуална драма, центрирана около реално отсъстващ проблем. – в досега известното си значение меценат е човек, който доброволно и безвъзмездно подпомага развитието на науката или изкуството, като предоставя материална помощ със свои лични средства. Думата произлиза от името на Гай Цилний Меценат, римски богаташ от етруски произход, който подпомагал младите поети. Покрай изборите за кмет на София при среща на Фандъкова с културно-творческата интелигенция значението на думата рязко се разшири. „Вие сте голям меценат“, каза Найо Тицин на кандидатката за нов мандат. Та според това допълнително тълкуване меценат – с държавни и общински пари – може да бъде и кметът. –  скандалът около безпрецедентната хакерска атака, пробила защитата на Националната агенция по приходите, в резултат на което лични данни на 5,1 милиона българи бяха копирани от неизвестни лица за неизвестни нужди и цели. Изтеклата информация беше за приходите на потърпевшите, данъци, сделки, здравна помощ, адреси, ЕГН-та и т.н. След поредица от недомлъвки от страна на управляващите по случая се оказа, че изтичането се е случило месец преди да бъде оповестено в края на юли (според други твърдения – даже две години по-рано). От правителството бяха принудени да го признаят публично чак след като данните бяха качени на руски домейни и 56 медии получиха съобщения от руския сървър yandex.ru с връзка за 11 GB данни. Версиите се сменяха динамично – от „тероризъм” през „хакер вълшебник“ и „няма нищо страшно” до „клатене на властта” и „тежък инцидент с цел дестабилизация“, зад която беше заподозряна дългата ръка на Москва. За известно време се завъртя и обяснението, че атаката била, за да се покаже колко слабо защитени са важни държавни бази данни. НАПлийкс се разви сюжетно с ареста на хакера вълшебник, който според службите е 20-годишният служител на „ТАД груп“ Кристиян Бойков. Арестувани бяха и търговският директор на фирмата Георги Янков, както и собственикът ѝ Иван Тодоров (който остана в ареста, въпреки че първоначално беше пуснат на свобода срещу 100 хил. лева). Спецпрокуратурата използва интересни прийоми, като разпространи до медиите записи от охранителни камери, а в историята по някакъв начин беше замесен и опозиционният сайт „Биволъ“. Добре се запомни и един от „силните“ аргументи на прокуратурата, според която от „ТАД груп“ действали подмолно и дестабилизиращо за стабилността на държавата и при други случаи – посегнали и на пръскачките пред парламента чрез хакване на сървъра на „Напоителни системи“. „Евентуално да бъде активирана поливната част пред парламента, с което да се създаде някакво затруднение при придвижването, което пък от своя страна може, и за нас като прокурори е важно да направим своя извод, че, създавайки такава нестабилност, води след себе си веднага знаете какво – това е нестабилност въобще на цялата ни политическа система и т.н.“, описа тогава коварния замисъл за дестабилизация на държавата наблюдаващият делото прокурор Евгения Станкова. – зли скандинавски сили, работещи за подкопаване силата на българското семейство и посягащи на българщината. И за отвличане на българските деца с цел даване на пропаднали местни гей двойки. – в политическия речник синоним на ерозия, пропукване на властта, евфемистично описание от страна на ГЕРБ на по-слабо представяне на избори от управляващата партия (конкретно на местни избори).  – името на политическия проект на тв водещия Слави Трифонов. Учредяването на партията на 5 октомври стана почти апокрифно, за 20 минути, с достъп, забранен за журналисти, в тайнственост, с неясни учредители, а в словото си лидерът обясни основната (и засега единствена) цел – партията ще работи за приемане на резултатите от референдума, организиран от вече несъществуващото шоу по бТВ. Краткото слово на Трифонов направи впечатление и със заявката, че партията не е жадна за власт, а за справедливост (въпреки че според политическата теория основна цел на всяка партия е властта, чрез която да осъществява програмните си цели). Мълниеносното учредяване на формацията роди и перифразата „Няма такава партия“. Падна обаче една от загадките – Трифонов и сие не влязоха в комбина с Мая Манолова за кметските избори. Според социологическите проучвания „Няма такава държава“ би взела проценти, които да я направят парламентарна сила. Актуалните данни на „Тренд“ от ноември 2019 г. сочат, че ако изборите бяха днес, за партията на Трифонов биха гласували около 5,1 на сто от всички избиратели. Големият проблем е, че шоуто вече няма трибуната на бТВ, а английската поговорка „далеч от очите, далеч от ума“ е доказала верността си през времето. Така че, ако няма скоро избори (каквито не се задават), може да се окаже, че Трифонов и сценаристи не улучиха с тайминга за партийно строителство. – Втората пенсия, онази, която очакваме от допълнителното задължително осигуряване, се оказа силно проблематична и имагинерна. Някои експерти стигнаха дотам, че сравниха частните пенсионни фондове, които събират парите за втората пенсия, с пирамиди. Къде и какво се случва със събраните средства и дали трябва да се държат в частните дружества или в НОИ е сложна тема с продължение. Факт е, че на фона на този скандал, който е тлееща бомба със закъснител, премиерът Бойко Борисов избра една петъчна вечер – на 29 ноември, за да поиска изненадващо и без ясни мотиви оставката на социалния министър Бисер Петков. – идеята за двойници на основните репортери в БНР беше обяснена с нуждата от плурализъм, а се разбираше замъглен опит за цензура. Така че парадоксално плурализъм в съответния контекст се сдоби с още едно значение – скрита цензура. – това е нещо, което не съществува в България, защото сме най-толерантната нация на света, спасила евреите си. Расизмът е само заговор на подмолни англичани, които не си гледат „Брекзит“-а и как са се изложили пред света, а кроят заговори, в които топят България, за да отвлекат вниманието от собствената си пропадналост. Така можеше да се синтезира преобладаващата (с различни нюанси подавани и от управляващите) реакция на тежкия скандал с расистки изпълнения по време на мача България–Англия, игран в София и завършил с 0:6 за гостите. Случаят беше централен за британските медии, на Острова политици от различни партии остро реагираха на поведението на български фенове. У нас се случи обичайното, когато има проблем – оставка, след което вече всичко е точно – чужденците са доволни, расизЪмът е ликвидиран. Само няколко часа стигнаха, за да размисли бетонираният дотогава въпреки съпътстващите управлението му скандали шеф на БФС Борислав Михайлов да не се прави на главанак, а да си даде оставката, щом му я иска премиерът. Съвсем случайно, по отдавна планирана акция, разбира се, в БФС нахлу и ДАНС. Така расизмът в българския футбол набързо и решително бе изкоренен.  От скандала се запомни и поредно езиковотворение от страна на Борисов в опит да се омаловажи реакцията извън България на случилото, като той заговори за ФИФА, ФАФА, ФУФА…  – обяснението, с което беше безпрецедентно спряно излъчването на БНР за пет часа. Употребява се вече и в смисъл – когато нещо е неясно защо, от каква необходимост и по чие нареждане се случва, това е профилактика. – с този хаштаг от АЕЖ определиха прекрачването на границите и всякакви етични норми от псевдомедии. – под този идиом се разбира нещо привидно, престорено, фалшиво; имитация; човек, който се преструва. В добавено значение – като кажеш Цветанов, вече се разбира и пунта мара, както и обратното. Конкретният повод стана опитът на бившия втори в ГЕРБ да се върне в НС като нещатен сътрудник, след като заради „Апартаментгейт“ беше принуден да напусне парламента като депутат. „Нe мoжe тoй дa пoдaвa ocтaвкa кaтo прeдceдaтeл нa пaрлaмeнтaрнaтa групa нa ГEРБ, дa нaпуcкa прeдceдaтeлcкoтo мяcтo нa пaрлaмeнтaрнa кoмиcия и дa излизa oт Нaрoднoтo cъбрaниe, a caмo някoлкo дни пo-къcнo дa ce връщa. Тoвa cякaш пoкaзвa, чe e бил пунтa мaрa“, зaяви прeмиeрът по случая.  тежко заразно заболяване по животните. България беше десетата европейска държава, засегната от африканската чума по свинете. В повечето от останалите обаче заразата се разпространяваше само или предимно сред дивите прасета. Тук вирусът засегна сериозно индустриално гледаните животни, а стотици стопани, които отглеждаха прасе в двора си, трябваше да заколят здравите си животни в разгара на лятото. Унищожаването на животни предизвика силен отпор и протести в засегнатите региони, имаше блокирани пътища и гражданско неподчинение. Интересно е, че тази история заглъхна към началото на септември, като темата за увеличаването на периметъра, обхванат от свинска чума, и отчетността за изтребените прасета постепенно, неусетно някак, спря да присъства медийно. Като победата над свинската чума  (виртуална или реална) се случи тъкмо навреме – около месец преди местните избори.  неувяхваща класика на „бонтона“ в българския обществено-политически живот. Който среден пръст вади, става генерален директор на БНТ. Това показа възходящата кариера на Емил Кошлуков. Примерът му от ефирно размахване на кукиш се оказа заразителен и охотно беше последван от вицепремиера Красимир Каракачанов в интервю по Канал 3, докато „онагледяваше“ какво направил на съда австралиецът Джок Полфрийман (виж по-горе). – такъв документ няма приет, но въпреки това несъществуващата стратегия стана актуалното плашило, след като „джендъризмът“ се поизтърка и поизчерпа. Според митове и легенди, бродещи из фейсбук, тя ще отнема деца от родителите им, малките ще отиват в Норвегия насила, осиновени в масовия случай от гей двойки, а нацията съвсем ще се затрие. През годината протестите на „загрижени родители“ против неприетата стратегия така и не спряха. Истерията достигна своя връх с пускане на слух в ромските махали на няколко града, най-силно в Сливен, че социалните идват да отнемат децата от училище. Слухът, който достигна пика си на 7 октомври, много напомняше на проба за създаване на масова психоза. – глагол, новата му специфична употреба е в словосъчетание от типа „Демократична България се съеши с БСП“ (по Борисов). Използва се, за да се опише раздразнението на ГЕРБ заради трудната победа на кметските избори в София, при която Йорданка Фандъкова спечели с малко нов мандат пред Мая Манолова, а гласовете на десните се разцепиха. Освен недоволството на Големия брат към своеволието на т.нар. градска десница да гласува по съвест глаголът прави и внушението за непозволена близост между ДБ и БСП. – на 31 юли Слави Трифонов съобщи, че напуска бТВ заради недостиг на свобода и че се впуска в собствен тв проект и политическа партия. Програмата на телевизията е разширена версия на дългогодишното шоу. „Добро публицистично предаване, голяма доза сексизъм, понякога лош вкус. Но и алтернатива в овладения медиен пейзаж”, така синтезира Тв 7/8 Ивайло Дичев. Още с първото предаване Слави и компания обявиха, че са имали грандиозен рейтинг от над 1 млн. зрители, въпреки това тълпи от рекламодатели засега липсват.  – това е съоръжение, което хем го има, хем го няма в нотариалния акт. На него хем има, хем няма барбекю, което хем е незаконно, хем е трудно да се разруши. Терасата също така е необходимо условие, ако имате амбиции за консул във Валенсия. Челният опит на бившия шеф на КПКОНПИ Пламен Георгиев показва: без испански език (или със съмнителен сертификат) може, но без тереса не е сигурно. „Той е с няколко образования и няколко награди”, защити ценността на Георгиев премиерът Бойко Борисов. Председателят на антикорупционната комисия, който трябваше да ръководи и контролира проверките на имотите и парите на властта, също се оказа, че е в нарушение – не е декларирал тераса от 186 кв. м със сауна, барбекю и зимна градина, а неговият заместник Антон Славчев се ширеше на огромна тераса, закупена на смешна цена. „Най-забавното“ в тази история беше, че оглавяваната от Георгиев КПКОНПИ трябваше да проверява собствения си шеф. За имотни проблеми пострадаха представители на различни нива, с поста си се прости дори и „незаменимият” Цветан Цветанов, само Георгиев обаче впоследствие беше устроен на уютно място от партията и държавата.  – утвърденото значение е лъжлива история, нагласена работа, стъкмена работа, машинация. Вдъхването на нов живот на позабравения диалектизъм отново е езиков принос на премиера Борисов. В освежената версия уйдурмата е нещо, което Мая Манолова, кандидат за кмет на София – неуспял, извършва във Волуяк. Нещо като продължение на Констинбродската афера, но с известни оттенъци. Това според Борисов е заговор на Манолова с роми (въпреки липсата точно там на компактно ромско население), които трябва да твърдят, че са купени, за да гласуват за опонентката ѝ Йорданка Фандъкова. Но на Манолова нито аферите, нито уйдурмите ѝ се получават добре, защото, както показаха резултатите, ромите масово и колективно харесаха преизбраната кметица на София, а резултатът на втори тур във Волуяк беше почти изравнен. Заради уйдурмата, или заради липсата ѝ, Манолова сега обжалва съдебно резултата от вота на кметските избори в София.  – Американски военни самолети. Понякога известни още и като Ф-34 (по Тръмп). През 2019 г. беше сложена точка на едно проточило се противопоставяне с основни действащи лица президент и ГЕРБ по темата кои са по-добрите военни самолети, които трябва да купим. На 19 юли след четиричасови дебати парламентът гласува на първо и второ четене проектозакона за ратифициране на четирите договора със САЩ за купуване на осем изтребителя Ф-16, блок 70 с въоръжението и оборудването към тях за над 2 млрд. долара. На второ четене 123-ма гласуваха „за“, 78 – „против“, а двама се въздържаха. Първите два самолета би трябвало да бъдат получени след 4 години – средата на 2023 г., а още четири – до края на същата година. В първото тримесечие на 2024 г. се очакват последните 2 броя, чието забавяне е, за да се обучават на тях пилоти до ниво инструктори. Радев, бивш шеф на ВВС, до последно си остана силно скептичен към сделката, а противниците му го обвиняваха в лобиране за „Грипен“. А в края на годината премиерът Бойко Борисов беше приет от американския президент Доналд Тръмп, като това беше първото посещение на българския министър-председател в Белия дом от 2012 г. насам. – голям европейски автомобилен концерн, който имаше намерение (евентуални) да строи свой завод в България. Или в Турция. С напредването на времето напрежението растеше – на коя от двете балкански страни ще спре избора си германската компания. Въпреки все по-ясните сигнали, че концернът няма да дойде в България, управляващите в София до последно твърдяха обратното. А премиерът Борисов накрая видя и положителното на НЕидването. „Направихме си голяма реклама“, обясни той. Така чакането на „Фолксваген“ се превърна в осъвременена версия на чакането на Годо. А ето и новата езикова употреба, която се налага в израза „да чакаш „Фолксваген“ със значение “да не се надяваш на нещо, което не се случва“. – звукоподражателно словосъчетание. „Фъш-фъш” е нещо като #MeToo за ГЕРБ-жени, битката им да не ходят по разни студия и телевизии без прически, извоювана с отпор на председателя Борисов и снизходително допусната и огласена от него.  Фъш-фъш означава фризьорска процедура, за която управляващата партия ГЕРБ дава своето съгласие и подкрепа в случаите, когато става дума за жени. В случаите с мъжките прически препоръката е „тък-тък“, което също е коафьорска манипулация, но извършвана с машинка за бръснене”, написа Веселина Седларска. – руски. Това е лице, което  се прави на шпионин, така че всички да са напълно наясно какви ги върши. Шпионинът се навира на очи упорито с проруски изказвания и активности, членува във всякакви организации, които да не оставят и грам съмнения за кого работи, досажда на общество и компетентни органи с връзките си със спорни фигури, по възможност бивши съветски и руски разузнавачи. Това стана ясно от т. нар. шпионски скандал, който беше шумно огласен с извадки – пак с източник прокуратурата – на шпионските записки на един от главните шпиони Николай Малинов. Шпионинът е лице, което получава официално позволение да отиде в Москва (в страната, за която шпионира), за да си получи наградата баш от президента (Путин). Така шпионството през 2019 г. (шпионажът е нещо друго) беше изведено до нови висоти. Както и уйдурмата, и анализът, и още толкова много неща. Но най-доброто винаги предстои... ----", "date": "2019.12.31", "title": "В годината на уйдурмата, шпионите и анализатора"}
{"url": "https://clubz.bg/91329-vlizat_v_edin_bar_cherniqt_beliqt_i_typiqt_nindja_video", "text": "Човешката глупост е безбрежна. Това е аксиома от хилядолетия, която няма нужда от доказване. И въпреки това също от хилядолетия опитите продължават. В края на 2019-а си направете равносметка и ако ви се струва, че сте свършили нещо глупаво, просто си пуснете видеото с тези \"домашни нинжи\". И помнете, че за да изглеждате идиот, има и по-безопасни начини - не е задължително да участва нунджаку. Просто може да обезглавите басейна по особено мъчителен за него начин или да се самоуцелите с таран в чатала, преследвайки неясно какви \"духовни\" висоти. Абе, с две думи - приятно гледане.", "date": "2019.12.31", "title": "Влизат в един бар черният, белият и тъпият нинджа... (ВИДЕО)"}
{"url": "https://clubz.bg/92372-nikolaj_nankov_remontite_v_pernik_svyrshvat_do_dva_meseca", "text": "До два месеца най-късно трябва да приключат спешните ремонти на пречиствателните станции и водопреносната мрежа в Перник. Това заяви пред БНТ зам.-министърът на регионалното развитие Николай Нанков. Нанков каза, че Батановският водопровод ще бъде изключен от големия проект и ще бъде финансиран с 35-те милиона лева, отпуснати от правителството. Държавата отпусна още 30 милиона на Перник Според него големият проект ще се реализира минимум две години, всички останали аварийни дейности ще приключат до 2 месеца: Балансът на водните количества в язовира бил ангажимент на \"Басейнова дирекция\". Нинова се среща с Гешев заради Перник, обвини министрите за кризата Запитан как ще коментира поискания от опозицията вот на недоверие заради водната криза в Перник, зам.-министърът отговори: Нинова се среща с Гешев заради Перник, обвини министрите за кризата", "date": "2019.12.31", "title": "Николай Нанков: Ремонтите в Перник свършват до два месеца"}
{"url": "https://clubz.bg/92373-severna_koreq_zove_za_%E2%80%9Eaktivni_voenni_kontramerki%E2%80%9C", "text": "Севернокорейският лидер Ким Чен Ун призова за \"активни дипломатически и военни контрамерки\" за запазване на суверенитета на страната в седемчасова реч вчера на заседанието на ръководството на Корейската трудова партия, което продължи три дни, предаде Асошиейтед прес, цитирана от БТА. Ким Чен Ун постави национални цели за възраждане на икономиката и подготовка на \"активни и офанзивни политически, дипломатически и военни контрамерки за твърдо запазване на суверенитета и сигурността на страната\", съобщиха държавните медии в Пхенян. САЩ поканиха Северна Корея да се върне на масата на ядрените преговори Севернокорейската информационна агенция КЦТА съобщи, че пленумът на Централния комитет ще продължи и днес, ден преди Ким Чен-ун да произнесе новогодишното си обръщение, в което се очаква да обяви промени в политиката в икономиката и отбраната. Някои експерти предполагат, че той ще използва традиционната си новогодишна реч, за да обяви, че прекратява ядрените преговори с Вашингтон, и може би ще се върне към конфронтацията, като отмени самоналожения мораториум върху ядрените опити и опитите с ракети с голям обхват. Северна Корея: Тръмп е кукундрел Северна Корея: Тръмп е кукундрел", "date": "2019.12.31", "title": "Северна Корея зове за „активни военни контрамерки“"}
{"url": "https://clubz.bg/92374-demonstranti_se_opitvat_da_shturmuvat_posolstvoto_na_sasht_v_irak_obnovena", "text": "Хиляди демонстранти се опитват да щурмуват посолството на САЩ в Ирак, предаде Асошиейтед прес. Те се събраха пред дипломатическото представителство в Багдад след погребенията днес на бойци на иракска шиитска милиция, убити при американски въздушни удари. Шестима ранени при ракетен обстрел на US база в Ирак Множеството се опитва да щурмува посолството в строго охраняваната Зелена зона, скандирайки \"Долу, долу САЩ\", казаха журналисти от АП на място. Демонстрантите замерят с бутилки дипломатическото представителство и счупиха охранителни камери. Охранителите се оттеглиха вътре в сградата. Демонстрантите закачиха жълти знамена на Катаиб Хизбула на стените на посолството. Иракският премиер призова протестиращите да напуснат района на посолството на САЩ в Багдад, предаде АФП. Обявен е тридневен траур за жертвите на неотдавнашните американски удари в Ирак. Малко по-късно Ройтерс съобщи, че американският посланик и повечето членове на персонала на дипломатическото представителство са били евакуирани от съображения за сигурност. В сградата са останали няколко служители на охраната. Москва и Багдад осъдиха американските удари в Ирак и Сирия  25 бойци на подкрепяната от Иран шиитска милиция бяха убити при американски въздушни удари в Ирак в неделя. Те бяха нанесени, след като един американски цивилен подизпълнител загина при ракетен обстрел на иракска военна база от Катаиб Хизбула в петък. Нанесените от САЩ удари в Ирак са били отговор на серия от ръководени от Иран нападения срещу американски сили на иракска територия, пише британският в. \"Гардиън\", цитирайки представители на американското правителство. Много от извършените през последните два месеца 11 нападения срещу иракски бази, в които се намират коалиционни сили, са били извършени от шиитската паравоенна група Катаиб Хизбула (КХ), припомня БТА. Държавният секретар на САЩ Майк Помпейо определи КХ като \"подкрепяна от Иран незаконна паравоенна група, чиито действия\" подкопават иракския суверенитет. През последните месеци Ирак се очертава като основен театър на напрежението между САЩ и Иран, след Персийския залив и Ормузкия проток, пише френският в. \"Либерасион\". Нанесените в неделя вечерта удари бяха окачествени като \"успех\" от американския министър Марк Еспър и като \"терористичен акт\" от Иран, отбелязвайки ясна ескалация на напрежението между двете страни. Ударите, освен това, показват за пръв път очертанията на \"доктрината Тръмп\" за употреба на сила. През юни президентът на САЩ отмени в последния момент ответни удари срещу Иран, след като Техеран свали американски безпилотен самолет. Ударите срещу саудитските петролни обекти през септември, за които Вашингтон също обвинява Иран, не доведоха до военен отговор от страна на САЩ. Събитията от този уикенд показват, че нанасянето на физически вреди на американски граждани е там, където според Белия дом преминава \"червената линия\", която не трябва да се пресича. Макар ударите да изясняват донякъде \"доктрината Тръмп\", те повдигат множество въпроси за възможния отговор на Техеран, за стабилността на Ирак и за бъдещето на международната коалиция срещу групировката \"Ислямска държава\". Иракските политици порицаха почти в един глас американските удари, като бившият премиер Адел Абдел Махди ги определи като \"нарушение на иракския суверенитет\". Според правителството в Багдад \"американските сили действаха в съответствие със собствените си политически приоритети, а не с тези на иракчаните\". Периодично появяващата се в Ирак кампания за прогонване на САЩ извън страната беше подновена с пълна сила. В продължение на години Ирак се колебаеше между двамата си най-влиятелни покровители - САЩ и Иран. През последните месеци общественото мнение беше започнало да се настройва срещу Иран, като улични протести искаха да се сложи край на влиянието на Техеран, припомня в. \"Ню Йорк таймс\". Американските въздушни удари през уикенда обаче насочиха фокуса на обществената враждебност срещу Вашингтон, намалявайки натиска над Иран и организациите, които работят за него. Дори тонът при уличните протести се промени, като антииранските лозунги бяха заменени от антиамерикански. Протестиращите порицаха непропорционалния, според тях, отговор на САЩ - убийството на 24 членове на паравоенна група в отговор на смъртта на един американец миналата седмица. До края на деня имаше призиви за слагане на край на \"американската окупация\" и изтегляне на американските сили от Ирак. Тази промяна идва в много удобен за Иран момент. Подкрепяните от Иран иракски паравоенни групи са все по-голям проблем за САЩ и Ирак. Те участваха в борбата срещу \"Ислямска държава\", в която бяха на същата страна като американците. Сега паравоенните организации са влиятелна фракция в Ирак, както от военна, така и от политическа гледна точка, разполагайки със значително влияние в парламента. Макар че технически са под наблюдението на иракските сили за сигурност, някои от тях имат силни връзки с Иран и значителна независимост. Според анализатори мащабите на американския ответен удар означават, че Катаиб Хизбула вероятно ще се чувства длъжна да отвърне и може да използва антиамериканските настроения. Москва и Багдад осъдиха американските удари в Ирак и Сирия ", "date": "2019.12.31", "title": "Демонстранти се опитват да щурмуват посолството на САЩ в Ирак (ОБНОВЕНА)"}
{"url": "https://clubz.bg/92369-pojar_v_psihodispansera_v_sofiq_nad_50_evakuirani_obnovena", "text": "Пожар избухна рано тази сутрин в района на столичната Сточна гара. Изгоря част от покрива на психодиспансера, пламъците засегнаха и Белодробната болница. По данни на бТВ евакуирани са били 51 души. Те са били преместени в сградата на тубдиспансера, който се намира в съседство. Трима души са настанени във Вътрешното отделение на болница \"Св. Анна\", съобщиха от пресцентъра на лечебното заведение. От там уточниха, че хората не са ранени. Сигналът за пожара е бил подаден около 5,10 часа тази сутрин. Взрив и пожар в \"Пирогов\", двама души загинаха Сигналът за пламъците е подаден към 5.05 часа. На мястото са изпратени 37 пожарникари и 10 пожарни коли. Около два часа по-късно огънят е локализиран, но екипи на пожарната останаха на място 4 часа.  Евакуираните пациенти са настанени в друга сграда, която е стабилна и отопляема, увери старши комисар Веселин Гетов, началник на Столичната пожарна. Материалните щети са значителни, но тепърва ще се изчисляват и възстановяват. По-страшното е, че е изгорял целият архив на психодиспансера.   Пламъците са се прехвърлили и към поликлиниката на Белодробната болница. В този момент в сградата не е имало пациенти. Директорът на \"Пирогов\": Проверката показа, че кислородната система е била изрядна Това е вторият голям пожар в здравно заведение в столицата за изминалия месец, след като горя и болница \"Пирогов\". Тогава двама души загинаха, а над 80 бяха евакуирани. Директорът на \"Пирогов\": Проверката показа, че кислородната система е била изрядна", "date": "2019.12.31", "title": "Пожар в психодиспансера в София, над 50 евакуирани (ОБНОВЕНА)"}
{"url": "https://clubz.bg/92376-borisov_pri_upravlenieto_na_bsp_horata_izlizaha_ot_moreto_s_razstrojstvo", "text": "БСП няма право да говори за чист въздух и околна среда, защото по време на управлението си не е направила нищо – не е имало пречиствателни станции и затова хората излизали от морето с разстройство. Тези ценни мисли сподели премиерът Бойко Борисов при поредната си обиколка в Бургаския регион, която беше предавана на живо във фейсбук. По традиция министър-председателят сам си кара джипа и бе дошъл да нагледа строителството на магистрала „Тракия“. Участъкът, който инспектира Борисов, е с дължина от около 5 км и с него ще се довърши цялото разширение на пътя Бургас-Слънчев бряг. Другите участъци вече са пуснати в експлоатация и значително се облекчава трафикът, особено в туристическия сезон, припомнят от Министерския съвет. Очаква се преди старта на новия туристически сезон пътят Бургас-Слънчев бряг да е изцяло готов и разширен за удобство на пътуващите. Попитан дали споделя критиките на БСП за провала в политиката за околната среда Борисов два пъти попита иронично журналистите: „На кой? На кой?“ И на отговора: „На Корнелия Нинова“ репликира: На път за строежа на „Тракия“ край Поморие Борисов спира на няколко пъти и разпитва багеристите и ръководителя на проекта ще се справят ли в срок. След това си спомни, че преди 3-4 години на 31 декември имало 2 метра сняг и извозвали закъсали хора, а сега е такава жега. Което го наведе на мисли колко е лошо за реколтата. Накрая с изрази като „бате“, „юнак“ и пр. поиска „мъжка дума“ от строителите, че ще се справят навреме. И щедро разреши на хората да празнуват Нова година: Пред журналисти малко по-късно Борисов сподели, че понеже е мека зимата, строителството още ще напредне и „искам края на май, максимум на 13 юни  да е готово“. Репликиран, че след като участъкът от „Тракия“ стане готов, тапата за автомобилите вече ще е в Бургас, защото там ще е тясното място в участъка, Борисов видимо се ядоса: На обекта Борисов бе посрещнат с гайда и жени в носии, със сурвачки, дрян и погача. „На празник като на празник“, обобщи кметът на Бургас Димитър Николов. А Борисов се пошегува: „Митко, ти така ме сурвака тая година!“ А когато една от жените му пожела: Той отвърна: Подобна случка имаше и в Камено. Площадът на града беше обновен с отпуснати от правителството 1,2 млн. лв. Със средствата беше изградена и нова инфраструктура на централния парк. Работата по трасето с обща дължина от 2,2 км започна през ноември. По-късно Борисов откри реновирана и разширена спортна зала „Аетос“ в Айтос. Правителството отпусна 1,5 млн. лева за целта. В обновената зала ще могат да тренират 200 деца. По-късно Борисов посети изненадващо Руен, но завари всички кметове от областта на работа. \"Не сме ортаци с ДПС, но не отказвам на Карадайъ нищо\" (ВИДЕО)", "date": "2019.12.31", "title": "Борисов: При управлението на БСП хората излизаха от морето с разстройство"}
{"url": "https://clubz.bg/92375-kak_dyrjavata_ne_reshava_problema_s_qzovirite", "text": "Кризата в Перник е предизвикана от политическа корупция, която трябва да бъде разследвана. Но е и добър повод да говорим за съвършеното размиване на отговорност по отношение на цялостната картина с язовирите в страната и грешните стъпки на държавата.  Областни управители, редица министерства, множество агенции, дъравни предприятия и общини са едновременно отговорни/безотговорни към язовирите в страната.  В България има близо 5300 язовира. Почти 90% от тях са собственост на българските общини. Това е поредното задължение, което е вменено от законодателя на българските общини, за което няма осигурен финансов ресурс. Проблемът с вменяването на отговорности на българските общини без осигуряване на финансови ресурси за изпълнението им, е точно толкова стар, колкото и демокрацията в България. На годишна база, дейностите, за които българските общини имат задължения, но нямат осигурен финансов ресурс, са на стойност 200 000 000 лв. (200 млн. лв.).  Управленски е съвсем коректно водоемите да се стопанисват от българските общини поради редица причини, сред които най-основателната е, че по-близката до язовира власт познава най-добре неговата специфика и нужди. А и най-лесно може да осъществи контрол. Но общините нямат средства за това. Не се и предвиждат такива. Най-показателният пример е за нещо много дребно – от началото на 2016 г. собствениците на язовирите в страната са задължени да възложат поддръжката на съоръженията към водоема на хидроспециалист. Това днес никой не го спазва, защото няма ресурс за това.  Въпросът днес е от къде могат да дойдат средства за тези дейности, които в годините неведнъж доказаха, че засягат пряко общественото здраве. Тези средства могат да бъдат осигурени през реформа на ДДФЛ, който е най-равномерно разпределения данък в страната. Процент от въпросния данък трябва да остава в българските общини, а не по волята на един човек да бъде раздаван чрез трансфери от Републиканския бюджет на приближени кметове за проекти, отново по волята на централната власт. Има огромна доза перверзия в това да вмениш отговорност за нещо на някого и да не му осигуриш възможност да изпълни задължението си.  В средата на 2019 г., Народното събрание призна гореизложения проблем, като даде напълно погрешно решение, чрез законодателни промени. Даде се възможност правото на собственост върху язовирите, които са публична общинска собственост, да бъде прехвърляно на държавата след решение на общински съвет и последващо сключване на договор между общината и областния управител. Централната власт, вместо да даде средства на общините да поддържат ефективно язовирите и да търсят отговорност от тях за това, реши да ги вземе на ръчно управление.  Към момента няма изнесени публични данни колко такива язовири са прехвърлени за 5 месеца. Но колкото и да са – това не може да реши проблема. Причината е проста. Централната власт не може да осъществи грижа и контрол върху няколко хиляди съоръжения, при условие на липса на капацитет по места и сериозна фактическа отдалеченост от водоемите.  Нещо повече – големите язовири се поддържат от постоянен екип и разполагат със сериозен технически ресурс за идентифициране на рискове и тяхното разрешаване. Така ѝ е лесно на държавата отдалече да си мисли, че може да управлява и множеството други общински язовири в страната. Но при общинските язовири ситуацията е друга. Кой язовир е голяма локва и кой реално важен за общественото здраве, държавата и до днес не знае. Имаме налице огромен брой кадастрални карти, в които има най-разнообразна информация за язовирите в страната. Експерти от сектора твърдят, че в до 80% от тях има грешки.  В заключение, може да твърдим обосновано, че в желанието си централната власт да не осигури ресурс на българските общини, реши, че трябва тя да вземе управлението на язовирите, като даде възможност на общинските съвети да ги прехвърлят на държавата. Съвършено погрешна мярка.  Проблемът се решава чрез еднозначно вменяване на отговорност у кметовете за поддръжка на язовирите и осигуряване на финансов ресурс за това. Всякакви други решения, свързани с поредната централизация на някакъв процес, за да може еднолично да бъдат разпределяни пари, е напълно погрешен и няма да спре поредицата от кризи, на които ставаме свидетели, свързани с лошото управление на водоемите у нас.  И да, драмата отново се крие в управлението на парите и отказа на централната власт да децентрализира публичните финанси в страната. -----", "date": "2019.12.31", "title": "Как държавата (не) решава проблема с язовирите"}
{"url": "https://clubz.bg/92343-sled_nezakonniq_bokluk_ot_italiq_vyvejda_se_kontrol", "text": "Скандалът със заловените край Милано над 800 тона незаконни пластмасови отпадъци, предполагаемо предназначени за внос в България, показа, че у нас контролът е основно по документи. Или поне това призна от парламентарната трибуна малко преди коледната ваканция на депутатите министърът на околната среда и водите Нено Димов. Официална информация от властите в Италия българското правителство не е получило, заяви още Димов, в т.ч. дали тези 815 тона са били предназначени за България. Но пък в следствие от скандала воденото от него министерство явно все пак е решило да въведе форма на контрол при вноса на смет, като   в наредбата за реда и образците, по които се предоставя информация за дейностите по отпадъците, както и реда за водене на публични регистри - и по специално за т.нар. Зелен списък. Парламентът пита Нено Димов за незаконния боклук, той не знае Най-общо - екоминистерството сега предлага когато се извършва превоз и внос на смет, в т.ч. от \"Зеления списък\", изпращачите на отпадъка да информират за предстоящата пратка предварително съответната регионална инспекция по околната среда и водите (РИОСВ), на чиято територия ще пристигне сметта. Това са отпадъци, при чието оползотворяване рисковете за здравето и околната среда са минимални. Те се движат свободно в рамките на общността, но е възможно в тях да има и примеси. Според регламента на този етап контролът е предварителен и по документи. Предмет на общите информационни изисквания по \"Зеления списък\" не подлежат на разрешителен режим от страна на МОСВ. Вносителите просто изпращат годишна декларация до министерството. Или с други думи - режимът е разхлабен, а нарушение какво точно се превозва може да бъде установено само при проверка на Главна дирекция\" Гранична полиция\", \"Пътна полиция\", длъжностни лица на Изпълнителна агенция \"Автомобилна администрация\", Изпълнителна агенция \"Железопътна администрация\" и Изпълнителна агенция \"Морска администрация\". В случай на съмнение за класификацията на вида отпадък лицата, участващи в контролната проверка, трябва да уведомяват директора на съответната РИОСВ. Нено Димов за протестите за въздуха: България гори само 3% боклуци С измененията се въвеждат и гранични стойности за съдържание на замърсители на отпадъците от \"Зеления списък\". Целта - недопускане на смесени и замърсени отпадъци да бъдат внасяни в страната чрез облекчения режим. Изпращачите ще удостоверяват, че в състава на транспортираните отпадъци съдържанието на други материали, примеси или замърсители не е повече от десет тегловни процента за конкретната пратка. Ако се установи, че тази \"квота\" е надвишена, то сметта ще се счита за незаконен превоз.  Нено Димов за протестите за въздуха: България гори само 3% боклуци", "date": "2019.12.31", "title": "След незаконния боклук от Италия: въвежда се контрол"}
{"url": "https://clubz.bg/92377-majkrosoft_hakeri_ot_severna_koreq_otkradnaha_poveritelna_informaciq", "text": "Корпорацията \"Майкрософт\" съобщи, че е установила контрол над уебдомейни, използвани от хакерска група на име \"Талиум\", за да краде информация, предаде Ройтерс, цитирана от БТА. За \"Талиум\" се предполага, че действа от Северна Корея, заяви \"Майкрософт\" в блогова публикация. Хакерите са атакували държавни служители, мозъчни тръстове, представители на университети и физически лица, работещи по въпроси, свързани с разпространението на ядрените оръжия. САЩ повдигнаха обвинения на хакери, свързани с руските служби Повечето от мишените са в САЩ, както и в Япония и Южна Корея, заяви компанията. \"Талиум\" примамвала жертвите чрез техника, известна като \"спиър фишинг\" (spear phishing), при която се използват надеждно изглеждащи на пръв поглед имейли. \"Майкрософт\" заяви, че е установила контрол над 50 уебдомейна, използвани от групата за операциите й, което станало след заведено дело в съд в американския щат Вирджиния срещу хакерската група и издадена след това съдебна заповед. Чешкото контраразузнаване разкри хакери, работещи за Кремъл \"Талиум\" използвала и зловреден софтуер, за да компрометира системи и да краде данни. Тя е четвъртата национално-държавна хакерска група срещу която \"Майкрософт\" предприема правни действия, заяви компанията. Чешкото контраразузнаване разкри хакери, работещи за Кремъл", "date": "2019.12.31", "title": "\"Майкрософт\": Хакери от Северна Корея откраднаха поверителна информация"}
{"url": "https://clubz.bg/92378-nahluha_v_amerikanskoto_posolstvo_v_bagdad_snimki", "text": "Десетки гневни привърженици на шиитски милиции нахлуха в комплекса на американското посолство в Багдад, след като разбиха портал и подпалиха приемна. Това наложи да бъде използван сълзотворен газ, чута бе и стрелба от огнестрелно оръжие, предаде Асошиейтед прес, цитирана от БТА. Репортер на Асошиейтед прес от мястото на събитието разказа, че е видял в комплекса да се издигат пламъци, както и най-малко трима американски войници на покрива на основната сграда на посолството с насочени към протестиращите оръжия. По-късно стана ясно, че дванайсет членове на иракски милиции са ранени при днешния щурм на комплекса на посолството на САЩ в Багдад. Те са пострадали от сълзотворния газ и зашеметяващите гранати, използвани, за да бъде разпръсната тълпата. Около главния вход бяха разположени иракски специални сили, за да попречат на демонстрантите да влязат в самото посолство. След това към тези сили се присъединиха подкрепления от обучените и екипирани от САЩ иракски сили за борба с тероризма. Демонстранти се опитват да щурмуват посолството на САЩ в Ирак (ОБНОВЕНА) По-рано иракският премиер призова протестиращите да напуснат района на посолството на САЩ в Багдад, предаде АФП. Обявен бе тридневен траур за жертвите на неотдавнашните американски удари в Ирак. Преди това Ройтерс съобщи, че американският посланик и повечето членове на персонала на дипломатическото представителство са били евакуирани от съображения за сигурност. В сградата са останали няколко служители на охраната. Часове по-късно информацията беше опровергана. Той уточни, че посланикът на САЩ Мат Тюлър, отсъстващ поради \"частно пътуване\", се придвижва сега към сградата на дипломатическата мисия в столицата на Ирак.  Протестиращите, много от които бяха с униформи на милиции, влязоха в комплекса на посолството, след като разбиха портала за автомобили. Те тръгнали по коридор вътре в него, но спрели на около 200 м от основната сграда. Протестиращите закачиха на стената транспарант, на който пишеше: \"Америка е агресор\". Към протестиращите се присъединиха и командири на военни фракции, верни на Иран, отбеляза Асошиейтед прес. Сред тях беше Хади ал Амири, водач на действащите със санкцията на иракската държава Сили за народна мобилизация, съставени от подкрепяни от Иран милиции. Иракският вътрешен министър Ясин Ясири в един момент също се появи пред посолството, за да огледа обстановката. Пред Асошиейтед прес той заяви, че премиерът е предупредил, че американските удари по шиитските милиции ще имат сериозни последствия. Ясири допълни, че ще бъдат изпратени още служители на силите за сигурност, за да отделят протестиращите от сградата на посолството, индикация, че иракските военни няма да се намесват, за да разпръсват тълпата със сила, отбелязва АП. Часове след избухването на насилието в района пристигнаха бронирани автомобили с около 30 иракски войници. Те се разположиха около стената на комплекса, но не близо до мястото, където беше извършено нахлуването в посолския комплекс. Пристигнаха и четири автомобила с части на полицията за борба с безредици, но те бяха принудени да се върнат от протестиращите, които блокираха пътя им. Малко по-късно американският президент Доналд Тръмп заяви, че Иран е организирал днешната атака срещу американското посолство в Багдад и ще понесе отговорността за това. Няколко часа по-късно като се позоваха на съобщение на държавния департамент световните агенции предадоха, че в телефонен разговор с държавния секретар Майк Помпейо иракските лидери са гарантирали сигурността на американския персонал и обекти в Ирак. Помпейо разговаря с иракския премиер Адел Абдел Махди и с президента Бархам Салих поотделно от офиса си във Вашингтон. САЩ изпратиха днес военно подкрепление в Багдад, за да защитава американското посолство, щурмувано от разгневена тълпа. Това съобщи американският министър на отбраната Марк Еспър, предаде Франс прес. Според военен източник на АФП става дума за неголям брой морски пехотинци.", "date": "2019.12.31", "title": "Нахлуха в американското посолство в Багдад (СНИМКИ)"}
{"url": "https://clubz.bg/92379-shofor_s_311_promila_alkohol_pomete_dve_koli", "text": "Шофьор с 3,11 промила алкохол помете две коли в Кърджали, съобщиха от полицията. Инцидентът е станал тази нощ, около 3:00 часа, предаде Дарик. 25-годишен мъж с „Ауди“ е загубил контрол над управлението на кръстовището между ул. “Стефан Стамболов“ и бул. “Христо Ботев“ и блъснал паркиран „Мерцедес“, който се е задвижил и ударил паркиран пред него „Опел“. Шеф на пътното в Перник кара на \"три ракии\" - 1.66 промила Тестът за алкохол на водача отчел 3,11 промила. Издаден е талон за медицинско изследване и е взета кръвна проба за анализ. Той е задържан за срок до 24 часа. Сектор „Охранителна полиция“ и разследващ полицай продължават работата по случая. Екип на пожарната служба в Кърджали обезопасил катастрофиралата кола и почистил пътното платно. 21-годишна шофира с 2,88 промила 21-годишна шофира с 2,88 промила", "date": "2019.12.31", "title": "Шофьор с 3,11 промила алкохол помете две коли"}
{"url": "https://clubz.bg/92382-novogodishen_ujas_v_avstraliq_desetki_hilqdi_v_kapan_ot_ogyn_snimki", "text": "Десетки хиляди хора в Югоизточна Австралия преживяха ужас в новогодишната нощ, след като се оказаха обградени от горски пожари, съобщиха австралийските власти, цитирани от ДПА. Като цитира щатската пожарна БТА предава, че мобилните телефони, интернет връзките и електричеството са излезли извън строя по южното крайбрежие на щата Нов Южен Уелс заради паднали кули и електропроводи. Над 4000 души се оказаха блокирани по плажовете с падането на нощта в Маракута, щата Виктория, където пожарите продължават да заплашват крайбрежния град. Всички пътища от и за района са затворени заради огъня, заявиха службите за спешна реакция във Виктория. Бейтманс Бей от повече от два дни е откъснат от света заради пламъците, което принуди хората да търсят безопасност на плажа. Над 350 км от магистралата за Сидни е затворена заради пожарите, заяви полицията. На помощ на блокираните в крайбрежните градове бяха извикани военните. Утре ще бъдат използвани военноморски амфибийни транспортни кораби и военни хеликоптери, за да превозят храна, вода и медицинска помощ за откъснатите градове и да евакуират тези от хората там, които пожелаят да се евакуират, заяви австралийското министерство на отбраната. Австралийската метеорологична служба съобщи, че в западните части на Сидни температурите през днешния ден са достигнали 46 градуса, но се очаква пожарникарите да получат глътка въздух в първите дни на новата година, защото в четвъртък и петък времето ще стане малко по-хладно. Въпреки това в края на седмицата се очаква температурите отново да достигнат 40 градуса и повече. Напук на сложната обстановка с пожарите в Нов Южен Уелс над един милион души посрещнаха новата година в пристанището на Сидни и околността, откъдето станаха свидетели на традиционната зрелищна заря над знаковите забележителности на най-големия австралийски град, предаде Асошиейтед прес.", "date": "2019.12.31", "title": "Новогодишен ужас в Австралия: десетки хиляди в капан от огън (СНИМКИ)"}
{"url": "https://clubz.bg/92383-ne_sme_ortaci_s_dps_no_ne_otkazvam_na_karadajy_nishto_video", "text": "ГЕРБ и ДПС никога не са били ортаци, но премиерът Бойко Борисов не е отказал нито едно желание на лидера на ДПС Мустафа Карадайъ що се отнася до общините. Това заяви Бойко Борисов, след като без предупреждение посети Руен, Бургаско, но завари всички кметове от областта на работа. В региона от 39 кметове, само един е на ГЕРБ, останалите са на ДПС. А на споменаването от кмета на Руен Исмаил Осман на „председателя“ Карадайъ реагира: След което прекъсна благодарностите на кмета на Руен: Думите на Борисов идват след като само преди няколко дни Карадайъ обяви пред симпатизанти в Момчилград, че ГЕРБ и „патриотите“, провеждат политика на омраза.   Днес цял ден Борисов е в Бургаския регион и инспектира инфраструктурни проекти, финансирани от правителството. Борисов: При управлението на БСП хората излизаха от морето с разстройство", "date": "2019.12.31", "title": "\"Не сме ортаци с ДПС, но не отказвам на Карадайъ нищо\" (ВИДЕО)"}
{"url": "https://clubz.bg/92384-dokazano_gripyt_veche_e_v_sofiq_i_burgas", "text": "Нови случаи на грип са регистрирани в София, съобщиха от Националния център по заразни и паразитни болести, предаде бТВ. Две деца, на 4 и 12 години, са приети в Инфекциозна болница. При 4-годишното дете е изолиран свински грип, при 12-годишното той е от тип Б - „Виктория”. Кантарджиев: Идва сезонът на грипа, ваксинирайте се до декември Преди Коледа други две деца на 7 г. и 13 г. бяха настанени в Инфекциозна болница с грип от типа H3 – ваксинален щам „Канзас”. Първите случаи на грип бяха потвърдени преди това в Бургас, където резултатите от изследванията показаха грип щам H1, разновидност на „Бризбейн”. Нова грипна пандемия - въпрос на време Нова грипна пандемия - въпрос на време", "date": "2019.12.31", "title": "Доказано: грипът вече е в София и Бургас"}
{"url": "https://clubz.bg/92381-tri_uspeshni_transplantacii_v_sofiq", "text": "Три успешни трансплантации бяха извършени в навечерието на Нова година, съобщиха от Министерство на здравеопазването. Две от тях са бъбречни, направени от екип на Университетска болница „Лозенец“, ръководен от проф. Любомир Спасов. Реципиенти на органите са двама мъже - на 41 и 61 години. Първа белодробна трансплантация в България Трансплантационен екип от Военномедицинската академия (ВМА) под ръководството на проф. Никола Владов извърши успешна чернодробна трансплантация на 59-годишен мъж със заболяване в крайна фаза. Трите трансплантации станаха възможни, след като на 29 декември в УМБАЛ „Д-р Георги Странски“ - Плевен е починал 63-годишен мъж. Донорът изпаднал в мозъчна смърт след черепна травма. Кабинетът с кампания в подкрепа на донорството, Борисов дава личен пример  Министерството на здравеопазването и ИА „Медицински надзор“ изказват към близките на починалия мъж своите съболезнования и благодарност за хуманното решение да дарят неговите органи и по-този начин да дадат шанс за живот на нуждаещи се от трансплантация. Кабинетът с кампания в подкрепа на донорството, Борисов дава личен пример ", "date": "2019.12.31", "title": "Три успешни трансплантации в София"}
{"url": "https://clubz.bg/92380-tozi_klub_bi_provalil_pele_i_maradona", "text": "Мино Райола, един от най-влиятелните футболни агенти в света, отправи остра словесна атака към \"Манчестър Юнайтед\" в интервю за италианския вестник за \"Ла Република\". Повод е трансферът на Ерлинг Холанд в \"Борусия\" (Дортмунд), обявен официално преди два дни. 19-годишният норвежки национал, считан за един от големите таланти на футбола, избра германския гранд пред \"Юнайтед\" и \"Ювентус\". Договорът му е до юни 2024 г. Считаше се, че \"червените дяволи\" са фаворити за подписа на Холанд, който е работил със своя сънародник Оле Гунар Солскяр в юношеските си години. Треньорът отиде лично до Залцбург да разговаря със стария си познайник преди седмици, но още тогава е получил отказ. \"Юнайтед\" не коментира официално, но в британските медии се появиха информации, че сделката е пропаднала, тъй като Райола е поискал космическа комисионна. Той не е долюбван на \"Олд Трафорд\" още от времето на Алекс Фъргюсън. Но все пак е работил с \"Юнайтед\" по сделките на играчи като Пол Погба и Златан Ибрахимович. Райола добавя, че не той е повлиял на Холанд, тийнейджърът сам е избрал \"Борусия\" - дори пред \"Ювентус\", с който работи доста по-добре. Имало е и други кандидати. А Погба поиска да си тръгне през лятото, кандидати за подписа му бяха \"Реал\" и \"Ювентус\", но \"Юнайтед\" не го пусна. Сега отново се говори за изходящ трансфер на френския халф. В друго интервю от последните дни - за \"Скай спортс\", Райола заявява, че Погба би останал в \"Манчестър Юнайтед\", стига отборът да се бори за трофеи и да играе в Шампионската лига.", "date": "2019.12.31", "title": "\"Този клуб би провалил Пеле и Марадона\""}
