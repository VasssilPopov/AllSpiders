{"url": "https://clubz.bg/90902-vlastta_sreshtu_airbnb_i_podobni_iska_i_filtyr_v_neta_pri_narusheniq", "text": "Свободното краткосрочно предлагане на стаи и апартаменти за гости, които не са изрично сертифицирани като места за настаняване според Закона за туризма, в платформи като Booking.com, Airbnb, Expedia, във фейсбук и т.н., да бъде забранено и санкционирано. А неспазването на това условие при   да може да доведе включително до спиране на достъпа до съответните интернет сайтове, което доставчиците на интернет услуги в България ще са длъжни да извършат.  Такава   са внесли депутатите от властта Менда Стоянова (ГЕРБ) и Валери Симеонов (Обединени патриоти/НФСБ) с предложенията за промени на второ четене в Закона за държавния бюджет за 2020 г. Поправката се прави по любимия от години на управляващите начин -  между две четения на друг законодателен акт, като така се избягва пълната процедура за приемане на нови законови разпоредби и минаването им през пленарната зала два пъти с възможност за възражения и редакция. Стоянова и Симеонов предлагат първо допълнение в текста, който казва кой може да извършва хотелиерство. Към момента стаи и къщи за гости могат да отдават лица, които не са търговци по смисъла на Търговския закон, ако местата за даване под наем са част от жилището, което обитават. С поправката, ако бъде приета, това право ще се дава и за апартаменти за гости, в които наемодателят не живее. Редакцията звучи като \"либерализиране\" на закона, но след него следват още промени.  Създава се нова алинея към чл. 113 от Закона за туризма, която гласи:  Простичко казано - ако сте собственик на апартамент, в който не живеете - вече можете да го отдавате на туристи и без да сте регистриран търговец. Но ако апартаментът не е сертифициран за туристическа услуга и го пуснете в някоя от популярните онлайн платформи - това вече ще ви прави нарушител и ще подлежите на санкция. Нарушител ще е и платформата, която го е допуснала. Според Закона за туризма апартаментите, стаите и къщите за гости са туристически обекти от клас Б. За да бъдат сертифицирани като такива се подава декларация-заявление до кмета на общината, в която е имотът, припомнят в мотивите си вносителите. Има изисквания за поставяне на табели, обявяване на тарифи и т.н., има и такса - в момента е по 10 лв. на легло. Ако предлаганите нови текстове в закона станат факт с приемането на държавния бюджет, то всички лица, отдаващи апартаменти и стаи за гости в популярните платформи онлайн, ще имат 3 месеца да узаконят дейността си като наемодатели.  Менда Стоянова и Валери Симеонов предлагат санкциите за нарушители на предлагания нов режим да са следните (нов чл. 231 в ЗТ - б.р.):  Това би трябвало да означава, че на наказание ще подлежат и отдаващите имот под наем за туристи, и онлайн платформите, ако позволят при тях да се появят некатегоризирани места за настаняване в България.  Двамата законотворци стигат и по-далеч в ограниченията на онлайн платформите за търсене на хотелски услуги - предлага се възможност достъпът до даден сайт да бъде отрязан за потребителите, ако са констатирани \"системни нарушения\" на описаните дотук правила:  Ако това бъде прието - то съдът ще има 72-часов срок да се произнесе. А интернет доставчиците ще трябва да отрежат достъпа до \"заподозрените\" сайтове в срок от 24 часа от публикуването на разпореждането на съда в сайта на Министерството на туризма. В Закона за туризма пише изрично и що е то \"системно нарушение\" - заради каквото може да се стигне до филтриране на интернет съдържание, ако предложенията на тандема Стоянова/Симеонов минат:  В мотивите на двамата депутати от управляващата коалиция е изрично записано, че идеите им са именно заради все по-голямата популярност на предлагането и наемането на такива имоти за настаняване. От обясненията им става ясно, че ако предложените поправки минат, то отдаваните апартаменти и стаи за настаняване, както и отдаващите ги, макар да не са търговци по смисъла на закона, ще трябва да влязат в Националния туристически регистър и да станат част от Единната система за туристическа информация.  Не е описано каква неравнопоставеност и в чий ущърб виждат Стоянова и Симеонов. В последните месеци не само в България, но и в други страни от ЕС традиционният туристически бизнес, а и политиците, искат регулации за големите платформи, които предлагат краткосрочни наеми с туристическа цел. През септември стана ясно, че в Румъния се подготвя подобен законопроект, искания за ясен регламент имаше във Виена, а 10 европейски града поискаха официално помощ от ЕС срещу \"монопола\" на Airbnb на пазара на жилища. Отвореното писмо на градския съвет на Амстердам е подписано още от Барселона, Берлин, Бордо, Брюксел, Краков, Мюнхен, Париж, Валенсия и Виена. В него се посочва, че платформи като Airbnb, въпреки че твърдят, че искат да си сътрудничат с местните власти, „на практика не го правят или го правят само на доброволни начала“.", "date": "2019.11.24", "title": "Властта срещу Airbnb и подобни: иска и филтър в нета при нарушения"}
{"url": "https://clubz.bg/90896-v_plovdiv_digitalizirat_braka", "text": "Гражданският брак в Пловдив ще бъде дигитализиран, обявиха от пресцентъра на общината. Бъдещите младоженци ще могат да заявят граждански брак по интернет по конкретен час и дата. Освен това могат да заявят изнесен ритуал с конкретно място и да заплатят всичко онлайн. Българинът толерантен към аборта, но не и към еднополовия брак След регистрация бъдещата семейна двойка ще получи служебна бележка и списък с всички необходими документи - декларации, медицински свидетелства и пр. Новата система ще започне да функционира от 1 януари 2020 г. Няколко дни преди ритуала младоженците ще получават и имейл - ако случайно са се разсеяли и са забравили за сватбата. Системата ще бъде публична на radostniobredi.plovdiv.bg.", "date": "2019.11.24", "title": "В Пловдив дигитализират брака"}
{"url": "https://clubz.bg/90847-raboteshtite_bedni_sa_378_hil_dushi", "text": "Работещите бедни са 378 хил. души или около 12% от всички заети. Това са казва в публикация на  . За да попадне някой в групата на работещите бедни е необходимо да отговаря на две условия - да работи на пълно или непълно работно време, и да е част от домакинство с доход под 60% от медианния.  Под медианен доход се разбира ниво на дохода в едно общество, което разделя лицата или домакинствата в него на две части - половината получават по-висок доход, а другата половина - по-нисък. Медианният доход е различно понятие от средния доход. Например: ако обществото се състои от 5 лица, получаващи съответно 5, 10, 15, 30 и 40 лв. месечно, медианният доход е 15 лв., а средният доход е ((5+10+15+30+40)/5), или 20 лв. Много повече работещи бедни са мъже, отколкото жени – 230 хиляди мъже и 150 хиляди жени. Този дисбаланс е до голяма степен обясним, тъй като в бедните семейства много често само единият от възрастните работи, и това много по-често са мъжете, докато жените са безработни или неактивни. Също като при бедността като цяло, работещите бедни имат ясно изразен образователен профил. Почти всички са завършили някаква форма на училищно образование, най-често осми или дванадесети клас. Малкият дял на работещите бедни с начално или по-ниско образование е до голяма степен очакван, тъй като за тях е много вероятно да са бедни, но да останат изцяло извън заетост, т.е. да са неактивни или безработни. Обратно, висшето образование (и до известна степен професионалното) често дава достъп до по-добри работни места, които извеждат домакинствата от групата на бедните. Профилът на работещите бедни е доста по-различен от този на заетите като цяло по своята етническа структура. Малко над 1/4, или 100 хиляди от работещите бедни са роми, 200 хиляди са българи. Това е следствие най-вече на образователната структура – много малко роми имат висше образование, което се отразява на достъпа им до по-добре платени работни места. В ромските домакинства е и много по-голяма вероятността да има само един зает, чийто доход да се разпределя и между останалите му членове, а и в тях често има повече деца. Възрастовата структура на работещите бедни до голяма степен отговаря на този на цялата работна сила. Мнозинството от тях са концентрирани между 30 и 49 години, където са и най-многото заети като цяло. Броят работещи бедни в пенсионна възраст е относително по-нисък. Повечето от професиите, в които са концентрирани работещите бедни не предполагат висока квалификация - много от тях са за чистачи, строители, продавачи, шофьори, сервитьори и земеделски работници. Очаквано, това са и сред професиите с най-ниско заплащане в страната, както и най-голям сив сектор и недекларирана заетост. Много от тях са и различни форми на сезонна заетост, а и те са сред най-застрашените и несигурните в случай на влошаване на икономическата ситуация, тъй като нискоквалифицираните най-често са сред първите уволнени, строителната дейност се свива чувствително, а търсенето на много услуги намалява. Прегледът на характеристиките на работещите бедни разкрива доста особености, които биха могли да бъдат полезни при дефинирането на политики, насочени към тях. От една страна, видно налице са проблеми при издържането на по-големи семейства с дохода на един зает, но от друга много работещи бедни са с ниска квалификация, което възпира насочването им към професии с по-високо заплащане. На преден план отново излиза обстоятелството, че бедността е непропорционално голям проблем сред ромите, дори и за относително ниския дял от тях, които работят. Професиите на работещите бедни пък са сред най-застрашените от влошаването на икономическата ситуация, което поставя настоящите им недостатъчни доходи в риск в случай на криза.", "date": "2019.11.24", "title": "Работещите бедни са 378 хил. души"}
{"url": "https://clubz.bg/90906-solomon_pasi_putin_pronikva_v_evropa_prez_syrbiq", "text": "Европейският съюз е допуснал стратегическа грешка като не наблюдава и не реагира на руското влияние в Сърбия, смята бившият външен министър Соломон Паси. Той коментира основни международни теми днес в ефира на Нова ТВ. \"Вечерне новости\": Сърбия ще преговаря да купи С-400 от Русия Паси коментира и тезата на френския президент Еманюел Макрон, че НАТО е в \"мозъчна смърт\", като отбеляза, че е задължение на Франция да \"прелее мозък\" на Алианса. Следващият \"11 септември\" ще дойде от Китай, смята Паси. Това ще стане чрез китайската компания Huawei, която осигурява хардуер за 5G в Европа и според него \"е вид троянски кон, който ще пенетрира сигурността в Европа\". Huawei се хвали с ръст в продажбите въпреки американските санкции И допълни, че трябва да се постави бариера срещу дейността на китайския техногигант. Според него България трябва да се стреми към научно сътрудничество със САЩ- И предложи да се борим за пращане на наш космонавт в НАСА. Строителството на \"Турски поток\" ще завърши до края на годината И добави шеговито, че друг вариант за сътрудничество е във Видин да се построи \"Тръмп Тауър\", а голф игрище в Пелерик. Не пропусна и да отбележи, че \"Турски поток\" всъщност е руски поток, на Путин, и че трябва да го спрем, независимо дали американците искат това от нас или не. Huawei се хвали с ръст в продажбите въпреки американските санкции Строителството на \"Турски поток\" ще завърши до края на годината", "date": "2019.11.24", "title": "Соломон Паси: Путин прониква в Европа през Сърбия"}
{"url": "https://clubz.bg/90841-%E2%80%9Efizika_na_tygata%E2%80%9C_postaven_sred_trite_naj_dobri_kysometrajni_animacii_na_2019_a", "text": "Вече имаме добра представа кои късометражни анимации ще се състезават за предстоящите оскари в тази категория. Предварителният списък е обявен – големият въпрос е кои от тези над 90 филма се открояват с най-високи художествени качества. Така започва статия от 21 ноември в сайта „Cartoonbrew“, специализирана медия за новини от света на анимацията, в която „Физика на тъгата“ на Теодор Ушев е поставен сред трите най-добри късометражни анимационни филма тази година. Под заглавието „Това са най-добрите кратки анимации в състезанието за тазгодишния „Оскар” стои колаж с кадри от три заглавия и един от тях е от филма по романа на Георги Господинов. За да придобием по-добра представа за тазгодишната конкуренция, авторът на текста Алекс Дудок де Вит е събрал мнения на специалисти в областта на късометражната анимация – критици и директори на фестивали от цял ​​свят, които са гледали много от филмите, конкуриращи се тази година. Всеки от тези експерти е бил поканен да посочи любимия си филм и следващите четири най-добри от предварителния списък на вече одобрените заглавия за участие в оскаровата надпревара. Специалистите трябвало да напишат и по няколко думи за филма, който поставят на първо място. Участниците в проучването избрали общо 23 филма. Трите заглавия, събрали най-много гласове са: Предлагаме ви мненията за трите филма начело. „Acid Rain“ е смел и амбициозен филм, емблематичен за следващото поколение. Това е много истинска история, базирана на реални преживявания, с истински хора. Както естетически, така и повествователно, това е освежаващо честно и искрено изобразяване на една субкултура. Като автор на филми, аз съм истински вдъхновен от „Acid Rain“ и се радвам, че това е посоката, в която върви това изкуство.     В тази история за неизговорена, безусловна любов, в която всеки може да открие познати неща, Кашчеева рисува проблемните отношения между баща и дъщеря, докато родителят лежи в болница. Разказана с кинетична енергия, завладяващо майсторство и личен сюжет, тази кратка анимация трудно може да бъде победена.     „Физиката на тъгата” е най-цялостното произведение на Теодор Ушев, което в един момент може да преосмисли цялата му филмография – за тези, които вече познават работата му. Но в същото време Ушев обновява техниката си, разширява темите си и доказва, че е в състояние да работи още по-задълбочено. За онези, които не познават предишните му филми, „Физиката на тъгата“ предлага интензивно картина на изминалия половин век: докосва вътрешното „аз“ на автора толкова, колкото и нашето. Това е едновременно универсално и дълбоко уникално произведение.     Във време, в което изкуственият интелект вече е част от нашия живот, някои от любимите ми напоследък анимационни късометражни филми носят ясни човешки следи. Паметта и личните събития са централни за техните сценарии и те имат силен графичен стил, включващ ръчно изработени елементи. Всички те събуждат идеи и чувства и предлагат едно фундаментално пространство: пространството между филма и мястото на зрителя. „Физиката на тъгата” е майсторски написан и режисиран. Ритъмът на думите, музиката и настоятелните образи, създадени с техниката енкаустика, ви тласкат през царството на детството и бурите на живота с отблясъци на чиста поезия. „Физика на тъгата“ е вероятно най-личният филм на Теодор Ушев. Можем да видим в него следи и реминисценции от всичките му предишни филми. Това е хипнотизиращо произведение, което ви оставя без думи. Изработена с енкаустична живопис, тази главозамайваща одисея се случва в точката, в която ХХ век отстъпва на XXI, и където Изтокът среща Запада. Съвременен шедьовър.", "date": "2019.11.24", "title": "„Физика на тъгата“ поставен сред трите най-добри късометражни анимации на 2019-а"}
{"url": "https://clubz.bg/90892-v_rumyniq_izbirat_prezident_na_balotaj", "text": "Започна гласуването за втория кръг от президентските избори в Румъния, предаде ТАСС. В страната отовриха врати 18 748 избирателни секции, а в чужбина - 835, на които близо 4-те милиона румънци, живеещи в чужбина, могат да упражнят правото си на глас. След промяна в закона за изборите румънците в чужбина могат да гласуват от 22 до 24 ноември, както и по пощата. Първият кръг се проведе на 10 ноември. На днешния втори кръг президентът Клаус Йоханис ще се бори за втори мандат срещу бившия премиер Виорика Дънчила. Президентът на Румъния Йоханис води в първия тур на вота за нов мандат Йоханис, издигнат от управляващата Национално-либерална партия, получи 37,82 на сто от гласовете на първия кръг. Кандидатката на Социалдемократическата партия Дънчила получи подкрепата 22,26 на сто от избирателите, припомня ТАСС. Очаква се гласуването да продължи до 21 ч., но може да бъде удължено до 23:59 часа.", "date": "2019.11.24", "title": "В Румъния избират президент - на балотаж"}
{"url": "https://clubz.bg/90895-drama_i_triumf_za_flamengo_na_finala_na_kopa_libertadores", "text": "Бразилският \"Фламенго\" е новият носител на \"Копа Либертадорес\" - трофеят на турнира, аналог на Шампионската лига за Южна Америка. Триумфът дойде инфарктно на финала срещу аржентинския \"Ривър Плейт\" пред 80 хиляди зрители в Лима, Перу - 2:1. Сладко за едните и горчиво за другите. Рафаел Боре даде аванс на шампиона от миналата година още в 14-ата минута. В 89-ата Габриел Барбоса изравни. Онези, които очакваха продължения, сбъркаха - отново Барбоса реализира в 90-ата (плюс две) и донесе престижното отличие на клуба от Рио де Жанейро за първи път от 1981 г. насам. Финалът в Лима не блестеше с качество и предложи малко голови ситуации. Героят Барбоса е преотстъпен на \"Фламенго\" от \"Интер\" (Милано). Преди последния си сигнал реферът вдигна и два червени картона. Езекил Паласиос от \"Ривър\" изрита без топка съперник и беше изгонен, както и голмайсторът Барбоса заради саркастично ръкопляскане. Финалът бе изместен от Сантяго в Лима заради социалното напрежение в чилийската столица. За първи път от 1988 г. титлата бе решена с един мач, а не с два, както беше оттогава до миналата година, когато за отличието спориха \"Ривър Плейт\" и \"Бока Хуниорс\" - вечните съперници от Буенос Айрес.  \"Фламенго\" е пред спечелване и на титлата на Бразилия, което ще направи сезона за феновете на отбора наистина паметен. Тимът ще играе на Световното клубно първентво през декември в Катар.", "date": "2019.11.24", "title": "Драма и триумф за \"Фламенго\" на финала на \"Копа Либертадорес\""}
{"url": "https://clubz.bg/90897-topqshtite_se_ledove_v_mongoliq_zastrashavat_tradicionniq_pominyk", "text": "Северните елени, притежавани от традиционните скотовъди в Монголия, се разболяват и умират, защото \"вечният лед\", на който досега са разчитали, се топи, съобщи в. \"Дейли мейл\". Подобно нещо скотовъдите от племето цаатан не знаят да се е случвало досега. Как бате Бойко победи климата Ледът е не само източник на чиста питейна вода. Ледените участъци помагат на елените да се охлаждат през лятото. Затоплянето в Монголия е по-голямо от средното по света. Летните температури вече са с 1,5 градуса Целзий по-високи, отколкото през 2001 г. През 2018 г. международен екип от учени е правил археологически проучвания в района Улан Тайга и е разговарял с осем от около 30-те местни семейства скотовъди. Те са разказали колко от ледените участъци са се разтопили от 2016 до 2018 г. , като много са се оплакали, че това влошава качеството на пасищата и животните им се разболяват. Учените също се безпокоят, че отдръпващият се лед излага на ефекта на въздуха отдавна затрупани археологически артефакти.", "date": "2019.11.24", "title": "Топящите се ледове в Монголия застрашават традиционния поминък"}
{"url": "https://clubz.bg/90898-ruski_komunisti_iskat_zabrana_za_novi_epizodi_na_%E2%80%9Enu_pogodi%E2%80%9C", "text": "Членове на партията на Комунистите на Русия от град Владимир се обърнаха към Министерството на културата и „Союзмультфильм” с настояване да се забрани заснемането на нови епизоди на анимационната поредица „Ну, погоди!”, съобщава руското издание „Daily Storm“. Владимирските комунисти обвиняват авторите на предложението в желаниe да присвоят бюджетни средства. Протестната декларация вече беше одобрена от централния апарат на партията, откъдето се заканиха в краен случай да организират митинг в Москва с портрети на истинските съветски Вълк и Заек. Само че дали това ще помогне? Един от най-ярките майстори не само на руската, но и на световната анимация – Юрий Норщейн, не вярва, че това ще спре „Союзмултфильм”: \"Ну, погоди!\" в политическата коректност. От какъв пол е Заека? За намерението на „Союзмультфильм” да произведе 26 нови филмчета „Ну, погоди!” стана известно от изявление на председателя на борда на филмовото студио Юлияна Слашчева. То беше направено по време на VIII-ия Санктпетербургски международен културен форум ( ) и не предизвика нищо друго, освен недоумение. Не разбрал кому е необходимо това и първият секретар на Комунистите на Русия във Владимирска област, Андрей Николски. Според политика идеята за нови епизоди на „Ну, погоди!” мирише на личен интерес и алчност, тъй като съвременните римейкове, за разлика от съветските оригинали, не носят никакви морални ценности и се създават единствено с цел печалба. Според художника бедата на студиото, което планира да продължи „Ну, погоди!”, е в това, че нито привлича нови сценаристи, нито генерира нови идеи. И му остава единствено да се възползва от вече създаденато. Правят се повторения, които очевидно са по-лоши от оригиналите. И това съвсем не се отнасяло само за „Ну, погоди!”. Както признава художникът, той има особено емоционално отношение към „Ну, погоди!”. Може би защото е познавал лично Вячеслав Котьоночкин – режисьорът на поредицата. Затова сега Норщейн не е просто тъжен. „Союзмультфильм” е основан през 1936 г. От тогава в студиото са създадени повече от хиляда и петстотин анимационни филма, включително „Дребосъчето и Карлсон“, „Крокодила Гена“ и „Ежко в мъглата”. Първите нови епизоди от „Ну, погоди!“ могат да излязат още през 2020 г.", "date": "2019.11.24", "title": "Руски комунисти искат забрана за нови епизоди на „Ну, погоди!“"}
{"url": "https://clubz.bg/90842-%E2%80%9Ekyshtichka_ot_karti%E2%80%9C_na_visla", "text": "\n\t  Статистическите данни на генерал Гелен за числеността на съветската армия определено не са преувеличени. Напротив, те дори не дават достатъчно точна представа кои са най-застрашените сектори на фронта. Червената армия разполага с 6.7-милионна армия на фронт, който се простира от Балтийско до Адриатическо море. Това е два пъти повече от частите на Вермахта и неговите съюзници, когато нападат Съветския съюз през юни 1941 г. Увереността на Хитлер през онова лято, че Червената армия всеки момент ще се разпадне окончателно, се оказва една от най-големите заблуди в историята. \n\t„Ние сме загубени – признава германски сержант през януари 1945 г., – но ще се бием до последния човек.“ Закалените в битки бойци на Източния фронт са сигурни, че няма да излязат живи от тази война. Всякакъв друг изход изглежда немислим, като се има предвид колко злини са причинили войниците на Вермахта в окупираните територии, както и че Червената армия задължително ще им отмъсти. Ако се предадат, това означава да изгният в трудовите лагери в Сибир като Stalinpferd, „сталински коне“. „Ние вече не се сражавахме нито за Хитлер, нито за националсоциализма, нито за Третия райх – пише елзаски ветеран от дивизия „Велика Германия“, – нито дори за нашите годеници или майки, или за семействата си, хванати в клопката на градовете, подложени на непрекъснати бомбардировки. Биехме се от най-обикновен страх . [...] Биехме се заради самите себе си, за да не умрем в някоя кална дупка, пълна със сняг; биехме се като плъхове.“ Сполетелите ги нещастия през предишната година и преди всичко обкръжението и унищожаването на група армии „Център“ трудно могат да бъдат забравени. Националсоциалистическите командири – нацистка имитация на съветските комисари, се опитват да повдигнат бойния дух на обикновените германски войници, така наречените ландзери, с обещания и заплахи за екзекуция за всеки, който дезертира или се оттегли без заповед от бойното поле. „Не бива да се страхувате от офанзивата на руснаците – казват им те. – Ако преминат в атака, нашите танкове ще пристигнат най-късно до четири часа.“ Но по-опитните войници много добре знаят какво ги очаква. Въпреки че офицерите от щаба на Гудериан в Цосен имат доста точна представа за датата на планираното нападение, информацията, изглежда, не е достигнала до фронтовата линия. Ефрейтор Алоис К. от 304-та пехотна дивизия, заловен като „език“ от съветска група разузнавачи, съобщава на разпитващите офицери от Първи украински фронт, че първоначално са очаквали атака преди Коледа, след което им е било съобщено, че тя ще започне на 10 януари, когато се предполага, че е рожденият ден на Сталин. На 9 януари след спешна обиколка на трите главни фронта – в Унгария, на Висла и в Източна Прусия – генерал Гудериан, придружен от адютанта си майор барон Фрайтаг фон Лорингхофен, отново отива на среща с Хитлер в Цигенсберг. Той му представя последните изчисления за силата на противника – анализите на Гелен и сведенията на командира от Луфтвафе генерал Зайдеман. Според въздушното разузнаване на фронтовете при Висла и в Източна Прусия са съсредоточени 8000 съветски самолета. Гьоринг прекъсва началника на Генералния щаб. „Майн фюрер, не вярвайте на това – обръща се той към Хитлер. – Това не са истински самолети. Това е само камуфлаж.“ За да се подмаже, Кайтел решително удря с юмрук по масата и заявява: „Райхсмаршалът е напълно прав.“ Скрити истини за Втората световна война Срещата продължава като мрачен фарс. Хитлер не спира да твърди, че цифрите, представени от разузнаването, са „абсолютно идиотски“, и допълва, че човекът, който ги е съставил, трябва да бъде затворен в лудница. Гудериан сърдито отговаря, че след като самият той изцяло им се доверява, най-добре е също да бъде освидетелстван. Хитлер категорично отказва да изпълни молбата на генерал Харпе, който отговаря за фронта на Висла, и на генерал Райнхард в Източна Прусия, да се оттеглят най-застрашените войски на по-безопасни позиции. Той настоява също така онези 200 000 германски войници, отрязани на Курландския полуостров в Латвия, да останат по местата си, вместо да бъдат изтеглени по море и изпратени да защитават границите на Райха. Отвратен от „щраусовата“ стратегия на главната щабквартира на фюрера, Гудериан се готви да си тръгне. \n\t– Източният фронт – заявява Хитлер, неочаквано решил да му се подмаже – никога не е имал толкова силен резерв. Това е изцяло ваша заслуга. За което ви благодаря. \n\t– Източният фронт – отговаря Гудериан – е като къщичка от карти. Ако се пробие в един сектор, целият ще се срути.  По някаква ирония Гьобелс използва същото сравнение през 1941 г., но за Червената армия. Гудериан се връща в Цосен в „много мрачно настроение“. Чуди се дали липсата на реалистична преценка за състоянието на фронта у Хитлер и Йодл няма нещо общо с факта, че и двамата са от части на Райха, които не се намират под непосредствена заплаха  – съответно от Австрия и от Бавария. Самият Гудериан е от Прусия. Родината му всеки момент може да бъде опустошена и по всяка вероятност загубена завинаги. За да награди своя прочут танков командир за успехите му, в началото на войната Хитлер му подарява експроприираното имение Дайпенхоф във Вартегау, област в Западна Полша, присъединена от нацистите към Райха. Но сега тази област също е застрашена от предстоящата офанзива през Висла. Съпругата на Гудериан още се намира в имението. Зорко следена от местните лидери на нацистката партия, до последния момент тя няма да има възможност да замине. \n\tСамо след малко повече от двадесет и четири часа в щаба на Гудериан в Цосен се получава потвърждение, че до началото на офанзивата остават не седмици, а само няколко часа. През нощта сапьорите на Червената армия са разчистили минните полета и танковите им корпуси са изтеглени напред към предмостовите укрепления, готови за атака. Хитлер издава заповед и германските танкове от резерва на фронта при Висла да се придвижат напред въпреки предупреждението, че по този начин ги поставя в обсега на съветската артилерия. Някои висши офицери започват да се чудят дали Хитлер подсъзнателно не иска да загуби войната. На Червената армия, изглежда, ѝ е станало навик да напада при лоши атмосферни условия. Германските ветерани, забелязали тази стратегия, често казват: „Времето е подходящо за руснаците.“ Съветските войски напълно осъзнават, че имат сериозно предимство при зимни условия, независимо дали вали сняг, или е кално. Относително ниският процент на измръзвания в Червената армия, дори в окопите, се обяснява с това, че традиционно руските войници използват ленени партенки, а не чорапи. Според прогнозите на синоптиците тази зима се очаква да бъде „нетипична“. След силните студове през януари се очакват „проливни дъждове и мокър сняг“. Веднага е издадена заповед: „Кожените ботуши да се приведат в пълна изправност.“ В много отношения в Червената армия се забелязва напредък: в тежкото въоръжение, във все по-професионалното планиране на предстоящите операции, в маскировката и контрола на текущите операции, които често извеждат германците от равновесие. Но съществуват и някои слабости. Най-сериозната от тях е липсата на ред и дисциплина, което изглежда странно за армията на една тоталитарна държава. Част от проблема се дължи на невероятното изтощение на младите офицери. Те наистина преминават през много трудна школа – особено седемнадесет-осемнадесетгодишните младши лейтенанти в пехотата. „По онова време – пише писателят и военен кореспондент Константин Симонов – младите хора ставаха възрастни само за година, месец или дори само след една битка.“ Мнозина загиват още при първото си сражение. Решени на всяка цена да докажат, че могат да командват старите опитни бойци, някои от които биха могли да им бъдат бащи, младите лейтенанти демонстрират отчаяна смелост и понякога заплащат за това с живота си. \"Само сапьорският трион върши работа\" Липсата на дисциплина в Червената армия се дължи и на нечовешкото отношение към войниците на техните собствени командири. Разбира се, силните черти, както и слабостите на сложния руски характер също оказват своето влияние. „Руският пехотинец – както го описва Сенявска – е издръжлив, непретенциозен, лекомислен и убеден фаталист . [...] И всичко това, взето заедно, го прави непобедим.“ Обикновен войник от стрелкова дивизия представя накратко в дневника си как в зависимост от обстоятелствата се променят настроението и поведението на неговите другари. „Първо положение: войник без командири наоколо. Той е вечно недоволен мърморко. Заплашва и се самоизтъква. Обича да си присвоява разни неща и налита на бой при всеки глупав спор. Раздразнителен е и се вижда, че войнишкият живот му тежи. Второ положение: войник пред командирите. Тогава той е смирен и мълчалив. С готовност се съгласява с това, което му казват. Лесно вярва на обещания. Целият разцъфва от радост, когато го хвалят, и с готовност се възхищава на строгите офицерите, въпреки че им се подиграва зад гърба им. Трето състояние: когато трябва да свърши нещо заедно с останалите или се сражава. Тук той вече е истински герой. Никога не би изоставил другар в беда. Умира тихо и кротко, все едно това също е част от неговите задължения.“ В особено добро състояние са танковите подразделения на Червената армия. В началото на войната те са също толкова деморализирани, колкото и авиацията, но сега вече започват да се радват на статус на герои. Василий Гросман, писател и военен кореспондент, вече гледа на „танкистите“ със същото възхищение, както преди това е гледал на снайперистите при Сталинград. Той ги описва като „кавалеристи, артилеристи и техници в едно лице“. Но най-голямата сила на съветската армия се дължи на опияняващата идея, че най-после се намира на един прицел разстояние от Райха.  \"Само сапьорският трион върши работа\"", "date": "2019.11.24", "title": "„Къщичка от карти“ на Висла"}
{"url": "https://clubz.bg/90890-injekciq_za_2_mln_e_naj_skypoto_lekarstvo_v_sveta", "text": "На 10 октомври малката Пиа получи инжекцията  , най-скъпото лекарство в света, след невероятна проява на щедрост от цяла Белгия, която мобилизира и позволи на семейството да събере сумата от 1,9 милиона евро, съобщава валонската медийна група Sudinfo. Днес майка й Елен приветства напредъка на детето си: „Това е истински повратен момент за нас! \". Родителите на Пиа твърдят, че не са се възползвали от никакъв жест от страна на производителя на лекарството - фармацевтичната фирма Novartis. Този месец те ще узнаят общата сума, получена от благотворителната операция \"Тим Пиа\" (Team Pia). Елен и съпругът ѝ също ще разкрият какъв ще бъде излишъкът и за какво искат да го предложат.  С цена 2,1 милиона долара (1,9 милиона евро), новата генна терапия Zolgensma (onasemnogene abeparvovec-xioi) е най-скъпото лекарство в света. Представлява еднократна венозна инжекция, използвана за лечение на деца под 2 години със спинална мускулна атрофия. Произвежда се от AveXis, собственост на фармацевтичния гигант Novartis.", "date": "2019.11.24", "title": "Инжекция за $2 млн. е най-скъпото лекарство в света"}
{"url": "https://clubz.bg/90899-lea_koen_s_istoricheski_trilyr_za_stara_sofiq_i_drugiq_geshev", "text": "Полицейският началник Смил Ангелов и тютюневият магнат Жак Асеов са герои в новия роман на Леа Коен „Жените от кино Роялъ“, който излиза в книжарниците от 28 ноември. Кости, открити през 2017 г. в подземието на столичен театър, връщат читателя в 30-те години на миналия век в София. На пръв поглед мъжете в романа нямат нищо общо помежду си – оказва се, че ги свързват техните съпруги – чиновничка в общината, театрална дива и певица. Радославов е звезда на българската журналистика в съвремието – млад и свободолюбив, той обича да борави с иронията. През 2017 г. в подземието на столичен театър са открити човешки кости и от безобидно сензационно журналистическо разследване той е въвлечен в полицейското следствие. Смил Ангелов е началник на Пети полицейски участък от 30-те години. Той е образцов чиновник и верен на Двореца. Но името му е по-познато от корицата на „Пътеводитель на София“ – безценен наръчник за столичния живот между двете световни войни и една от книгите, които Коен използва, за да предаде точно историческата епоха от онова време. Жак Асеов е тютюнев магнат, собственик и главен акционер на „Балкантабак“. Асеов е благодетел и меценат, обичан от служителите, но и влязъл в полезрението на Никола Гешев, началник на политическото отделение „А“. А бившето кино „Роялъ“, използвано в заглавието на новия роман, преди се е намирало срещу градинката „Кристал“, където днес се помещава Театър „Българска армия“. Част от събитията, описани в книгата, вдъхновяват авторката, когато тя разбира, че са се случили на една и съща улица – „Раковска“. Там стават и някои от най-знаковите престъпления в онази България, например убийството на Стефан Стамболов, на същата улица се намират домовете на Яна Язова и на Яворов. Леа Коен е позната на българските читатели с романите си „Рафаел“, „Преследвачът на звуци“, „Консорциум Алтернус“, „Пианото“… „Жените от кино Роялъ“ ще бъде представена от своята авторка на 3 декември от 18 ч. във Военния театър, на камерна сцена „Миракъл“.", "date": "2019.11.24", "title": "Леа Коен с исторически трилър за стара София и другия Гешев"}
{"url": "https://clubz.bg/90845-kakvo_mislqt_poddryjnicite_na_populistkite_partii_v_evropa_za_es_putin_i_myusyulmanite", "text": "През последните години европейската политическа сцена беше разтърсена от появата на популистки партии, много от които се намират в крайно дясното на политическия спектър и поставят под съмнение основни ценности на европейската интеграция. От  предлагат данни как поддръжниците на европейските популистки партии гледат на ключови въпроси. Данните са от сравнително изследване на социологическия център за нагласите по света през 2019 г. Хората, които се отнасят позитивно към популистките партии, са много по-недобре настроени към Европейския съюз. Това най-силно се вижда при  \"Алтернатива за Германия\" - привържениците ѝ са с 34 на сто по-малко склонни да харесват ЕС в сравнение с онези германци, които не подкрепят антиевропейската партия. Разлика от 20 на сто или повече пункта има между подкрепящите и неподкрепящите десни популистки партии в Швеция, Франция, Чешката република, Великобритания и Холандия. Чешката \"АНО\", създадена през 2011 г., не се вписва в категорията на десните партии, но следва същия модел, отбелязват от \"Пю\". 41 на сто от нейните поддръжници имат положително отношение към ЕС в сравнение с 66 на сто при онези чехи, които не подкрепят партията. За някои от европейските популистки партии, които напоследък променят реториката си и се придвижват към центъра, се наблюдава обратния модел. Поддръжниците на \"Обикновени хора и независими личности\" в Словакия, унгарската \"Йоббик\" и \"5Звезди\" в Италия например са по-склонни да харесват ЕС, отколкото хората, които не подкрепят тези партии. Това се отнася и за лявата \"Сириза\" в Гърция - нейните симпатизанти харесват ЕС повече от онези, които не са ѝ поддръжници. Много от европейските популистки партии, особено разположените вдясно, са критични към миграцията в ЕС от мюсюлмански държави. Изследването на \"Пю\" сочи, че поддръжниците на тези партии често имат много по-негативно отношение към мюсюлманите в техните страни. В Швеция сред хората, които харесват Свободните демократи, партия, която е силен противник на мултикултурализма и особено на имиграцията - настроените негативно към мюсюламните са с 42 на сто повече в сравнение с онези, които не поддържат тази партия. Подобно силно различие в нагласите към мюсюлманите съществува и между поддръжниците на \"Алтернатива за Германия\" и останалите германци - 41 на сто. По подобен начин стоят нещата и при десни популистки партии в Чешката република, Холандия, Франция, Италия, Испания, Великобритания и Унгария. От друга страна онези, които подкрепят леви популистки партии - \"Подемос\" в Испания, \"Сириза\" в Гърция и \"Непокорна Франция\"  (Insoumise), са по-добре настроени към мюсюлманите в сравнение с хората, които не подкрепят тези политически формации.  Привържениците на популистките партии харесват Путин повече от останалите хора, сочат данните. Те имат доверие в неговата роля в международните дела. Най-голямата разлика в отношението към Путин между поддръжници на популистки партии и неподдържници е регистрирана в Чешката република. 61 на сто от онези, които симпатизират на партията \"Свобода и пряка демокрация\" имат доверие в ролята на Путин в международните отношения в сравнение с 24 на сто от хората, които не харесват тази формация. Лидерите на партията силно критикуваха западните санкции срещу Русия след анексирането на Крим и са съюзници с проруски настроения президент на страната Милош Земан. Евроскептикът Милош Земан спечели втори мандат като президент на Чехия Сред поддръжниците на повечето десни популистки партии в Унгария, Германия, Словакия, Холандия и Швеция, онези, които харесват Путин са поне с 20 на сто повече в сравнение с отношението към руския президент сред хората, които не симпатизират на тези политически сили. Поддръжниците на популистките партии в Европа се различават по отношение към бъдещето на културата на страната им. Симпатизантите на трите леви популистки партии, включени в изследването, са много по-големи оптимисти за бъдещето на културата на страните им в сравнение с хората, които не подкрепят тези формации. По-различно е положението при поддръжниците на десните и центристки популистки партии.  Като цяло партиите, които имат повече места в националните законодателни органи или са част от управляваща коалиция имат поддръжници, които са по-опитимистично настроени. Това е в сила най-вече за десните популистки партии. Например поддръжниците на \"Фидес\", която има две трети от местата в унгарския парламент и има правителство на мнозинството, доминират и в местната власт, са много по-спокойни за бъдещето на технята култура в сравнение с унгарците, които не симпатизират на партията на Виктор Орбан. Но този оптимизъм не се наблюдава при мнозинството от десните популистки партии, които са по-недобре представени в парламентите на страните си.", "date": "2019.11.24", "title": "Какво мислят поддръжниците на популистките партии в Европа - за ЕС, Путин и мюсюлманите"}
{"url": "https://clubz.bg/90901-problemyt_s_vtorite_pensii_e_v_noi_i_samo_noi_moje_da_go_reshi", "text": "Новината - част от първите пенсионери, чиито пенсии трябва да се генерират от два различни стълба - държавен и частен, може да вземат по-малко, отколкото ако се бяха осигурявали само в НОИ. Две пенсии са по-малко от една. Звучи математически абсурдно, звучи нелепо, но след задълбочаването в проблема - звучи логично. Защо? Краткият отговор е ясен - по личните им партиди в частните осигурнителни фондове няма достатъчно пари. Факторите са много, причините - няколко, но опитът да бъдат противопоставени двата стълба - първи (НОИ) и втори (частни фондове) е опасен и ако продължи може да коства много повече от няколкото десетки лева, които тези около 200 000 жени, които излизат в пенсия от 2021 г., могат да загубят. Защо? - разказваме нататък. Бюджет 2020: по 6689 лв. на човек, най-много - за пенсии Годината е 1999 година. Правителството на Иван Костов и неговият социален министър Иван Нейков извършват най-голямата пенсионна реформа в България след падането на режима. Въвежда се тристълбовата пенсионно-осигурителна система, действаща в повечето държави, на които така искрено искаме да приличаме. Системата обаче не може да обхване всички пенсионери, затова се приема, че в същината й ще участват всички родени след 31.12.1959 г. Така освен първия класически стълб - този на държавното обществено осигуряване, се създава втори - задължителен. Той обаче ще се контролира от частни дружества, така наречените Универсални пенсионни фондове. Идеята работи много просто - определен процент от цялата ни осигурителна вноска отива в частно дружество, за да запази сумата от инфлацията. То има има право да ги реинвестира и евентуално да донесе допълнителна доходност на парите ни. Първите такива вноски започват да пристигат в УПФ от началото на 2002 г. До тук - добре. Видно е, че реформата се движи по всички стандарти на западноевропейските пенсионни системи и бъдещето изглежда една идея по-розово. Тогава обаче се появява \"горещият картоф\" - какво правим с онези хора, родени преди 1960-та? На тях никой не е предложил такава възможност, никой не ги е задължавал да инвестират в спестявания, никой дори не им дал правото да го направят доброволно? И този въпрос намира решение в един витиеват термин, такъв какъвто правителствата из цял свят обичат да ползват - не много ясен, сложничък и по възможност с не особено чист критерий за неговото изчисляване. Ражда се \"коефицентът на редукция\".  Пак ще кретаме, но с две пенсии. Я да мрем по-добре Всъщност този термин би трябвало да въведе честност в системата. Да се върнем към цифрите - в момента осигурителната вноска на всеки работещ българин е 19,8%. От тях, към днешна дата, 5% отиват в УПФ. За да бъдат гарантирани равните условия на хората, родени преди 1 януари на 1960 г., държавата решава да редуцира пенсията от НОИ за родените след това. \"Коефициентът на редукция\" би следвало да изравни положението. Той обаче се смята по сложна система, която, по общото мнение на всички експерти, трябва да бъде незабавно променен, защото създава краен дисбаланс. И отнема от реално изработеното от хората повече, отколко би било редно, за да е честно.  Така става ясно следното - \"опитът за баланс\" отнема от вашата пенсия от НОИ допълнителни 20%, които трудно могат да бъдат компенсирани с допълнителното вдигане през последните години на минималната пенсия. Сметката е лесна - ако сте се осигурявали и в НОИ и в УПФ - взимате с 20% по-малко. Ако сте се осигурявали само в НОИ - не губите. Това обаче е само и единствено по вина на държавата.  От всичко казано до момента става ясно, че един от големите проблеми е изчисляването на редукцията. Как обаче трябва да се прави тя и колко процента в крайна сметка трябва да бъде прословутият коефициент, за да бъде справедливо?  Валери Симеонов: Преговаряме с ГЕРБ за по-високи пенсии Всъщност \"грешката на НОИ\" се крие в продължащото нежелание на институцията да признае, че държавата също участва в системата на осигуряването, за да дотира дефицита на фонд \"Пенсии\" в НОИ. При последните сметки излиза, че държавата участва с едни допълнителни 12%. Така общата вноска за пенсионно осигуряване с участието на държавата плюс тези 19,8%, плащани от работодател и работник, стават 32%. Това обаче не е единственият проблем на \"редукцията\".  Ако НОИ все пак някога приеме, че трябва да смята само годините, в които хората са се осигурявали в УПФ, а не и тези преди това, този процент ще падне с допълнителни 7 пункта до 7%. Е, тогава цялото увеличение на минималната пенсия би имало ефект и наистина би засегнало всички. Освен всички тези причини има и една проста истина, която няма как да бъде подмината. За да се напълнят партидите са нужни поне 40 години, по думите на д-р Адемов. Към момента системата работи по-малко от 20. Проблемът за първата кохорта остава, но истината е, че ако НОИ промени начина на пресмятане на коефицинента на редуциране и вдигне вноската към УПФ, то за хората, които сега влизат на пазара на труда, нещата ще изглеждат по-добре.  Лили Иванова и още 7 творци с държавни пенсии за заслуги към нацията Когато реформата е приета, всички в държавата и правителството са наясно, че за да проработи идеята са нужни две неща: редуциране на дефицита в НОИ, който всяка година се дотира от държавния бюджет, както и повишаване на процентната вноска в частните фондове до поне 7%. Изненада - нито едно от тези неща не е изпълнено. Не само това - от 2002 г. до 2007 г. вноската към УПФ е в размер на 2%. Като добавим изключително ниските нива на средната работна заплата за тези години, получаваме номинален трансфер към УПФ в размер на буквално няколко лева. Към момента този трансфер се е увеличил до около 60 лв. Разликата е огромна. Това са години, в които е трябвало да се пълнят тези партиди. Те обаче са стояли с минимални средства.  Като към това добавим и други фактори от реалността - много хора са имали прекъсвания в осигурителния процес, стояли са временно безработни или са имали работодател, който е начислявал, но не е плащал техните осигуровки, стигаме до прост извод - за част от бъдещите пенсионери след 2021 г. няма достатъчно пари по личните им партиди. Всъщност какво направи държавата преди няколко години - даде възможност на хората да прехвърлят партидите си от УПФ към НОИ 5 години преди да излязат в пенсия. Така всъщност властта признава едно - ние не можем да се справим със сивия сектор и с недобронамерените работодатели. Държавният бюджет ще продължава да субсидира пенсионната система, а всички ще се правят, че проблем няма.  Иван Костов губи властта след изборите през 2001 г., на власт идва правителството на НДСВ, следва тройната коалиция и накрая редицата от правителства на Бойко Борисов и ГЕРБ. Никой, нито един от тези управляващи, не дръзва да изпълни обещанието на държавата. Нещо повече - към момента дефицита в НОИ е 33% по думите на д-р Адемов. Според Владислав Русев обаче той е по-скоро близо до 40%. Бюджет 2020: 10% скок на бюджетните заплати, 6.7% на пенсиите Спекулациите са всекидневни - къде отиват парите ни? Стоят ли в банкови влогове, където да ги изяжда инфлацията, богатеят ли едни скрити \"олигарси\" от малките ни спестявания? Краткият отговор е \"не\". Частните пенсионни дружества са длъжни да инвестират събраните средства, така че хем да запазват покупателната им способност, хем да носят - макар и минимална - доходност.  Всъщност сухите числа показват следното - от 2002 г. доходността на УПФ е над нивата на инфлацията. Средният индекс на доходност към момента е 104%. От първи януари на 2003 г. до 30 септември на 2019 г. инфлацията е малко над 77%. Реално, като номинална стойност, това означава следното - 100 лв. от вашите спестявания в частен фонд са станали 204 лв, при обезценяване до 177 лв.  Освен това частните пенсионни фондове ви дават право да разполагате с парите си в личната партида след достигане на законово установената за пенсиониране възраст. При НОИ не е така, защото ще са ви нужни и достатъчно години трудов стаж. Освен това размерът на пенсията е гарантиран, тоест - не може да падне под брутния размер, който вече е внесен.  Каква пенсионна система? Това си е чиста пирамида! Фактите са ясни - вероятно за част от тези 200 000 жени, които ще излязат в пенсия от 2021 г., нещата вече са заминали - някои от тях ще получават по-малка пенсия от НОИ и УПФ, отколкото ако бяха само в НОИ. Разговорът за бъдещето изчисляване на пенсиите обаче е важен за всички други, идващите след тях. За всички нас. Отговорността е на всички. Днес, всички ние, сме отговорни пред себе си за бъдещето си. А универсалните пенсионни фондове са една добра и работеща идея. Дори когато политиците не изпълняват своята част от задълженията си.  Пак ще кретаме, но с две пенсии. Я да мрем по-добре Валери Симеонов: Преговаряме с ГЕРБ за по-високи пенсии Лили Иванова и още 7 творци с държавни пенсии за заслуги към нацията Бюджет 2020: 10% скок на бюджетните заплати, 6.7% на пенсиите Каква пенсионна система? Това си е чиста пирамида!", "date": "2019.11.24", "title": "Проблемът с вторите пенсии е в НОИ. И само НОИ може да го реши  "}
{"url": "https://clubz.bg/90903-papa%C2%A0francisk%C2%A0otsluji_mesa_pred_35_000_dushi_v_qponskiq_grad_nagasaki", "text": "Около 35 000 души се стекоха на бейзболния стадион в японския град Нагасаки за месата, която папа Франциск отслужи пред останките от дървена статуя на Дева Мария, спасена от разрушена от атомната бомба през 1945 г. катедрала, предаде Асошиейтед прес. Папа Франциск и молитвата му за мир от сърцето на София Статуята, която е забележително запазена въпреки атомната експлозия, стоеше на олтара по време на днешната литургия. Искаме да следваме пътя им, да вървим по стъпките им и смело да изповядаме вярата, че любовта, дарена ни чрез жертвата за нас на разпънатия Христос, може да победи всяка омраза, егоизъм, присмех и изолация, каза Светият отец. При пристигането си тази сутрин на остро Кюшу, където се намира Нагасаки, аржентинският папа най-напред се помоли мълчаливо под проливния дъжд пред мемориала на жертвите на атомната бомбардировка в Парка на мира, а после положи венец от бели цветя, връчени му от оцелели, посочва Франс прес. От мястото, където на 9 август 1945 г. избухва атомната бомба, Франциск призова за премахване на ядрените оръжия и другите оръжия за масово унищожение. По-късно той положи втори венец пред паметника на 26-те мъченици от Нагасаки, разпнати през 1597 г., в началото на вълната от гонения, на които са подложени християните от японските владетели в течение на повече от две столетия. Примерът на мисионерите, мъчениците и т.нар. скрити християни, съхранили тайно вярата си жива с поколения, накарал младия свещеник Хорхе Берголио да иска да стане мисионер в Япония. \n\tДнес папата ще посети също град Хирошима, над който на 6 август 1945 г. е пусната първата американска атомна бомба, причинила смъртта на 140 000 души. Утре Франциск ще се срещне с пострадали от земетресението с магнитуд 9 и последвалото огромно цунами, които на 11 март 2011 г. отнеха живота на около 18 500 души и причиниха ядрено бедствие с тежката авария в АЕЦ \"Фукушима\". В Нагадаси папата се придвижваше с \"папомобил\", който не изпуска въглеродни емисии, предаде Асошиейтед прес. Организаторите съобщиха, че той е използвал Тойота Мирай с водородно гориво. Със същия модел, оборудван с платформа и перила, той ще пътува и в Токио. Опазването на околната среда е един от приоритетите на папата и това ще бъде една от темите, които той ще обсъжда в Япония.", "date": "2019.11.24", "title": "Папа Франциск отслужи меса пред 35 000 души в японския град Нагасаки"}
{"url": "https://clubz.bg/90894-amerikanka_ot_yuta_na_syd_razhojdala_se_gola_do_krysta_v_doma_si", "text": "Американка от консервативния щат Юта рискува да бъде пратена в затвора и включена в регистър на сексуални престъпници, защото се разхождала гола до кръста у дома си, където се намирали и децата на съпруга й, предаде Франс прес. 27-годишната Тили Бюканън работела заедно със съпруга си в гаража им в предградието на Солт Лейк сити - слагали гипскартон. Двамата се съблекли до кръста, за да не изцапат дрехите си и заради сърбежа от материалите, според писмо до прокурора на Юта, изпратено от нейния адвокат Дейвид Лейн. Активистка на \"Фемен\" оголи гърдите си пред Берлускони (ВИДЕО) Тогава в гаража влезли децата на съпруга й от предишен брак, на възраст 9, 10 и 13 години. Младата жена им обяснила, че се смята за феминистка и че ако баща им може да се разхожда гол до кръста, няма причина и тя да не може. Според в. \"Солт Лейк Трибюн\" полицията разбрала за случилото се, когато социалните служби се заинтересували от децата по въпрос, несвързан с Тили Бюканън. Тогава обаче майка им съобщила за случилото се, което определила като \"притеснително\". В резултат на 27-годишната жена били предявени три обвинения за \"неприлично поведение пред деца\", провинение, което се наказва с до една година затвор и включване в щатския списък на извършители на сексуални престъпления за срок от 10 години. Адвокатът й иска делото да бъде преустановено и заявява, че щатският закон е противоконституционен. Следователно \"тя е преследвана заради пола си\", заключва той. В добавка това става в рамките на собствения й дом, не на публично място.", "date": "2019.11.24", "title": "Американка от Юта на съд - разхождала се гола до кръста в дома си"}
{"url": "https://clubz.bg/90900-specialisti_otkriha_neizvestna_dosega_prichina_za_stareeneto", "text": "Учени от университета на Западна Австралия установиха, че с напредването на възрастта човешките клетки все по-неефикасно разпределят ресурсите в организма и това води до деградация на тъкани, остеопороза, артрит, сърдечносъдови болести и рак, съобщи Физ.орг. Било констатирано, че е възможно митохондрии от остеоцити (костни клетки) да бъдат пренесени в други клетки чрез свързваща остеоцитите разклонена мрежа. Митохондриите играят важна роля при метаболизма и стареенето, като осигуряват енергия на клетките. Трансферът на митохондрии позволява на клетките реципиенти да регулират възпаления на тъкани, да предотвратят увреждания и дори да развият резистентност към химиотерапия. Откриха начин за забавяне на стареенето Той се осъществява с помощта на играещия ролята на посредник ендоплазмен ретикулум - сложна система от канали и вакуоли в органичните клетки. Ключова роля има ензимът митофузин 2, който свързва митохондрията с ендоплазмения ретикулум. С напредването на възрастта активността на ензима намалява и се нарушава трансферът на митохондрии в мрежата остеоцити. Това на свой ред увеличава риска от клетъчна смърт и поява на болести. По думите на учените, получените резултати може да допринесат за разработване на нови методи на лечение.", "date": "2019.11.24", "title": "Специалисти откриха неизвестна досега причина за стареенето"}
{"url": "https://clubz.bg/90904-netanqhu_prikani_mejdunarodnata_obshtnost_da_zasili_natiska_si_sreshtu_iran", "text": "Израелският премиер Бенямин Нетаняху прикани днес държавите, които искат мир и стабилност в Близкия изток, да засилват натиска си срещу Иран, предаде ТАСС. Нетаняху нарече обвиненията срещу него в корупция \"държавен преврат\" В изявлението му на заседание на правителството, огласено от неговата канцелария, се казва: По думите на Нетаняху Иран напада не само своите съседи и Израел, но и своите собствени граждани. Той назовава режима в Техеран \"тирания, чийто характер и истински облик се разкрива сега пред целия свят\". ТАСС припомни, че от 16 ноември иранските власти са блокирали достъпа до интернет за почти цялата страна. Решението бе взето на фона на неспиращите протести срещу трикратното повишение на цената на бензина. Междувременно опозицията атакува Нетаняху днес. Лидерът на израелската партия \"Синьо и бяло\" Бени Ганц призова вчера израелския премиер Бенямин Нетаняху да се оттегли. Призивът беше отправен два дни след като главният прокурор Авихай Манделблит препоръча Нетаняху да бъде подведен под отговорност в резултат на продължилото няколко години разследване срещу него за корупция. Ганц призова премиерът \"да уважава решенията на израелската правна система, ръководена от хора, назначени от него самия, както и да уважи желанието на повечето хора да подаде оставка и да се бори да докаже невинността си\". Нетаняху е първият действащ премиер на Израел, който е изправен пред обвинения, докато заема поста, припомня ДПА. Освен това Ганц призова Нетаняху да приеме създаването на правителство на националното единство с ротационен премиер, за да може премиерът да се справи с правните си проблеми, преди да се върне на поста.", "date": "2019.11.24", "title": "Нетаняху прикани международната общност да засили натиска си срещу Иран"}
{"url": "https://clubz.bg/90905-forma_na_dnk_e_s_klyuchova_rolq_za_sposobnostta_na_tumorite_da_se_borqt_s_terapiite", "text": "Учени от Калифорнийския университет в Сан Диего установиха, че в раковите клетки има изобилие от пръстеновидни молекули извънхромозомна ДНК, които имат ключова роля за способността на туморите да се борят с терапиите, съобщава сайтът MedicalXpress. Стартъп вкара целия текст на Wikipedia в ДНК Специалистите анализирали пръстеновидна ДНК с помощта на секвениране, което позволява да установи нуклеотидната последователност на молекулите. Въз основа тази последователност била реконструирана вече триизмерната струкура на ДНК, както и \"картината\" на епигенетичната регулация, която влияе върху активността на гените. Оказало се, че пръстеновидната ДНК в раковите клетки се отличава с голяма активност, а това допринася за синтеза между растежни фактори и други съединения, свързани с появата на тумори. Тази нетипична за човешките клетки форма на ДНК напомня ДНК у бактериите и се открива в 50 процента от случаите на рак. Габи, която почина от ритник в корема, е имала тумор Смяташе се, че извънхромозомната ДНК е рядко срещана, но изследване от 2014 г. показа, че тя играе главна роля за резистентността на тумори в главния мозък към лекарства. При делене на дефектни клетки дъщерните клетки получават няколко копия на онкогени, които осигуряват по-бързото им развитие. Габи, която почина от ритник в корема, е имала тумор", "date": "2019.11.24", "title": "Форма на ДНК е с ключова роля за способността на туморите да се борят с терапиите"}
{"url": "https://clubz.bg/90893-uajldyr_sprq_ortis_sys_svetkavichen_nokaut_snimki", "text": "Дионте Уайлдър (САЩ) защити за десети път титлата си в Световен боксов съвет (WBC) и го направи зрелищно с нокаут малко преди края на седмия рунд срещу Луис Ортис (Куба). Бронзовия бомбардировач (42 победи, 41 с нокаут, 1 равен) губеше до момента мача в тежка категория, като секунди преди да просне съперника си беше сериозно разклатен при негова атака. Уайлдър обаче демонстрира завидно хладнокръвие и успя да примами кубинеца с лявата си ръка, а в удобния момент с убийствен десен прав го прати на пода. Ортис (31 победи, 26 с нокаут, 2 загуби) с мъка успя да се изправи и видимо беше неадекватен, което принуди съдията на ринга да сложи край на срещата. 40-годишният боец имаше превес до момента. Той спечели всичките рундове, като особено в третия, четвъртия и петия пласира добри удари в главата на противника си. Атакуваше и в седмия, но допусна грешка, откривайки се, а Уайлдър нямаше как да пропусне това. Той за втори път победи Ортис - през миналата година успя да го подчини в десетия рунд. Така американецът остава №1 на WBC. След мача той заяви, че през февруари ще се бие с Тайсън Фюри за втори път, а след това - стига да спечели, иска обединителен сблъсък в дивизията с победителя от срещата Анди Руис - Антъни Джошуа.  ", "date": "2019.11.24", "title": "Уайлдър спря Ортис със светкавичен нокаут  (СНИМКИ)"}
