{"url": "http://clubz.bg/58165-nankov_tretiqt_most_nad_dunav_ili_ot_byudjeta_ili_na_koncesiq", "text": "Той потвърди думите на премиера Бойко Борисов от вчера, че двете страни работят активно за строителството на новото съоръжение.  Борисов: България ни е прекрасна, но трудна за строителство (СНИМКИ+ВИДЕО) Според Нанков е логично този мост да бъде над Русе, тъй като това е връзката между Европа, Санкт Петербург с Близкия изток и с Югоизточна Европа. Строителството може да бъде финансирано с бюджетни средства от двете страни или да бъде отдадено на концесия. Нанков коментира и репликата на Борисов, че догодина магистрала „Хемус” може да подмине Севлиево. Борисов: \"Хемус\" подминава Севлиево, готвим инвестиция за Плевен (СНИМКИ) Той коментира и промените на движение по новото трасе на магистрала „Струма” в района на Кресна. Предвижда се пътуващите към Кулата да използват досегашния път, който ще бъде разширен до 3-лентов. Източно от Кресненското дефиле ще бъде изграден нов път, предназначен за автомобилите, пътуващи в посока Кулата - София. Пет варианта за изграждането на \"Струма\" през дефилето (КАРТИ) Днес в Симитли и Кресна се състои обществено обсъждане на вариантите за бъдещото трасе на магистралата. Борисов: \"Хемус\" подминава Севлиево, готвим инвестиция за Плевен (СНИМКИ) Пет варианта за изграждането на \"Струма\" през дефилето (КАРТИ)", "date": "2017.09.11", "title": "Нанков: Третият мост над Дунав - или от бюджета, или на концесия"}
{"url": "http://clubz.bg/58191-zadyljitelnite_psihotestove_za_uchitelite_otpadat", "text": "Учителите вече няма да са задължени да ходят на ежегоден медицински преглед. Това гласи промяна в Наредба №4 на Министерство на здравеопазването, съобщиха днес от институцията. Става дума за нормативния акт, който посочва кои за заболяванията и отклоненията, които застрашават живота и здравето на децата и учениците и съответно ако учител страда от някое от тях, не трябва да упражнява професията си. През октомври миналата година МЗ внесе тази наредба, която предвижда всяка година до 30 септември всички педагози да се преглеждат при лекар. Списъкът на заболявания включва предимно психиатрични такива - шизофрения, разтройство на настроенията, психични и поведенчески разстройства, дължащи се на употреба на психоактивни вещества, деменция, педофилия, но също така епилепсия и белодробна туберкулоза с бацилоотделяне. Всички ски учители отиват на изпит Логично, установяването на тези заболявания трябва да се направи от специалист по психиатрия и нервни болести. По тази причина през есента избухна скандал - множество учители се възмутиха, че ги пращат на психотестове, много родители обаче пък считаха, че такива са нужни. В крайна сметка с новата промяна министерството отменя прегледите - отпада както периодичността, така и срокът. Мотивът за това е, че посочените в наредбата заболявания са тежки и периодът за развиване на част от тях е различен, а обвързването му с фиксирани срокове не е целесъобразно. Сега ръководството на училището ще преценява дали да праща или не учител на подобен преглед. В рамките на деня проектът ще бъде пратен за спешно съгласуване в Министерство на образованието и науката.", "date": "2017.09.11", "title": "Задължителните \"психотестове\" за учителите отпадат"}
{"url": "http://clubz.bg/58172-vlastta_pecheli_mestnite_izbori_v_rusiq_pri_mnogo_niska_aktivnost", "text": "Управляващата партия \"Единна Русия\" доминира на регионалните и местните избори от 10 септември, предаде радио \"Свободна Европа\"/радио \"Свобода\" (РСЕ/РС). Вотът бе белязан от много ниска избирателна активност и жалби от измами. Според първоначалните резултати, обявени от опозиционните групи, някои кандидати на опозицията са спечелили в Москва със силно представяне в районните съвети. Путин: САЩ се месят в изборите в Русия Вчерашните избори са последният важен вот преди този за президент през март 2018 г. Те се смятат за тест за президента Владимир Путин и за нова стратегия на някои от противниците му. Но опозиционни активисти, сред които изтъкнати критици на Кремъл, обявиха победа в някои московски райони, включително в този на Путин. В цяла Русия вчера жителите избираха местни и регионални съвети, както и губернатори. Днес сутринта, като използваха резултатите два часа преди приключването на вота, от ЦИК заявиха, че в Москва са гласували близо 15 на сто от регистрираните гласоподаватели. Кандидатите на опозицията в столицата предупредиха, че властите се опитват да откажат хората от гласуване, като ги обезкуражат. От ЦИК използвали  , заяви пред АФП Сергей Митрохин - представител на либералната партия ЯБЛОКО. Опозиционният лидер Алексей Навални също обвини властите в измама. От руската неправителствена организация \"Голос\", наблюдаваща изборите, заявиха, че са получили близо 500 оплаквания за нарушения и натиск от страна на служители на ЦИК. Градските власти в Москва отхвърлиха обвиненията, че са се опитали да откажат хората от гласуване. Премиерът Дмитрий Медведев, който оглавява \"Единна Русия\", заяви, че изборите са проведени на най-високо равнище   и че резултатите са   за партията му, съобщиха проправителствените медии. Предварителните резултати сочеха силно представяне на партиите, свързани с \"Единна Русия\", която се асоциира с Путин. Опозицията се надяваше да се представи добре най-вече в Москва и да спечели някои места на местните избори в цялата страна. В 16 от общо 83 руски региона бяха проведени преки избори за губернатори. Още преди изборите кандидати се оплакаха, че неправилно не са били допуснати до участие. В 9 от 16-те района, където вчера избираха губернатори, настоящите управници от \"Единна Русия\" се кандидатираха наново. На 24 септември ще има втори тур там, където никой не е спечелил мнозинство. Оплаквания имаше и срещу изискването, известно като \"общински филтър\". Според него до изборите се допускат само тези кандидат-губернатори, които съберат подписи с подкрепата на от 5 до 10 на сто от местните депутати - в зависимост от населението на региона. А в повечето местни управи преобладават или членове, или съюзници на \"Единна Русия\". Най-малко 4-ма потенциално опасни за управниците кандидати бяха елиминирани чрез \"общинския филтър\", отбелязва РСЕ/РС. Сред тях бе Евгений Ройзман - кметът на Екатеринбург. Той не бе допуснат до изборите за губернатор на родната си Свердловска област. И изрази убеждението, че в противен случай би постигнал убедителна победа. Шефката на ЦИК Ела Памфилова обаче отхвърли твърденията, че Ройзман е взет на мушка от Кремъл. След изборите вчера стана ясно, че \"общинският филтър\" ще позволи единствено на \"Единна Русия\" да издигне кмет на Москва на изборите догодина. Това съобщи пред Интерфакс шефът на местната избирателна комисия Валентин Горбунов. Управляващите печелят в столичната управа 78 на сто от гласовете. Избори имаше и в Крим - украинския полуостров, който Русия анексира незаконно през март 2014 г. Мариана Беца - говорителката на външното министерство в Киев, протестира срещу провеждането на вота. Според анализатори изборът на хората е бил ограничен и именно това е довело до ниска активност. Той прогнозира, че \"Единна Русия\" или \"хората, одобрени от \"Единна Русия\", ще излязат победители на регионалния вот. Макар официално да не е обявил кандидатурата си, Путин се очаква да доминира на президентските избори, насрочени за март 2018 г. Това ще бъде четвъртият му мандат като държавен глава. Той е на власт още от 1999 г., но поради ограниченията на руската конситтуция бе принуден за 4 години да напусне поста си. В периода 2008-2012 г. той бе премиер на Русия.", "date": "2017.09.11", "title": "Властта печели местните избори в Русия при много ниска активност"}
{"url": "http://clubz.bg/58174-ako_zapadyt_prodylji_da_ignorira_strahovete_na_iztochnoevropejcite", "text": "„Човекът е склонен да възприема като естествен реда, в който живее\" - по този начин през 1951 г. Чеслав Милош обобщава трагичния опит на военното поколение в Европа. Големият полски писател и носител на Нобелова награда за литература пише и това: „Къщите, покрай които минава на път за работа, той възприема по-скоро като естествени скали, отколкото като дело на човешката ръка… И не може да си представи, че на улицата, която добре познава, на улицата, където дремят няколко котки, а децата са улисани в своите игри, един ден може да се появи конник, който лови хората с ласото си… Казано с две думи: той се държи като Чарли Чаплин във филма „Треска за злато\", който тича напред-назад в бараката, опасно увиснала на ръба на пропастта.\" За европейците ЕС беше подобен, напълно естествен свят. Но това вече не е така. В края на 2016 г. мнозина европейци изпаднаха в отчаяние, тежко ударени от \"Брекзит\"-а и обезверени от победата на Тръмп в американските избори. И се наложи убеждението, че времената на ЕС са отминали. Сега, девет месеца по-късно, настроението вече е друго. Изборната победа на Тръмп и действията му в Белия дом накараха много европейци да преоткрият ценността на европейския проект. А победата на Макрон във Франция, който спечели изборите с една горда проевропейска платформа, убеди мнозина, че Евросъюзът получава втори шанс, от който ще се възползва по най-добрия възможен начин. Последният Евробарометър регистрира обрат в обществените нагласи в полза на ЕС и на общата валута. Окуражаващи са и икономическите показатели в Европа. Ала въодушевлението от лятото на 2017 г. може да се окаже точно толкова мимолетно, колкото и отчаянието в края на 2016-а. „Звездният миг\" на Макрон наистина сериозно промени настроенията в Европа, но той не реши нито един от проблемите, които в момента раздират ЕС. Да, надяваме се, че с обединени сили Франция и Германия ще успеят да прехвърлят мост над разлома, който възникна между европейския Север и европейския Юг по време на финансовата криза. В същото време обаче има признаци, че все повече се разширява разломът между Изтока и Запада, възникнал заради бежанската криза. Според допитванията по въпроса за бежанците и мигрантите мненията на Запад и на Изток в момента сякаш леко се сближават: западните общества вече са по-угрижени и скептични, докато средноевропейците посмекчиха позицията си в сравнение с миналата година. Парадоксът обаче е в това, че тъкмо на този фон напрежението между Изток и Запад сякаш ескалира. През миналия месец унгарският премиер Виктор Орбан заяви съвсем ясно: „Преди 27 години ние в Средна Европа вярвахме, че Европа е нашето бъдеще. Сега обаче чувстваме, че ние сме бъдещето на Европа.\" Няколко седмици по-късно, след като във Варшава разкритикуваха плановете му за реформи на трудовия пазар, френският президент Макрон отговори с думите: „Позицията на една държава, която е решила да се самоизолира в Европа, по никакъв начин няма да застраши постигането на един много амбициозен компромис.\" В обобщение можем да кажем, че, от една страна, политическите лидери на Средна Европа вече не смятат ЕС и неговите ценности за модел, достоен за подражание. От друга - фактът, че средноевропейците си избират хора като Виктор Орбан или Ярослав Качински, дава на западноевропейците повод да игнорират легитимните страхове на своите средноевропейски съседи. Защото последните с основание се опасяват, че ако не бъдат съпътствани от определени политически инициативи, някои от предлаганите реформи ще увредят конкурентоспособността на средноевропейските икономики. Не е трудно да предскажем, че сблъсъкът между средноевропейските правителства, които загърбват нормите и ценностите на ЕС, и западноевропейските правителства, които загърбват интересите на Средна Европа, може да срине Евросъюза точно в момента, когато мнозинството европейци отново му гласуват доверие. Хората в източната част на ЕС все още са най-горещите привърженици на Евросъюза, но въпреки това у тях вече се надигат съмнения относно предимствата на европейската интеграция. Днес между Изтока и Запада се издига не само стената, която разделя безразличието и съпричастието към съдбата на пристигащите бежанци - те са разделени и от въздействието, което отварянето на границите упражнява върху бъдещето на Източна Европа. Дълго време хората смятаха, че тъкмо отворените граници са най-важната промяна, настъпила след 1989 година. Днес, когато милиони източноевропейци тръгват да следват, да работят и да живеят на Запад, онези, които са решили да останат в страните си, изпитват нарастващи опасения, че свободата на придвижване и на усядане в ЕС все повече отваря ножицата между доходите в различните европейски държави. Парализирани от демографските си страхове, много източноевропейци възприемат отворените граници най-вече като шлюз, през който потенциалното благосъстояние на Изтока изтича в западна посока. И мнозина се питат защо страните им да инвестират в образование, след като в крайна сметка от това най-много ще спечелят западноевропейските общества. Брюксел, Берлин и Париж с пълно основание критикуват авторитарния курс, поет от някои източноевропейски държави. Те обаче не бива да използват Орбан и Качински като претекст, за да игнорират новопоявилите се страхове на Средна Европа за собственото ѝ бъдеще вътре в ЕС.", "date": "2017.09.11", "title": "Ако Западът продължи да игнорира страховете на източноевропейците"}
{"url": "http://clubz.bg/58173-zabaveno_ili_otkazano_pravosydie_vas_nasrochi_delo_za_12122018_g", "text": "Докато тече изслушването на кандидатите за нов председател на Върховния административен съд във Висшия съдебен съвет, се появи нагледен пример как фунционира въпросният върховен съд, ръководен през последните 7 години от Георги Колев.  Представителят на \"Нова република\" и бивш депутат от десницата  показа призовката, която е получил по заведено от него дело във ВАС по Закона за достъп до обществена информация. Жалбата му е срещу отказ на данни за общината на кмета на Стара Загора Живко Тодоров. Жалбата е заведена от Славов във ВАС през юни 2017 г. Делото е разпределено за разглеждане на 17 юли 2017 г., става ясно от призовката. Но не това е интересното, а за кога е насрочено първото заседание. Датата е    - тоест година и половина след завеждането на жалба. Дотогава дали поисканата обществена информация ще е актуална и ще послужи за нещо някому, дори съдът да се произнесе в полза на жалбоподателя - не е ясно. Е, поне случайно мандатът на действащия кмет няма да е приключил все още. За което \"бързата\" работа на съда няма никаква заслуга - просто местните избори са през 2019 г. по график. , припомни максимата по този повод Славов, призовавайки бъдещия председател на ВАС, който и да е той, да не я забравя. Ето какво още каза бившият депутат от десницата:", "date": "2017.09.11", "title": "Забавено или отказано правосъдие? ВАС насрочи дело за... 12.12.2018 г."}
{"url": "http://clubz.bg/58168-lili_ivanova_aleksandyr_morfov_i_dimityr_voev_%E2%80%93_naj_vliqtelni_v_kulturata", "text": "Какво постигнахме след 1989-а, се питаме често, когато наближи датата 10 ноември. Излязохме ли от илюзията \"Социализъм\", или продължаваме да си го носим като скъп спомен; има ли демокрация, или е само имитация; трябва ли ни демокрация, или не сме готови за нея; свободни ли живеем, или сме все още много зависими; кои бяха носителите на промяната и кои – на статуквото… В „Площад Славейков“, разбира се, културата ни интересува преди всичко, защото наличието й предопределя всяка промяна, а отсъствието й проваля всяко добро намерение. Затова решихме да попитаме българските творци и интелектуалци кои са най-значимите постижения на българската култура след промените, както и кой е големият й провал. Решихме да направим опит и да определим кои са най-влиятелните фигури в отделните изкуства и има ли личност, която доминира над всички не само със своето присъствие в културата и изкуството, а и с обществената си позиция. Трудна задача, но все пак не невъзможна се оказа анкетата, наречена от нас „Най-доброто в българската култура след 1989 г.“. Нямаме претенции да правим социологическо проучване, но немалко от запитаните приеха анкетата като класация – а (поне у нас) повечето хора на изкуството отказват да говорят за успехите (и неуспехите) на колегите си, дори рядко посещават събития, на които не участват лично. И тъкмо заради това ценим толкова много отговорите, които получаваме. Защото най-голямото признание, което един творец може някога да получи, е от неговите колеги. Но целите на тази анкета не са похвалите и оплакванията, а опит да разберем доколко успешно се оказа освобождаването на българската култура от предишните й зависимости. Отговорите на анкетата „Най-доброто в българската култура след 1989 г.“ ще бъдат публикувани до 9 ноември – ден по-късно ще направим равносметка на събраните мнения. Ще публикуваме отговорите на поканени от „Площад Славейков“ творци, интелектуалци и журналисти, но ще се радваме, ако и читателите се включат със своите обобщения (на mail@ploshtadslaveikov.com или в страницата на „Площад Славейков“ във фейсбук). Няма да бъде търсено и публикувано мнението на хора, огласени като съпричастни към структурите на Държавна сигурност.   – Освобождаването й от Червения цензор. – Замяната на Червения цензор с Кадифения цензор. а) театъра – „Хъшове”. б) музиката – „Вердиевите вечери” в Античния театър, „Българската токата” на Мила Искренова. в) литературата – „Калуна каля”. г) киното – Христо Живков и Христо Шопов в „Страстите Христови”, Ирена Иванова в „Безбог”. д) изобразителното изкуство – творчеството на Колю Карамфилов. е) други (телевизия, социални мрежи, други медии) – „Денят започва с култура”, сайтовете за култура и литература „Факел“, „Портал „Култура“, „Аз чета“. – Правя рязко разграничение между медийно напомпвана и творчески приносна и граждански достойна личност – Александър Морфов. а) театъра – Александър Морфов, Теди Москов, Диана Добрева. б) музиката – Милчо Левиев. в) литературата – Владимир Зарев. г) киното – Койна Русева. д) изобразителното изкуство – Колю Карамфилов, Милко Божков. е) други (телевизия, социални мрежи, други медии) – Румен Леонидов, Митко Новков, Олга Николова.   – Българското участие на 54-тото Биенале във Венеция – Павел Койчев, Греди Асса и Хубен Черкелов. – Липсата на адекватна държавна политика в областта на културата, продадените държавни киносалони. а) театъра – „Хората от Оз“, \"Театър 199“ , защото е изцяло български продукт (драматургия, режисьор, сценограф, актьори, театър) с минимален бюджет и световно качество. б) музиката – концертът на „Мистерията на българските гласове“ и Лиса Джерард. в) литературата – „Естествен роман“ на Георги Господинов и „18 процента сиво“ на Захари Карабашлиев. г) киното – „Източни пиеси“ на режисьора Камен Калев, защото е кино без комплекси. д) изобразителното изкуство – творбите на Павел Койчев, това е световен артист. е) други (телевизия, социални мрежи, други медии) – L’Europeo – българското издание, Obedna pichivka – блог. – Лили Иванова. Няма друг с такава устойчива кариера и вярна публика. Без аналог. а) театъра – Яна Борисова, Александър Морфов, Явор Гърдев, Галин Стоев, Никола Тороманов. б) музиката – Соня Йончева, Васко Василев, Петър Дундаков, Живко Петров. в) литературата – Георги Господинов, Захари Карабашлиев. г) киното – Мартичка Божилова – продуцент, Камен Калев – режисьор. д) изобразителното изкуство – Недко Солаков, Павел Койчев, Иван Вукадинов. е) други (телевизия, социални мрежи, други медии) – Диана Алексиева и Interview-то.   – Фестивалите на открито – музикалните най-вече. Свободното книгоиздаване. – Вежди Рашидов. а) театъра – „Кислород“ на Галин Стоев, „Ромео и Жулиета“ на Теди Москов, сценографията на „Вишнева градина“ в Народния театър, „Дон Кихот“ на Александър Морфов. Възкресия Вихърова. б) музиката – „Уикеда“, „Анимационерите“, Миленита. в) литературата – „Физика на тъгата“ от Георги Господинов, „Кръглата риба“ от Момчил Николов и „Възвишение“ от Милен Русков. Тримата най-добри съвременни автори на България. г) киното – нямам отговор. д) изобразителното изкуство – скиците на Кристо в Софийската градска галерия. е) други (телевизия, социални мрежи, други медии) – „БИГ брадър“ и „Господари на ефира“. Статусите на Манол Глишев. – Димитър Воев. Въпреки че вече не е сред живите, влиянието му върху поколения музиканти и поети е огромно. а) театъра – Мариус Куркински. б) музиката – Азис. в) литературата – Георги Господинов. г) киното – нямам отговор. д) изобразителното изкуство – Хубен Черкелов. е) други (телевизия, социални мрежи, други медии) – Гала, Слави Трифонов.", "date": "2017.09.11", "title": "Лили Иванова, Александър Морфов и Димитър Воев – най-влиятелни в културата"}
{"url": "http://clubz.bg/58177-simeon_i_plevneliev_zaedno_v_tryst_za_predsedatelstvoto_na_es", "text": "Бившият премиер Симеон Сакскобургготски и президентът (2012-2017) Росен Плевнелиев ще бъдат \"посланици\" на председателството на Европейския съвет на България. Това обяви ресорната министърка Лиляна Павлова по време на дискусия, свързана с 10-ата годишнина от присъединяването ни към Съюза. По думите на Павлова царят и Плевнелиев вече са част от специален Висш консултативен политически съвет, създаден специално от премиера Бойко Борисов. Целта на въпросния борд е заедно с европейски политици да се помага за налагането на българските приоритети по време на председателството. Европредседателството - без сайт. Засега Официално България поема ротиращото се на всеки 6 месеца председателство на Съвета на ЕС от 1 януари 2018 г, след като се измести с половин година по-рано заради \"Брекзит\".  Откриването на полугодието обаче ще е на 4 януари в Народния театър \"Иван Вазов\", съобщи още министърката. Пълната програма на събитията пък ще бъде одобрена през декември.  Според нея по време на председателството България може да даде реалистичен план, който страните от Западните Балкани да изпълнят, за да вървят по пътя към членството в ЕС.", "date": "2017.09.11", "title": "Симеон и Плевнелиев - заедно в тръст за председателството на ЕС"}
{"url": "http://clubz.bg/58178-vpechatlqvashta_programa_za_desetoto_izdanie_na_one_dance_week_snimki", "text": "Юбилейното издание на One Dance Week започва на 23 септември от 19:30 часа в Дома на културата „Борис Христов“ в Пловдив с новаторския спектакъл от Тайван  . Главни действащи лица са хореографът Хуанг Юи и германският индустриален робот KUKA – един от най-напредналите, прецизни и разпознаваеми достижения на роботиката. One Dance week показва един от най-обсъжданите спектакли на годината Двамата сътворяват изящна картина на бъдещето, която не просто комбинира красотата на механиката с прецизното движение на тялото, но е и актуален прочит на стаените чувства в технологичното съвремие и предизвикателна покана за размисъл. KUKA, който тежи 795 кг и чието програмиране изисква около десет часа фини настройки за една минута танц, има многобройни приложения в промишлеността, особено в автомобилостроенето и електрониката. Модулът Check The Czechs на One Dance Week добавя още спектакли към програмата си (СНИМКИ+ВИДЕО) Следват спектаклите от програмата Check The Czechs, курирана от моторa зад почти всички изпълнителски феномени в Чехия Ивона Кройцманова. Модулът ще представи общо три представления – „Гайд“ на 24 септември от 19:30 часа, „Разказвачката“ на 8 октомври от 16:30 часа и „Стъпка преди края“ на 8 октомври от 20:00 часа. Неповторимият Мохамед Али оживява в шампионския спектакъл , който пресъздава историята на може би най-известния боксьор в историята от възхода на ринга до угасването на легендата, покосена от болестта на Паркинсон. В  двама танцьори въплъщават един и същи герой в различни отрязъци от време. Аудиовизуалният спектакъл е светлинна панорама на живота, в която “преди“ и „сега“ се сливат, за да поканят на сцената другия аз. Мохамед Али възкръсва на One Dance Week навлиза в най-тъмните пластове на интимния женски свят. Спектакълът е вдъхновявен от романа на Атик Рахими „Камъкът на търпението“, в който афганистанска жена се осмелява да говори за насилие, сексуални посегателства, потисничество и още преживени страдания пред нейния изпаднал в кома съпруг. Българската следа в юбилейното издание на One Dance Week е спектакълът на Иво Димчев   на 30 септември от 19:30 часа, който вече успешно дебютира във „Фолкстеатер“ във Виена през миналия месец. Музикалният групов пърформанс, който ще бъде представен за първи път в България именно в Пловдив, е и името на новия албум на хореографа, художник, вокалист, автор на песни, пърформър и провокатор Димчев, а песните от него са гръбнакът на този уникален спектакъл, стоящ на границата между поп концерт и съвременен танцов пърформанс. Спектакълът  на съоснователя на световноизвестния японски артистичен колектив Dumb Type, Широ Такатани, е сред безспорните гвоздеи на фестивала тази есен. Любителите на танца ще могат да се потопят в експеримента на тема образ и звук в два поредни дни – 6 и 7 октомври – от 19:30 часа. „Хрома“ е танц на светлина и сенки, в който визуалните ефекти и мащабната графика следват всяка стъпка на изпълнителите, а хореографът подчинява законите на физиката и съвременните оптически технологии, за да предизвика зрителите да потърсят смисъл в стотиците изображения, които виждат на екрана всеки ден. Взрив от цветове: световноизвестният Широ Такатани на One Dance Week (СНИМКИ+ВИДЕО) Друг акцент в юбилейната програма на One Dance Week е спектакълът на белгийците Peeping Tom  , който ще се състои на 14 октомври от 19:30 ч. Представлението събира различните етапи и състояния в живота на майката, за да ни изненада, изваждайки на показ нейния сложен вътрешен свят на крайности, страхове и мечти. От уплашено малко момиче до 40-годишна жена в затвора на собствената й несигурност спектакълът достига отвъд очевидното, отвъд това, което си мислим, че знаем за майката. Революционно-музикалният спектакъл от Буркина Фасо, , ще закрие тазгодишното издание на One Dance Week на 15 октомври от 19:30 часа. Спектакълът е вдъхновен и озвучен от композициите на легендарния Фела Кути – „баща“ на афробийта и непреклонен бунтар срещу хунтата в Нигерия. Кути е смятан за прототип на африканските опозиционери, защото острата сатира срещу режима, репресиите и колониализма в неговите албуми му „струват“ над 200 ареста. И нещо повече – армейски погром над Република Калакута – личното имение на Кути, което той провъзгласява за независима държава през 1977 година. Програмата на One Dance Week ще представи и Вечер на младите хореографи от Япония и Корея с три спектакъла на 1 октомври от 19:30 ч., които ще се играят един след друг -  ,  и  . В продажба е   на стойност 55 лв., както и билетите за отделните спектакли на цени от 10, 15 и 20 лв. ONE DANCE WEEK: На 10 години Ученици и пенсионери могат да закупят билети на стойност от 5 лв. на касата на Дома на културата „Борис Христов“ в Пловдив при наличие на свободни места в залата непосредствено преди избраното от тях представление. Пълната програма на One Dance Week можете да видите  . Модулът Check The Czechs на One Dance Week добавя още спектакли към програмата си (СНИМКИ+ВИДЕО) Мохамед Али възкръсва на One Dance Week Взрив от цветове: световноизвестният Широ Такатани на One Dance Week (СНИМКИ+ВИДЕО) ONE DANCE WEEK: На 10 години", "date": "2017.09.11", "title": "Впечатляваща програма за десетото издание на One Dance Week (СНИМКИ)"}
{"url": "http://clubz.bg/58176-valeri_simeonov_razkril_korupcionna_shema_v_%E2%80%9Emini_marica_iztok_2%E2%80%9C", "text": "Вицепремиерът Валери Симеонов сигнализира за „брутална корупционна схема“ при обществена поръчка, обявена от \"Мини Марица изток 2\". Според него всичко това се е случило по изключително криминален начин и държавата е ощетена с десетки милиони. По думите му става дума за съгласувани действия, които трябва да са обект на разследване на прокуратурата и той ще я сезира.  Вицепремиерът е разпоредил и проверка на цялата процедура от страна на Държавната комисия по стоковите борси и тържищата и очаква докладът да бъде готов днес.  Валери Симеонов не пропусна да коментира и любимата си тема за проверките по морските курорти и атакува Министерството на туризма по отношение на концесиите на плажовете и за преместваемите търговски обекти, които по думите му приличали на бежански лагери.  Нова акция: Валери Симеонов ще закрива  „Слънчев бряг“ АД   Ангелкова се направи, че не чу въпрос за закриването на „Слънчев бряг“ АД Ангелкова се направи, че не чу въпрос за закриването на „Слънчев бряг“ АД", "date": "2017.09.11", "title": "Валери Симеонов разкрил корупционна схема в „Мини Марица изток 2“"}
{"url": "http://clubz.bg/58180-triumf_na_glupostta", "text": "Гледам Нова тв и не вярвам на ушите си. На екрана Илиана Раева разговаря с Лора Крумова, а над тях с хубави големи букви пише \"Триумф на волята\". Проверявам дали случайно не съм попаднал на тв \"Алфа\" – във Воленовото студио такъв надпис би бил далеч пò на място. Все пак \"Триумф на волята\" е култово произведение на германското документално кино от времето на Хитлер – филм на Лени Рифенщал (посветен на конгреса на Националсоциалистическата германска работническа партия от 1934 г.). А доколкото знам, въпреки опитите си да влезе в политиката Илиана Раева няма нищо общо националсоциализма… Пак поглеждам – и виждам, че не било \"Триумф на волята\", а \"Триум на волята\". Може би триум е термин от художествената гимнастика? Но по-скоро е буквена грешка – искали са да напишат \"триумф (на волята)\", което си е тотален триумф на глупостта. И глупостта не е в изпусната буква \"Ф\" – това може да се случи на всеки, а в идеята да кръстиш интервюто си на прочуто произведение на нацизма. Какво ли още ще видим – среща с бивши състезателки на Нешка Робева, наречена \"Под игото\"? Книга със спомени на Боян Радев, озаглавена \"Моята борба\"? Или някакъв друг триум(ф) на глупостта?", "date": "2017.09.11", "title": "Триум(ф) на глупостта"}
{"url": "http://clubz.bg/58182-prizivyt_na_edna_uchitelka", "text": "Даниела Ганчева е начален учител в София и не търси слава, а подкрепа. Обръща се към всички учители с предложение за една добра практика, която самата тя прилага от години. Идеята й веднага ми допадна, още повече защото вече сме я пробвали - в училището на моите момчета беше препоръчана от директорката и учителския колектив и родителите се включиха с удоволствие. Ето какво предлага г-жа Ганчева на всичките си колеги: Инициативата е \"Подари помощ вместо цвете\" и мечтата ми е да се разпространи в колкото е възможно повече класове и училища. Желанието ми е да се превърне в нова традиция в името на всички цветя деца и цветя възрастни, които имат нужда от малък жест, който за тях вероятно би означавал Живот. Щедростта и благотворителността само по Коледа не са достатъчни, защото децата в нужда не се разболяват само тогава... Винаги съм учила децата си да бъдат съпричастни и дори през 2013-а завършихме учебната година в 4 клас с авторски благотворителен концерт в подкрепа на Ками, която още се бори да проходи. Всъщност идеята за инициативата в този й вид не е моя, тя се появи през 2014-а като кауза за момче на име Ангел. Предложи я неповторимата Стеф Крас, както е популярна във фейсбук. Ние с моите ученици и родители тогава с радост заменихме цветята с парично дарение не само на 15 септември, а за всеки повод през годината. Тогава имаше цели училища в страната, които се включиха. За жалост инициативата не се превърна в масова традиция всенародно, нито всеучилищно, но аз продължавам да държа на нея, защото децата са по-ценни от цветята, а и се опитвам да разчупя традицията с нещо, от което има смисъл и е с възпитателна цел, учейки децата да помагат безвъзмездно. Това обаче може да стане само с помощта на вас, родителите. До момента имам пълната подкрепа на родителите на обучаваните от мен хлапета. Надявам се и колегите да ме подкрепят, нищо че може да не сме най-високоплатената професия в България. Капка по капка вир става. Всяка капка добрина е от значение в океана от детски надежди за здраве и живот. Но всеки сам избира каузите и ценностите, които да следва, а както обичам да казвам: \"Щедростта е състояние на духа, не на джоба.\" Тази година поемам първокласници и вместо цвете на първия си учебен ден те ще ми подарят плик с дарение според възможностите си за детето на снимката - Божидар. А за мен са достатъчни техните усмивки в този така важен за тях ден! Това момченце е на 7 г. и вярвам, че ще е удачен избор за първата ни обща кампания. Не са нужни огромни суми - просто парите, които бихте дали за цвете в букет или в саксия, можете да ги сложите в запечатан плик и когато влезем в стаята, децата ще го пускат в кутията, направена за целта, идвайки отпред да се запознаем. След тържествената част касиерът заедно с още двама родители ще преброят събраната сума и ще ги пратят по сметката на избраното дете или родител. Просто и лесно е, иска се само желание... До скоро мечтаех за телевизия, която обективно и добронамерено да отрази такъв първи учебен ден, но нямам връзки на това ниво... А такива деца и родители заслужават популярност в рубриката \"Добрата новина\". Знаете тази поговорка, че за да спрем злото, е достатъчно да не разпространяваме лошото, а само доброто, за което сме чули или което сме видели. Придържам се към нея и това е моят избор в личен и професионален план. Животът ми от години има цели, които не са заложени от експертите на МОН в учебната програма, но които са важни за децата, за да ги подготвят за истинския, не за академичния живот, защото шестиците в училище невинаги са равнозначни на шестици в живота. Моля всички учители, родители и училища, които подкрепят идеята на г-жа Ганчева, да споделят, за да стигне идеята до повече хора. Ще се радваме и на по-широка медийна подкрепа. Текстът е от сайта www.mamaninja.bg ", "date": "2017.09.11", "title": "Призивът на една учителка"}
{"url": "http://clubz.bg/58169-antikorupcionniqt_fond_bez_reforma_na_prokuraturata_nqma_borba_s_korupciqta", "text": "Създаването на нов антикорупционен орган не би постигнало противодействие на корупцията, ако не се съчетае с решителна реформа на прокуратурата като единствения орган, който ръководи разследването и може да повдига и поддържа обвинения срещу лицата, извършили корупционни престъпления. Това се казва в становище на фондация \"Антикорупционен фонд\", изпратено до правосъдния министър Цецка Цачева. В становището се допълва, че без съдържателна реформа с цел повишаване на капацитета и ефективността на прокуратурата, както и въвеждане на механизми за публична отчетност на прокуратурата и на главния прокурор, каквито са препоръките на Европейската комисия, не би могло да се очакват позитивни резултати в противодействието на корупцията. Коментарът на фондацията е по повод публикувания за обществено обсъждане проект на закон за противодействие на корупцията, изготвен от правосъдното министерство. Лозан Панов за антикорупционния закон на БСП: Целта е да не се пипа прокуратурата Основно възражение към предложения проект е механичното съчетаване под една институционална структура (Комисия за противодействие на корупцията и за отнемане на незаконно придобитото имущество) на твърде различни по естеството си функции и дейности – административнонаказващи, установителни, оперативно-издирвателни, аналитични  и  превантивни. Според фондацията оправдано е в един орган да бъдат съчетани функциите по проверка на имуществените декларации (досега осъществяване от специализирано звено на Сметната палата), установяването на конфликт на интереси (осъществявани от Комисия за предотвратяване и установяване на конфликт на интереси), както и функциите по анализ и превенция на корупцията (Център за превенция и противодействие на корупцията и организираната престъпност към Министерския съвет). Според тях присъединяването към органа на функции по отнемане на незаконно придобито имущество (осъществявани досега от Комисията за отнемане на незаконно придобито имущество  - КОНПИ) и оперативно-издирвателни функции (осъществявани от специална дирекция в ДАНС) е отклонение от стандартите за ефективно функциониращи институции. Изтъква се, че комисията за отнемане на имущество през последните години е подобрила своята ефективност. Отбелязва се, че в доклада на ЕК по Механизма за сътрудничество и проверка от януари 2017 г. изрично се препоръчва да се преосмисли предложението КОНПИ да бъде разформирована и обединена с други органи.  Становището препоръчва изборът на органа да се осъществява от парламента, но с квалифицирано мнозинство - 2/3 или 3/5, или да се прави от различни институции - президент, Народно събрание, правителство. Настоящият текст - избор с обикновено мнозинство в парламента - давал възможност управляващото мнозинство да получи пълна доминация в състава на органа. Според фондацията записаното в закона несъответствие между имущество и доходи в размер на 150 000 лв. е твърде висока сума за българския икономически стандарт.", "date": "2017.09.11", "title": "Антикорупционният фонд: Без реформа на прокуратурата няма борба с корупцията"}
{"url": "http://clubz.bg/58166-moje_li_avstralijskiqt_premier_da_dyrji_bira_i_da_pregryshta_vnuchkata_si", "text": "Вълна от възмущение заля австралийския премиер Малкълм Търнбул. Източникът - социалните мрежи. Това се случи, след като той публикува във фейсбук своя снимка, на която с едната ръка е прегърнал внучката си - бебето Алис, а в другата държи малка чаша с бира, докато от трибуните наблюдава състезание по австралийски футбол в Сидни. Озаглавил е снимката \"мултитаскинг\", съобщава АФП. Винаги бдителните критици в социалните мрежи обаче веднага разкритикуваха в дълбочина поведението на политика, което било \"лудост\". Възмущението е предизвикано от това, че той пие бира и бави бебе едновременно. \"Отвратително е да държиш дете с алкохол в ръката\", са част от коментарите. Премиерът е обявен за \"безотговорен\". Коментарите бяха достатъчно, за да се принуди Търнбул да им отговори в понеделник. \"Това е част от лудостта на социалните медии,  в които нещата се виждат по този начин\", коментира той пред мелбърнското радио \"Triple M\". Според него \"трябва да бъдеш себе си, след като се чувстваш удобно в кожата си, бъди себе си, дръж се естествено. Иначе най-накрая ще станеш толкова луд, колкото троловете в туитър\". Голяма част от над 1700-те коментара под снимката все пак защитават премиера. \"Той е човешко същество като всички нас, обича децата и внуците си като мен и като милиони други хора. Оставете го на спокойствие\", пише един от потребителите. Премиерът получи подкрепа и от представителите на различни политически партии. \"Открих нещо, за което Малкълм и аз да сме на едно мнение. Това е глупост. Оставете го да бъде дядо\", написа в туитър опозиционният лидер на Лейбъристката партия Бил Шортън. Сенаторката от партията на зелените Сара Хансън-Янг добави: \"Така премиерът изглежда много по-близък до хората.\"", "date": "2017.09.11", "title": "Може ли австралийският премиер да държи бира и да прегръща внучката си?"}
{"url": "http://clubz.bg/58183-%E2%80%9Einvestorbg%E2%80%9C_kupi_vissheto_uchilishte_po_zastrahovane_i_finansi", "text": "Медийната компания \"Инвестор.бг\" финализира покупко-продажбата на 90% от Висшето училище по застраховане и финанси (ВУЗФ). Стойността на сделката не е обявена. Това е най-мащабната инвестиция на българска медия в образователна институция, в която се изграждат качествени кадри за бизнеса. Заедно с основателя доц. д-р Григорий Вазов медийната група ще инвестира в надграждане на академичната програма и възможностите за участие на бизнеса във ВУЗФ, така че студентите да натрупат практически опит още преди да завършат университета. За президент на институцията беше избран Апостол Апостолов. Той има доказани успехи в сферата на финансите и мениджмънта, както и повече от 10 години опит като преподавател във ВУЗФ в дисциплината „Капиталови пазари“. В развитието на капиталовите пазари Апостолов специализира в периода от 1995 до 2009 г. Между 2003 и 2009 г. е председател на Комисията за финансов надзор, а от 2011 г. до сега е председател на надзорния съвет на Тексим банк. От 2012 г. е председател на съвета на директорите на „Централен депозитар“ и член на НС съвет на “ЧЕЗ Разпределение“.  Академичната програма ще продължат да управляват ректорът доц. д-р Григорий Вазов и вицепрезидентът Детелина Смилкова.  От есента студентите могат да се включат в още няколко нови магистърски и бакалавърски програми, които залагат на иновативни и практически методи на преподаване. Медийната група ще подкрепи учебните програми на ВУЗФ с допълнителни възможности за придобиване на практически знания, като един от бъдещите проекти е обучение на място в Bloomberg TV Bulgaria за студентите във финансовите и икономическите специалности. Investor Media Group е водеща медийна група и единствената българска публична компания, която включва и телевизионни медии. Част от портфолиото на групата са националната ефирна телевизия Bulgaria ON AIR, бизнес телевизията Bloomberg TV Bulgaria – първият международен бизнес и финансов канал, адаптиран към местната аудитория. Дигиталното портфолио на групата включва Bloombergtv.bg – онлайн видеоплатформата на Bloomberg TV Bulgaria, телевизионния сайт Bgonair.bg, сайтовете Dnes.bg, Investor.bg, Tialoto.bg,Az-jenata.bg, Gol.bg, Puls.bg, Teenproblem.net, Imoti.net, Automedia.bg, Rabota.bg и др.", "date": "2017.09.11", "title": "„Инвестор.бг“ купи Висшето училище по застраховане и финанси "}
{"url": "http://clubz.bg/58181-bitkata_sa_vas_imoti_po_moreto_chengeta_banditi_i_edna_qbylka", "text": "Когато брат ти е служител на местното РЗБОП, няма проблем да гледаш дело на шефа на местната полиция... Така кандидатът за председател на ВАС Георги Чолаков отговори на един от двата медийни удара, които се стовариха срещу него. Соня Янкулова пък интересно отвърна на въпрос на главния прокрор Сотир Цацаров - къде вижда мястото на държавното обвинение: в съдебната власт или извън нея. Това са все елементи от продължаващото от сутринта изслушване на двамата кандидати за един от най-важните постове в съдебната система - председател на ВАС. Георги Чолаков бе избран за председател на ВАС След като посочи ясно своя кандидат, Георги Колев от ВАС лично прочете представянето му. Макар и с наличие на две жалби до инспектората срещу него и две прокурорски преписки (но завършили с отказ за образуване), кандидатът има безукорна репутация и висок морал. Направихме избор на тишината (ПЪЛЕН ТЕКСТ) Повечето въпроси бяха на професионална плоскост – да има ли постоянни касационни състави, обсъжда се идеята на Георги Колев от последната година - да има специално трето касацинно отделение (слуховете говореха, че той е готвел именно Чолаков за председател на това \"суперотделение\", б.а.). Кандидатът каза, че имало опасност да се създаде „съд в съда“. На единствения въпрос на Цацаров – къде вижда мястото на прокуратурата (с явен намек срещу гласовете за изваждането й от съдебната система), Чолаков отговори, че следователи и прокурори няма да работят с нищо по-добре, ако са към изпълнителната власт. Интересно е, че Лозан Панов мълча през цялото време. Кандидатът дори няколко пъти критикува досегашния председател – като например намекна, че не знае защо ВАС няма становище по измененията на Административнопроцесуалния кодекс. Кой ще е шеф на ВАС: Георги Чолаков или \"не подкрепям никого\" Калин Калпакчиев единствен зададе очакваните въпроси: кандидатът да обясни изнесените в медиите през последните дни информации: че през 2011 г. чрез договори за цесии е придобил 10 вземания, съответно те са обезпечени с ипотеки, съответно с имоти (става въпрос за района на Балчик, където Чолаков е бил нотариус по време на неколкогодишното си излизане от съдийската професия, б.а.). Той го призова да каже и защо не се е отвел от дело, което е било разгледано от ВАС по жалба на дисциплинарно уволнен директор на РДВР-Сливен, на когото пък брат му бил подчинен. (Става въпрос за пияния Чавдар Божурски, който отказал да си плати сметката в пиано бар, заплашвал сервитьорката и разпоредил на място да дойдат дежурни патрулни коли на РПУ-Сливен, за да проверят заведението. Чолаков участва в състава, който го връща на работа, макар че брат му - Петко Чолаков, е в в БОП в Сливен.) Чолаков отговори, че става въпрос за прехвърляне на вземания по облигационен договор - предварителен договор за продажба на недвижим имот. \"Брат ми работи в РЗБОП, което е подчинено на ГДБОП, а не на директора на ОДМВР-Сливен. В момента, когато съм участвал в това производство и съм постановил това решение с още 4 колеги, брат ми не работеше и в РЗБОП, а като районен инспектор в затвора в Сливен, който е подчинен на друг\", каза той по другата история. Натам отговори на въпроси за съдебните помощници и на питания за мотивацията му, при положение че е напускал системата и е бил адвокат и нотариус, а после се е върнал като съдия чрез външен конкурс. За обезличаването на информацията на сайта на ВАС - един от много спорните моменти според журналистите, Чолаков даде да се разбере, че го одобрява. Пред присъстващия Георги Колев тя продължи: Тя говори за по-балансирано разпределение и на подсъдността заради свръхнатоварването във ВАС, за съдийско самоуправление, където също бе критична: На въпроса на Цацаров за мястото на прокуратурата тя отговори, че има различно виждане: че не е въпросът в мястото къде са органите на досъдебното производство. Същото важало и за съда. Тя каза, че заради това за нея въпросът с мястото не стои. Очаква се гласуването с огромен интерес. Според слуховете днес мнозинството вече е договорило необходимите 17 гласа за Георги Чолаков. Направихме избор на тишината (ПЪЛЕН ТЕКСТ) Кой ще е шеф на ВАС: Георги Чолаков или \"не подкрепям никого\"", "date": "2017.09.11", "title": "Битката са ВАС: имоти по морето, ченгета бандити и една... ябълка"}
{"url": "http://clubz.bg/58187-georgi_cholakov_be_izbran_za_predsedatel_na_vas", "text": "С 20 : 5 гласа ВСС избра Георги Чолаков за председател на ВАС. Битката са ВАС: имоти по морето, ченгета бандити и една... ябълка Очаквано срещу него гласуваха Лозан Панов, Калин Капакчиев и трите вносителки на предложението за конкурентката му Соня Янкулова - Соня Найденова, Юлия Ковачева и Галина Карагьозова. Направихме избор на тишината (ПЪЛЕН ТЕКСТ) Сега трябва президентът Румен Радев да издаде указ за назначаването на Чолаков за председател на ВАС за срок от седем години. Новият председател на ВАС благодари най-вече на общото събрание на пленума, който го прати тук. „Аз поне не знам да има договорки за този избор. Някой журналист написал, че аз съм фаворит. За мен това си беше по всички правила“, каза спечелилият кандидат. „Президенътт е този, който окончателно ще реши дали да издаде указ за назначаването ми или съответно ще наложи вето\", допълни Чолаков. Малка бомба обаче хвърли представляващият съвета Димитър Узунов. „Моето име се спрягаше къде ли не през годините - коментира Зимитър Узунов слуховете, че е бил кндидат за поста. - Вярното е, че се връщам в Сандански.“     Направихме избор на тишината (ПЪЛЕН ТЕКСТ)", "date": "2017.09.11", "title": "Георги Чолаков бе избран за председател на ВАС"}
{"url": "http://clubz.bg/58185-napravihme_izbor_na_tishinata_pylen_tekst", "text": "  Ще гласувам за кандидата, който ни припомни на всички една сентенция: че съдебната независимост е състояние на духа. И не само ни припомни, но и със своето поведение на професионалист, със своето кариерно израстване, със своята концепция и своето представяне ни показа, че е способен да поддържа именно това състояние на духа. По какъв начин се състоя тази процедура? Да си отговорим на въпроса - дали успяхме широкото общество да убедим във важността на този избор. Георги Чолаков бе избран за председател на ВАС А няма съмнение, че е много важен. Председателят на ВАС е и главата на институцията, тя е призвана по конституция да брани правата, изконните интереси на гражданите, когато те са изправени срещу актове на властта. Нямаше кампания на ВСС, която да посочи колко е важен този избор. Нямаше кампания, която да даде възможност на кандидатите да представят своите концепции, да влязат, ако щете, в сблъсък един срещу друг. За да може изборът да се съсредоточи върху този, който е по-добрият професионалист. Битката са ВАС: имоти по морето, ченгета бандити и една... ябълка Но това е избор на тишината... Ние направихме избор на тишината. Ние избрахме момент на този избор, който не предполага тази възможност на колегите и участниците в процедурата - летните месеци, период, който не даде възможност на колегите от ВАС да участват активно и в провеждане на пленума за изслушване на кандидатите. Знаете, една трета от тях не са участвали. Казвам го, защото най-важно е аргументът – правните качества, професионалните познания на кандидатите да бъдат от решаващо значение за избора им за председател на ВАС. Това е едната страна. А втората е свързана с това, когато се провежда този избор. В ден, който не е типичният заседателен ден на ВАС. Но не е само това, по-интересното е, че се провежда 22 дни преди края на мандата на ВСС. Когато всеки един от членовете на ВСС е съсредоточил своя поглед върху „изхода от ВСС“. И в този смисъл няма как да не останат съмнения, че самият избор може да бъде повлиян от договорки и някакви обещания. Ще приключа с това, че ще подкрепя кандидата, който има професионално израстване, човек, който има административен опит, човек с познания по европейско право, човек, който има и опит в администрацията, тъй като като участник в работата на такава администрация е участвал и от другата страна – в орган, който е постановявал такива актове, подлежащи на контрол от ВАС. Човек, който има интерес в науката, който прави мост между теорията и практиката. Човек, който има публикации. Но най-основният аргумент – човек, който има характер, който се представи достойно. Янкулова е магистрат, който може в качеството си на председател на ВАС да отстоява съдебната независимост, да създаде нормални условия на съдиите от ВАС да правораздават в съответствие с Конституцията и законите на Република България. Битката са ВАС: имоти по морето, ченгета бандити и една... ябълка", "date": "2017.09.11", "title": "Направихме избор на тишината (ПЪЛЕН ТЕКСТ)"}
{"url": "http://clubz.bg/58170-makron_da_byde_ukroten_i_vkaran_v_relsi", "text": "Шумното посещение на Макрон в Атина показа колко \"успешна\" е била визитата му във Варна, особено за България.  Акцентите: 1) Политическо лидерство, бюджет и парламент на Еврозоната, т.е. не просто \"Европа на две/много скорости\", а същинска Европа и някакви периферии.  ( ) Макрон обяви от Атина: Общ бюджет, министър и парламент на еврозоната 2) Социална и данъчна хармонизация на ЕС като синоним на \"солидарност\", т.е. политика за изравяняване на политически контролираните доходи (не всички!), социалните стандарти и данъците по тези на богатите социални държави. ( ) 3) Нито дума за интеграцията на Република Македония. НИТО ДУМА. И това в държавата, от която фактически зависи приемането на Скопие в НАТО и ЕС. Точки 1) и 2) са политически табута за България, всичко, срещу което трябва да се борим в политиката си като член на ЕС. Точка 3) е националният ни свръхприоритет и ключ към сигурността на Балканите за десетилетия напред. И нека сме наясно - аз съм категоричен привърженик на единна Европа (а не разделена на три скорости и два парламента, три бюджета и шест изпълнителни органа) и смятам, че Макрон, ако бъде укротен и вкаран в релси, е шанс в тази посока. Днешната европейска политика на Макрон обаче е откровено враждебна на нашия национален интерес, а заявката му в Гърция свидетелства за тежък провал на българската дипломация в Евксиноград.  ", "date": "2017.09.11", "title": "Макрон да бъде укротен и вкаран в релси"}
{"url": "http://clubz.bg/58171-avstralijci_tvyrdqt_che_sa_proektirali_nov_vid_kvantov_kompyutyr", "text": "Изследователи от Австралия твърдят, че са проектирали нов вид кюбит - или квантов бит, частица информация - който според тях ни доближава до създаването на истински, пълноразмерен квантов компютър, съобщава ScienceAlert. Тези машини са следващата стъпка в изчислителните технологии, но за момента хипотетичните проекти са много, експериментите - малко. И този метод на учените от университета в Нов Южен Уелс все още е само хипотетичен. Суперкомпютър откри рядка форма на левкемия Кюбитите са една стъпка над класическите компютърни битове  ако стандартният бит има 2 състояния - 1 или 0, включен или изключен, квантовите механики позволяват един електрон да бъде в суперпозиция - т.е. да бъде 1, 0, двете едновременно или всякаква друга комбинация от състояния. Това позволява в рамките на един бит да се опитат много повече комбинации за една и съща единица време, което води не само до по-бързи компютри, но и такива, които могат да правят изчисления, напълно недостъпни за класическите бинарни машини. Microsoft разкри какъв компютър ни трябва за виртуална реалност Че квантовите компютри могат да съществуват обаче е вече известно, проблемите идват при създаването на реалните машини. Някои трябва да заемат много място - като първите компютри, разположени в няколко стаи, други са по-малки, но изключително сложни за изработване. Проблем е и как се изолира и анализира състоянието на отделния кюбит - за което имаме техники от други области, като например използване на свръхпроводими материали или изключително ниски температури. Машините обаче стават много големи - не е проблем, ако става дума за малък брой кюбити, но за работеща машина трябват стотици хиляди. Австралийците обаче предполагат нов дизайн - силиконов кюбит, който наричат “flip-flop”, кръстен не на джапанките, а на логическата схема за преминаване между две състояние в електрониката, наричана още тригер. Спусъкът - сигналът, който ще сменя състоянието, ще е електрически, а не магнетичен. Това има две предимства - първо, магнитите и стандартната електроника не се комбинират добре, второ, така може да се поддържа квантовото заплитане (механика, която позволява мигновен пренос на информация) между два и повече кюбита на по-голямо разстояние. Което пък оставя място за други компоненти, нужни на един компютър, бил той и квантов, като електродите и сензорите, които променят състоянието на кюбита и засичат какво е новото му. Да поясним - “голямо разстояние” ще рече няколкостотин нанометра. Или 0,0001-0,0004 милиметра. Австралийските изследователи подчертават, че това все още е хипотетичен дизайн и засега има само предварителни експериментални данни, които сочат, че той може и да работи. Тепърва започва работата по реално създаване на машина. Microsoft разкри какъв компютър ни трябва за виртуална реалност", "date": "2017.09.11", "title": "Австралийци твърдят, че са проектирали нов вид квантов компютър"}
{"url": "http://clubz.bg/58167-napregnati_lica_vss_izbira_predsedatel_na_vas_snimki", "text": "ВСС прави последния в мандата си, но много важен избор - за председател на Върховния административен съд. Кой ще е шеф на ВАС: Георги Чолаков или \"не подкрепям никого\" Кандидатите са двама - Георги Чолаков, излъчен от Пленума на съда, и Соня Янкулова - от трима членове на ВСС. И двамата са съдии от ВАС, като Чолаков е председател на Второ отделение. Той е и отявлено \"човекът\" на досегашния шеф на съда Георги Колев. Говори се обаче, че Колев срещнал обструкции в лицето на представляващия Съвета Димитър Узунов. Със сигурност един от най-овластените хора в системата дойде днес на заседанието видимо напрегнат. И един замислен Цацаров... Според сайтове този път той не е давал \"насоки\" как да се гласува, макар че залогът е огромен. Дали? Димитър Узунов, Георги Колев и вдясно - Васил Петров (най-известен като дядо на детето на Делян Пеевски). Ясен Тодоров и Юлия Ковачева: той - верен \"до смърт\" на мнозинстото, а тя - сред вносителите на \"алтернативната\" кандидатура на Соня Янкулова. Сходна комбинация - Соня Найденова, виден \"опозиционер\" и съвносител на кандидатурата на Янкулова, седи до \"острието\" на монолитното мнозинство Светла Петкова (с руса къса коса). Този ВСС трябва да си тръгне на 3 октомври.", "date": "2017.09.11", "title": "Напрегнати лица: ВСС избира председател на ВАС (СНИМКИ)"}
{"url": "http://clubz.bg/58175-irma_e_veche_1_va_stepen_navodneniqta_obache_prodyljavat", "text": "Ураганът Ирма, който удари щата Флорида, САЩ, този уикенд, след като опустоши Карибите, продължава да губи сила -  вече е спаднал до 1-ва степен на сила, с ветрове, достигащи максимум 136 км/ч (или 38 м/сек), съобщиха световните медии. Макар тежката буря да намалява и вероятно ще изгуби голяма част от опустошителната си сила, докато навлиза в северноамериканския континент, последиците ще застрашават жителите на Флорида и съседните щати в южната част на страната и в следващите дни. Ирма вилнее, но отслабва:  Маями под вода, чакат 4,5 м вълни в Нейпълс (ВИДЕО) По последни данни Ирма е на 32 км североизточно от столицата на Флорида Тампа, движи се с около 20 км/ч на север-северозапад и следващи на пътя му са Джорджия и Алабама. В първия вече е обявена евакуация на над половин милион души, и в двата щата е обявено извънредно положение, същото важи и за Северна и Южна Каролина. Според меторолозите до вторник бурята ще стигне Мисисипи и Тенеси, а в сряда ще загуби окончателно сила в Кентъки и Южен Илинойс. От Южна Флорида се изнесоха над 500 хил. души и броят им расте постоянно. Това е най-голямата евакуация в историята на щата. Маями обаче - най-южният голям град във Флорида, в който живеят над 450 000 души, е вече под вода. Улиците са заляти както от дъжда, така и от огромни вълни по крайбрежието. 3 милиона души вече са без електричество и то вероятно няма да се възстанови напълно в следващите дни - в Пуерто Рико, което бе ударено от урагана през миналата седмица, ток все още няма в много региони. Същевременно наводнения са налице и в северната част на Флорида, както и по крайбрежието на други щати. Именно те са най-опасни в момента - специалистите предупреждават, че дори водата да е до прасците, пак може да събори човек и да го помъкне по наводнените улици. За момента в САЩ има поне четири потвърдени смъртни случая. Значително повече - поне 28 души - са жертвите в Карибите, където Ирма достигна максималната 5-а степен. Тежки разрушения има и в Антигуа и Барбуда, Бахамите, Куба и много други малки и големи острови в региона. Харви и Ирма - 75 години заедно По груби изчисления в момента загиналите от урагана са близо 40 души, а щетите са за над 9,5 млрд. долара, като най-скъпи са разрушенията на Британските Вирджински острови и остров Сейнт Мартин, на който има френски и холандски територии. Тази цифра не включва щетите във Флорида - по всяка вероятност там те ще са в пъти по-големи. Ураганът Хосе пък, който следва малко зад Ирма, е спаднал до 3-та степен. Той обаче все още вилнее в Северните Кариби. Цените на петрола тръгнаха днес разнопосочно, предаде Ройтрс. Въпречи че ураганът Ирма се стовари върху гъсто населените райони на Флорида, силата му се оказа по-малка от очакваното. Това успокои опасенията, че търсенето на енергия ще пострада. САЩ са потребител номер 1 в света. Американският лек суров петрол WTI поскъпва с 0,44% до 47,69 долара за барел, а европейският \"Брент\" записва спад от 0,26% до 53,64 долара за барел към 11,00 часа българско време. Харви и Ирма - 75 години заедно", "date": "2017.09.11", "title": "Ирма е вече 1-ва степен, наводненията обаче продължават"}
{"url": "http://clubz.bg/58184-oon_shte_pravi_edinen_registyr_na_dronovete", "text": "Дроновете стават все по-масови и скоро ще бъдат ползвани все повече за доставки на стоки, заснемане, наблюдение и любителски. Регулация върху употребата им обаче няма в много държави по света. За първи път: Amazon достави поръчка с дрон (ВИДЕО) Затова Международната организация за гражданска авиация (ICAO), подразделение на ООН, предлага създаването на единен глобален регистър на дроновете като част от инициатива за изработване на общи правила за полети и контрол на безпилотните летателни апарати. ICAO не може да налага правилата си на суверенните държави, но един регистър може да бъде ползван от всички без сериозни задължения. Той ще позволява на правоохранителните органи да ползват леснодостъпна от цял свят система, когато се налага да идентифицират и проследяват безпилотните апарати и техните оператори и собственици. Колко дрона са нужни, за да се завие електрическа крушка? (ВИДЕО) Все повече големи дронове се ползват в САЩ, Европа и Китай. За разлика от малките играчки, които могат да носят само камера, те са достатъчно големи и летят достатъчно високо, че да има вече опасения от сблъсъци със самолети и други стандартни летателни средства. По всяка вероятност, както е и при МПС-тата, на регистрация ще подлежат апаратите с определена мощност, височина и скорост на полета и автономност (т.е. издръжливост на батериите). Което ще рече, че по-умерените ентусиасти няма да бъдат засегнати. Това не е първият опит да се създаде регистър на дроновете - американското Федерално управление по гражданска авиация се опита да направи същото за САЩ, но потребителите успяха да блокират идеята в съда. Все още не е ясно кой ще управлява тази база данни и дали ICAO има ресурсите да се справи със задачата. Колко дрона са нужни, за да се завие електрическа крушка? (ВИДЕО)", "date": "2017.09.11", "title": "ООН ще прави единен регистър на дроновете"}
{"url": "http://clubz.bg/58188-kobrata_v_kardif_smqtam_da_spechelq_macha_s_djoshua_video", "text": "Това заяви Кубрат Пулев на първата пресконференция с Антъни Джошуа преди мача им за световната титла по бокс в тежка категория на 28 октомври на националния стадион в Кардиф.  Брифингът бе на арената в стлицата на Уелс, а Кобрата бе придружен от своя брат Тервел и от германския си треньор Ули Вегнер.     Хора от щаба от световния шампион Джошуа засипаха Пулев с комплименти. Двамата боксьори два пъти си стиснаха ръцете, а също така позираха един до друг и очи в очи за фотографите. Те направиха това и на терена, където ще бъде разположен рингът. Британецът носеше шампионските си пояси. Помолен да коментира мача на Джошуа срещу Кличко през април, когато Антъни спечели с нокаут, но преди това беше поставен в тежка ситуация, българинът каза следното:", "date": "2017.09.11", "title": "Кобрата в Кардиф: Смятам да спечеля мача с Джошуа (ВИДЕО)"}
{"url": "http://clubz.bg/58189-porojanov_200_000_tona_grozde_shte_stanat_na_vino", "text": "Тазгодишната реколта е с отлично качество, което е предпоставка за добри вина. Увеличаването на относителния дял на виното с по-висока експортна цена също е положителна тенденция. Лозаро-винарският отрасъл у нас е на много високо ниво, а към момента регистрираните винарски изби са над 260, като постепенно нарастват\", подчерта той. На територията на страната ни има над 660 000 дка лозя, като много от тях са направени или реновирани по европейски програми. Основните външни пазари за българското вино са Русия, Китай, Великобритания и др. Около 26 млн. евро годишно до 2024 г. се очаква да получава сектора, което ще даде възможност на производителите да направят преструктуриране на винените лозя.", "date": "2017.09.11", "title": "Порожанов: 200 000 тона грозде ще станат на вино"}
