{"url": "http://clubz.bg/64088-direktoryt_na_bnt_koshlukov_shte_byde_nakazan_i_shte_se_izvini_publichno", "text": "Емил Кошлуков, водещ на \"Още от деня\" ще бъде наказан и ще си извини публично. Това става ясно от позиция на генералния директор на БНТ Константин Каменаров, огласена в централната емисия на телевизията \"По света и у нас\". В предаването в петък Кошлуков показа среден пръст, за да демонстрира жестове, отправени от протестиращи природозащитници при техен протест пред БНТ. Защо Кошлуков показва среден пръст в ефир? Преди това в емисията беше отразен протестът срещу Кошлуков, който се проведе в късния следобед в неделя пред БНТ. \"Всеки ден ще бъде това - да ви викаме през прозорците\", обявиха събралите се. Те настояват за оставката на Емил Кошлуков, който освен водещ на \"Още от деня\" е и програмен директор на БНТ 1. В емисията беше съобщено и за позицията на партия АБВ, която също се обяви против действията на Кошлуков. В прессъобщение АБВ настоява за отстраняването му от позициите му в БНТ заради, според тях, системното му манипулативно поведение от екрана на обществената медия. От партията искат незабавна реакция от страна на УС на БНТ и СЕМ - се казва още в съобщението.  ", "date": "2018.02.11", "title": "Директорът на БНТ: Кошлуков ще бъде наказан и ще се извини публично"}
{"url": "http://clubz.bg/64087-de_niro_v_dubaj_idvam_ot_izostanala_strana_koqto_strada_ot_vremenna_nevmenqemost", "text": "Робърт де Ниро отново атакува администрацията на Белия дом и президента Доналд Тръмп за тяхната политика по отношение на климата. Холивудската звезда говори пред международен форум на високо равнище в Дубай. В речта си той отбеляза, че идва от \"изостанала страна\", която страда от \"временна невменяемост\", съобщават световните медии. Де Ниро говори по време на Световната правителствена среща, в която участва държавни лидери, предприемачи, учени, финансисти. Срещата е насочена към прогнози за бъдещето на населението в света, качеството на живота като има сесии, посветени на климатичните промени, изкуствения интелект, младежите и др. Де Ниро: Вече не мога да цапардосам Тръмп, президент е Той разказа, че в страната, която описва, миналата седмица ръководителят на Управлението за защита на околната среда, е казал, че глобалното затопляне може би е нещо добро за човечеството. \"Говоря за моята родна страна, САЩ\", каза Де Ниро. \"Ние не обичаме \"изостанала страна\", така че, нека да кажем, че страдаме от временна лудост\", добави той. Той беше бурно аплодиран, когато обяви, че САЩ \"евентуално ще се излекуват като гласуват да изхвърлят от властта нашия опасен лидер\". Де Ниро не е за първи път в Дубай. През октомври 2016 г. оттам той разкритикува тогава все още кандидата за президент Тръмп.", "date": "2018.02.11", "title": "Де Ниро в Дубай: Идвам от изостанала страна, която страда от временна невменяемост"}
{"url": "http://clubz.bg/64083-radan_kynev_parlamentyt_e_kato_qhniq_v_koqto_ne_e_qsno_kakvo_ima_i_pluva_slanina", "text": "Сегашният парламент прилича на яхния от казармата, в която не може да разбереш какво има. А вместо месо плуват парчета разлигавена сланина, известни като \"медузи\". Това живописно описание на действащото Народно събрание направи Радан Кънев, зам.-председател на ДСБ по бТВ по време на интервю, в което показваше и кулинарните си умения и как се приготвя чили кон карне. Наскоро политикът и адвокат обяви, че е готов и с романа си \" Той отрича да е разочарован от политиката. \"Човек трябва първо да е бил очарован, за да се разочарова, а аз знаех много добре къде влизам\", казва той. И обяснява, че вярвам в политиката като изкуство на компромис и някакъв разумен разговор. \"Не вярвам в революциите, дори в ситуации като нашата, която е толкова закостеняла и вътрешно корумпирана, че изглежда невъзможно да се промени по еволюционен път\", твърди Кънев. Неизбежно той коментира и Истанбулската конвенция и темата \"дали го плаши джендърът\". Проблемът с домашното насилие в България е много сериозен, но той не опира да конвенция, а до отношението на полицията и прокуратурата. Като адвокат съм имал много такива случай, основният проблем е абсолютно безразличие на полицията. Най-честият отговор, който чуват жени, които се оплакват, е „Не ни занимавайте”, обяснява политикът. Радан Кънев обяснява, че продължава да уважава предишният президент Росен Плевнелиев, който наскоро почти го обвини, че с прибързаното си обявяване на кандидатурата му е провалил шансовете му за втори мандат.  Кънев декларира, че продължава да уважава това, \"което Росен Плевнелиев направи в президентския си мандат и особено смелостта да говори неща, които са непопулярни. Ако нещо го направи неизбираем за втори мандат, това беше тази смелост и обичайната страхливост на характера на Борисов\". \"Така че аз подхождам към Плевнелиев с уважение, в случая каза няколко груби неистини, и предпочитам да не коментирам, защото ще излезе че съм враждебно настроен към него, защото не съм\", каза още Радан Кънев. Бившият лидер на ДСБ пробва и да даде отговор на въпроса за дясното пространство:", "date": "2018.02.11", "title": "Радан Кънев: Парламентът е като яхния, в която не е ясно какво има. И плува сланина"}
{"url": "http://clubz.bg/64026-angelite_na_kim", "text": "Състезателите от Северна Корея на олимпийските игри в Пьончан не са сами. Заедно с тях пътуват 230 млади корейки – всички над 1,60 м, всички обявени за красавици от режима. Западните медии вече ги нарекоха „армия от красавици“. В Южна Корея често ги наричат „красивите мажоретки“. Всъщност, повечето от тях са студентки, които могат да пеят и изглеждат добре - подбрани сред семействата на големците в Пхенян и наградени за своята лоялност към партията. Режимът използва тези жени, когато иска да покаже пред света „най-доброто си лице“. Използването на млади красавици от режима в Северна Корея не е нещо ново. Заедно с мажоретките пътува и оркестър – също съставен от момичета, специално подбрани от Ким Чен Ун. Те участват и във вечерните програми на севернокорейските държавни ресторанти, откривани по света, за да печелят твърда валута. Добре дошли в Северна Корея – световна столица на модата За режима красотата също е нещо, което трябва да отдадеш на държавата. По-притеснително е как Южна Корея посреща с радост тази форма на държавен сексизъм. Отборът от красавици на Северна Корея доби световна популярност само заради Южна Корея. По време на реч през 2006 г. пред университета в Пусан, тогавашният президент разказа: През 2002 г. кметът на Пусан се притесняваше, че Азиатските игри ще имат слаба посещаемост. Тогава той пратил емисар при Ким Чен Ир, който да го помоли да изпрати не само състезатели, но и фенове и мажоретки. Захласът на Южна Корея към мажоретките от Северна е продължение на отношението към северните жени като цяло: те са приемани за екзотични, енигматични, очарователни със своята наивност. По време на предишни посещения медиите в Южна Корея са ги обсипвали с комплименти заради тяхната „чиста и невинна красота“, като че ли са момичета от селата, а не представителки на елита на Пхенян. Пластичната хирургия е сред най-развиващите се индустрии в Южна Корея – жените от Севера се приемат като нещо различно, представителки на естествената красота на корейката. Нищо че пластичната хирургия е популярна и сред севернокорейския елит. Веднага след пристигането на момичетата, техни снимки заляха медиите в Южна Корея. Но този път „дипломацията на червилото“ на Северна Корея не е толкова успешна. 13 години след последното посещение на мажоретките през 2005 г., част от екзотиката е изчезнала. Повече от 30 хиляди души успяха да избягат от режима в това време и днес живеят в Южна Корея и те разсеяха част от мистерията. По телевизията се излъчват риалити програми под името „Избягали красавици“, които разказват за живота си в родината. Северът отдавна не е земята на невинността за Юга. Младите поколения в Южна Корея знаят много повече за сънародниците си от Северна Корея и вече им е омръзнало от пропагандата на Пхенян за „заедност“. Те са и по-чувствителни по теми като равноправието между половете. Младите са бесни заради решението националният отбор по хокей за жени да се раздели със свои състезателки, за да се отвори място за 12 представителки на Северна Корея. Така мечтите на младите спортистки бяха пожертвани за сметка на политиката. Това поколение преживя своя собствена версия на кампанията #MeToo още през октомври 2016 г. И въпреки това, посещението на една от бившите певици от севернокорейската поп група „Моранбонг“ наскоро показа, че една красавица от правилно семейство в Пхенян няма от какво да се притеснява. Медиите изпаднаха във възторг. Всички обсъждаха външността ѝ – дрехите, обувките, очната линия, усмивката. Новините постоянно я показваха в близък план. Вероятно защото тя не произнесе почти нито една дума. Вероятно защото е била специално подбрана, за да позира пред камерите, да изглежда приятно и да разсейва света от факта, че са минали само пет месеца от шестия ядрен опит на Северна Корея.  ", "date": "2018.02.11", "title": "Ангелите на Ким"}
{"url": "http://clubz.bg/64070-ti_ne_si_mi_semejstvo_ne_si_mi_priqtelka", "text": "Враждата между звездите от \"Сексът и градът\" достигна нови върхове след като Ким Картал обвини Сара Джесика Паркър, че се опитва да експлоатира смъртта на брат ѝ, съобщава \"Гардиън\". Братът на Картал Крис почина на 55 години миналата седмица след като изчезна от дома си в Алберта, Канада. Канадската полиция публикува съобщение, че 55-годишният мъж е бил намерен мъртъв в негов имот в провинцията. Разследването продължава, но \"предварителните данни показват, че обстоятелствата около смъртта му не будят подозрения\". След като съобщи за смъртта му, Ким Катрал благодари за подкрепата на феновете и на колегите си от \"Сексът и градът\". Четири дни по-късно актрисата, която играе Саманта в сериала, публикува в инстаграм пост, насочен директно към Сара Джесика Паркър, в която е критикува, че използа ситуацията и че е жестока. \"Ти не си ми семейство. Не си ми приятелка\", написа тя и поиска Паркър \"да спре да експлоатира нашата трагедия\". Двете имаха сблъсък и преди. Катрал не е съгласна да има трети филм \"Сексът и градът\", Паркър остро реагира на това.", "date": "2018.02.11", "title": "\"Ти не си ми семейство. Не си ми приятелка\""}
{"url": "http://clubz.bg/64071-koi_pytishta_sa_zatvoreni_za_dvijenie", "text": "Затварят се някои пътища в страната поради снегонавявания и силен вятър, съобщиха от пресцентъра на Агенция \"Пътна инфраструктура\". \n\tВременно се затварят пътят Нови Пазар - Тръница, пътят Нови Пазар - Секулово, пътят Никола Козлево - Пет могили, пътят Никола Козлево - Цани Гинчево, пътят Векилски - Орляк, пътят Мадара - Нови Пазар, пътят Каспичан - Златна Нива. От АПИ препоръчват на водачите на автомобили да избягват движението в тези участъци и да се съобразяват с ограниченията и действията на пътна полиция. \n\tПроходът \"Печинско\" е забранен за автомобили над 12 т. Временно се ограничава движението в активната и изпреварваща лента на автомагистрала \"Тракия\" при км 21 в посока София, поради пътен инцидент. Движението се осъществява в аварийната лента. Шофьорите да се движат с повишено внимание и съобразена скорост, спазвайки указанията на \"Пътна Полиция\", препоръчват от АПИ. \n\tШофьорите да се движат с повишено внимание в областите Шумен и Разград, поради интензивен снеговалеж. И днес ще вали сняг, само на места в Горнотракийската низина и крайните югоизточни райони валежите ще са все още от дъжд, но по-късно и там ще се примесва със сняг. Ще се образува снежна покривка. В Североизточна България, Предбалкана и Родопите ще има условия за снежни виелици и навявания. Привечер от запад валежите ще започват да отслабват и да спират. Максималните температури ще са между 0° и 5°.", "date": "2018.02.11", "title": "Кои пътища са затворени за движение"}
{"url": "http://clubz.bg/64065-emil_ili_za_vyzpitanieto", "text": "В БНТ върви виц: попитали Каменаров защо Емил Кошлуков показва среден пръст в ефир. Каменаров отговорил: Защото може! Първата: Колкото и да е странно, тя се намира още в първите редове на трактата „Емил или за възпитанието“ на Жан-Жак Русо и гласи: „Всичко добро излиза из ръцете на твореца, всичко се изражда в ръцете на човека“. За възпитание става дума при Емил на Жан-Жак Русо, за невъзпитание става дума при наш Емил. Направи онова нещо с ръка, защото му идва отръки. Влече го. Втората причина: защо да не го направи след като номерът минава. Народът ще се повайка, ще отбележи нов подземен етаж в потъването към дъното и …толкова. Къде всъщност е написано, че не може да покаже среден пръст? Виждала съм етичния кодекс на обществената телевизия ВВС. Това е една доста дебела книга, в която всеки може да намери отговор на всеки въпрос. За журналистите тя е като десетте божи заповеди, не, нещо повече от това е, защото написаното в кодекса се спазва за разлика от божиите заповеди. И ако мислите, че средният палец го няма там, грешите. Има го в онази част, в която се казва, че когато журналистите трябва да съобщят за плакат, изявление, разпространена брошура или каквото и да било от този род с неприлично, расистко, ксенофобско и т.н. съдържание, те трябва не да четат буквално текста, а да обяснят съдържанието му по приемлив за зрителите и слушателите начин. Защото самото цитиране на, да речем ксенофобски документ, е вече само по себе си разпространение на ксенофобски текст. По подразбиране, така е и с жестовете. Написано е в кодекса на общественото радио и телевизия ВВС. По тази причина там водещ, колкото и голям простак да е, колкото и да му идва отръки да размахва среден пръст, не може да го изобрази, а ще го опише с думи. Би трябвало да е на сайта на обществената телевизия, за да може всички ние да го знаем и съответно контролираме – нали ние сме работодателите на БНТ? Не, няма такова нещо на сайта. Има ли изобщо БНТ етичен кодекс, от който да става ясно, че Кошлуков не може да покаже среден пръст от екрана? След като няма – защо да не го покаже? Нямам представа колко ни струва на данъкоплатците това образувание, но и в магазин за 1 лев да го продават, не си струва да си го купим. Той вече и без това е продаден, ще кажете. И ще бъдете абсолютно прави.", "date": "2018.02.11", "title": "Емил или за възпитанието"}
{"url": "http://clubz.bg/64076-kulturata_na_politikata", "text": "През изминалата седмица в Народното събрание се проведе дебат по така наречения културен чек. Истинската битност на този законопроект е Закон за изменение и допълнение на Закона за закрила и развитие на културата, където е систематичното му място в българското законодателство. Първо, законът предполага увеличение на средствата за култура в бюджета на страната с около 7 милиона лева годишно. Мисля, че няма българин, който да отрече, че увеличението на средствата за култура в държавата е крайно необходимо. Особено ако искаме да изведем държавата някъде, а не да я унищожим. А и при положение, че за последните два месеца правителството похарчи повече от един милиард лева извън бюджета, то явно тези седем милиона годишно не би трябвало да са проблем. Второ, законопроектът предвижда на всеки български гражданин, навършил 18 години, държавата да осигури чек от 200 лева, предназначен само за културно потребление. С тези пари младите хора могат, за сметка на държавата, да посетят изложби, театри, кина, да закупят книги и т. н. Това решава един от основните проблеми на съвременното българско общество: липсата на навици по отношение на културното потребление. Над 53 % от българите не са влизали в залите с години. Всеки маркетолог знае, че потреблението трябва да се възпитава, а културното потребление още повече, защото е въпрос от обществен интерес.  Националният фонд \"Култура\" – и съдията, и журито, и палачът Трето, закупуването на билети и книги от младите хора става по един модерен и бърз начин. Става дума за интернет платформа, на която са регистрирани всички културни институти, които предлагат продукта си (кина, театри, книжарници, музеи и т.н.). Държавата служебно регистрира младите хора с навършването им на 18- годишна възраст. Така тази платформа работи като електронен магазин, в който младежите избират своя културен продукт. Тук е важно да се отбележат две неща: - Потребителите нямат пряк достъп до пари, които да могат да пренасочват за друго потребление, защото те само заявяват поръчките си, а плащанията минават през бюджета, направо към сметките на културните институти , без потребителите да имат допир до живи пари. - Тази платформа ще се превърне в най-големия културен афиш на страната, където ще се публикува всяко културно събитие. Но тя ще бъде и мощен инструмент в ръцете на Министерството на културата, защото то ще определя какво съдържание да предлага на младите хора. Например, ако министерството реши, може да предлага само българско кино, за да стимулира българската продукция. А дали ще качи на платформата чалга, Слави Трифонов или Графа, остава да реши само, в зависимост от политиките, които иска да развива. Драги зрители, нужна е елементарна култура в театъра Четвърто, законопроектът предлага частично решение и за още един системен за България проблем: неравният достъп до култура. Има областни градове, в които няма нито кино, нито театър, а да не говорим за общински и по-малки центрове. За да могат младите хора там да ползват чека си, законопроектът предвижда възможност да се купуват книги, като включително могат да бъдат покрити и разходите за доставка на книгите с куриер. Така, дори да се намираш в Дулово, където културния достъп е силно ограничен, ти ще можеш да използваш чека си, като си закупиш книги.  Не чух по време на дебата смислени възражения срещу него, което още веднъж подчертава убеждението ми, че законопроектът ще бъде отхвърлен по политически причини. Но аз съм уверен, че когато нещо е полезно за държавата и гражданите, то ще оцелее. А \"културният чек\" е безспорно полезен, поради което вярвам, че ако партизанлъкът на това управление не позволи на тази идея да се осъществи, то следващото управление (надявам се по-мъдро от сегашното) ще припознае тази възможност. Драги зрители, нужна е елементарна култура в театъра", "date": "2018.02.11", "title": "Културата на политиката"}
{"url": "http://clubz.bg/64084-129_iqt_v_sveta_mirza_bashich_specheli_turnira_v_sofiq", "text": "Мирза Башич (№129 в световната ранглиста до днес) спечели тенис турнира \"Диема екстра София оупън\" след успех със 7:6(6), 6:7(4), 6:4 над румънеца Мариус Копил (№93) на финала. Двамата водиха близо два часа и половина вълнуваща битка в пълната зала \"Арена Армеец\". Башич тръгна от квалификациите, а на полуфинала би Стан Вавринка. Тази вечер двамата с Копил направиха страхотен финал, качеството на тениса в който бе високо. Атмосферата в залата също беше на ниво. Както за Башич, така и за Копил, това е най-високото постижение в кариерите им досега. В понеделник Мирза вече ще е на рекордното за него 76-о място в листата. Радващо е, че в последните дни на турнира в залата имаше доста публика, независимо от липсата на Григор Димитров. Турнирният директор Пол Макнами обяви, че общият брой на зрителите е бил близо 40 хиляди. Министърът на спорта Красен Кралев награди новия шампион Башич. Преди седмица босненецът беше само на 2 точки от отпадане на старта на квалификациите срещу българина Александър Лазов, а днес триумфира с първата си титла от \"АТП Уърлд тур\". Башич започна по-уверено двубоя и още в третия гейм стигна до последователни точки за пробив. С помощта на бомбения си начален удар (често над 200 км/ч на първи сервис) Копил отрази първите две опасности, но при третата брейкът стана факт. Силната игра на босненеца го постави в позиция да осъществи втори пробив за 4:1, но този път Копил не позволи да загуби подаването си и съхрани интригата, намалявайки пасива си на 2:3. Така се стигна до десетия гейм, в който Башич сервираше за затваряне нас сета. Ръката на квалификанта обаче трепна и той допусна изоставане 0:40, а малко след това загуби преднината си - 5:5. В крайна сметка сетът се реши в тайбрек, в който Башич изоставаше с 1:4 точки, но обърна и спечели с 8:6 след 46 минути игра.  Загубата на първия сет не се отрази негативно на Копил, който започна втората част с пробив и преднина 2:0. В деветия гейм, при начален удар на Башич, румънецът стигна до сетбол, от който обаче не успя да се възползва. По подобие на първата част, втората също беше решена в тайбрек, спечелен този път от Копил със 7:4 точки.  Финалният трети сет вървеше равностойно, но Башич направи ключов пробив в деветия гейм за 5:4, след което със сервис на своя страна затвори срещата при втория си мачбол. Титлата на двойки спечелиха поставените под №4 холандци Робин Хаасе и Матве Миделкооп - 5:7, 6:4, 10:4 над Никола Мектич (Хърватия) и Александер Пея (Австрия).", "date": "2018.02.11", "title": "129-ият в света Мирза Башич  спечели турнира в София"}
{"url": "http://clubz.bg/64085-osnovnite_versii_losho_vreme_choveshki_faktor_neizpravnost", "text": "Човешки фактор, лошо време и неизправност. Това са основните версии за катастрофата със Ан-148, при която загинаха 71 души. Следствието разглежда няколко версии за катастрофата със самолета, летял от руската столица за град Орск в Урал и паднал в района на Москва, съобщи ТАСС, като се позова на Светлана Петренко, говорителката на Следствения комитет на Руската федерация. Ан-148 се разби със 71 души на борда (ВИДЕО) Следователите разпитват и сътрудниците на летище Домодедово, откъдето излетя самолетът, които са подготвяли машината за предстоящия полет, както и диспечерите на летището, съобщава БТА. Руското министерство на извънредните ситуации публикува на сайта си списъка на жертвите на катастрофата. В района на катастрофата бяха открити вече два трупа. В самолета е имало 71 души. Оцелели няма. По информация на нашето МВнР сред жертвите няма български граждани. Заради трагедията Владимир Путин отмени работното си посещение в Сочи, планирано за утре, съобщи говорителя на Кремъл Дмитрий Песков. Утре Путин трябваше да приеме в Сочи палестинският президент Махмуд Абас. Сега срещата ще бъде в Москва.  Няколко часа след катастрофата беше намерена и едната от черните кутии на катастрофиралия край Москва самолет. В издирвателната операция участват над 150 души с около 20 единици техника. Мястото е труднодостъпно заради падналия сняг. Сред пътниците на самолета е имало и трима чужденци, допълва ТАСС. Имало е и три деца. Сред чужденците има един гражданин на Швейцария. Не се съобщава националността на останалите двама чужденци. Властите вече съобщиха, че около 60 от 71-те души в самолета са били от Оренбургския район, където утре е обявен ден на траур. Самолетът изпълняваше полет от Москва за град Орск в Урал.", "date": "2018.02.11", "title": "Основните версии: лошо време, човешки фактор, неизправност"}
{"url": "http://clubz.bg/64080-slabo_predstavqne_za_biatlonistite_ni_v_sprinta", "text": "Биатлонистите ни започнаха с незадоволително представяне участието си на зимните олимпийски игри в Пьончан, Южна Корея. В спринта на 10 км те останаха извън първите 30. Най-напред се нареди Красимир Анев - 37-и, с две грешки при стрелбата. Владимир Илиев е 54-ти с 4 пропуснати мишени, Антон Синапов е 56-и (3 грешки), а Димитър Герджиков - 81-и (4). Стартираха общо 87 състезатели. Олимпийски шампион стана германецът Арнд Пайфер, който е без грешка и при двете заставания на рубежа. Асът изпревари с 4,4 секунди Михал Кръчмар (Чехия), а бронзът взе Доминик Виндиш (Италия), останал на 7,7 сек от първия. Считаните за фаворити Мартен Фуркад (Франция) и Йоханес Бьо (Норвегия) претърпяха провал. Фуркад пропусна три мишени и зае осмо място, а скандинавецът е едва 31-и с 4 грешни стрелби. В понеделник е преследването, в което ще стартират Анев, Илиев и Санапов.", "date": "2018.02.11", "title": "Слабо представяне за биатлонистите ни в спринта"}
{"url": "http://clubz.bg/64078-napadenie_s_noj_v_kitajski_mol_1_ubita_12_raneni", "text": "Една жена бе убита и 12 души бяха ранени днес, след като мъж нападна с нож посетители на търговски център в пекинския район Сидан, съобщи Ройтерс, цитирайки полицията.  Нападателят бе задържан. Съобщава се само фамилното му име - Чу, на 35 години от северната провинция Хънан. Той е казал, че е извършил нападението \"като израз на недоволство\", но не е уточнил от какво.  Ранените са били откарани в болница, където една жена е починала.  Престъпленията, придружени с насилие, са по-редки в Китай в сравнение с много други страни. Мерките са сигурност в големите градове са много сериозни, но през последните години имаше поредица от нападения с ножове или брадви, като много от тях бяха срещу деца, отбелязва Ройтерс.  Сидан се намира в западната част на Пекин и е един от главните търговски райони на града. Там се намират едни от най-големите и популярни търговско-развлекателни центрове на китайската столица.", "date": "2018.02.11", "title": "Нападение с нож в китайски мол: 1 убита, 12 ранени"}
{"url": "http://clubz.bg/64079-an_148_se_razbi_sys_71_dushi_na_borda_video", "text": "Намерени бяха отломките от самолета Ан-148 на руската авиокомпания \"Саратов\", който изчезна от радарите 10 минути след излитането от летище Домодедово в Москва, предаде ТАСС, като се позова на източник от руските службите за управление на извънредните ситуации. Отломките са намерени в Раменския район в Подмосковието. В самолета е имало 65 пътници и 6 души екипаж. Оцелели не са намерени, казва източникът. Пътническият самолет Ан-148, излетял от московското летище Домодедово, изчезна от радарите малко след излитането си. Машината е била на авиокомпания Саратов. Летяла е за Орск в Урал. Според руски агенции очевидци са видели самолета, обхванат от пламъци, да пада в района на село Аргуново, югоизточно от Москва, предаде Франс преСамолетът Ан-148 е произведен от украинския авиоконструктор \"Антонов\". Първият полет на този модел бе през 2004 г. В такъв модел самолет могат да пътуват до 80 души. Той може да лети на разстояние от 3600 километра, припомня Франс прес, съобщава БТА. По случая с днешната катастрофа е образувано производство за нарушение на правилата на полетите, предаде ТАСС, като цитира Светлана Петренко, говорителката на Следствения комитет на Руската федерация. На мястото на катастрофата са пристигнали следствено-оперативни групи, както и губернаторът на Московска област Андрей Воробьов. \n\tЗастрахователната компания \"АлфаСтрахование\" съобщи, че пътниците и екипажът на разбилия се самолет, са били застраховани от нея. Компанията вече се е свързала с авиопревозвача и участва в изясняване на обстоятелствата около катастрофата, предаде ТАСС.  Московката междурегионална транспортна прокуратура и Южната транспортна прокуратура са започнали проверка във връзка с падането на самолета. Проверката засяга работата на диспечерите и обслужването на разбилата се машина. Метеорологичните условия не биха могли да са причина за падането на разбилия се самолет в Московска област, това са заявили от метеорологичния център „Фобос“, съобщи РИА Новости. „Метеорологичните условия не биха могли да станат причина за конкретната катастрофа. Стойностите на температурата на въздуха и неговата влажност, както и атмосферните показатели по време на излитането на самолета са били нормално“, заявиха от центъра Президентът Румен Радев изпрати съболезнователен адрес до държавния глава на Руската федерация Владимир Путин, съобщиха от прессекретатиата на държавния глава. „С огромно съжаление научавам новината за тежката катастрофа на руския пътнически самолет край град Москва, в резултат на която са загинали пътниците и екипажът му“, пише Радев в своя адрес. Българският  президент изрази най-дълбоки съболезнования на близките и семействата на загиналите в трагичния инцидент. От Външното ни министерство съобщиха, че към момента няма информация за пострадали българи при инцидента. ", "date": "2018.02.11", "title": "Ан-148 се разби със 71 души на борда (ВИДЕО)"}
{"url": "http://clubz.bg/64066-vasil_mihajlov_otkazva_nagradata_%E2%80%9Eikar%E2%80%9C", "text": "Вторият почетен „Икар“ на Съюза на артистите тази година ще бъде връчен на Иван Иванов –  Михайлов сподели пред БНР, че за него 27 март – Международният ден на театъра – е голям празник. Пред БНР Михайлов пожела да признае една своя „вина“, която се оказа неуспехът му да прокара в Народното събрание преди години Закон за театъра: Актьорът повдигна и въпроса за проблемите в твоческите съюзи: Васил Михайлов сподели, че се извинява на хората, които с „радост приемат наградата“ – и повтори, че си е извоювал правото да отказва. Актьорът е сред учредителите на Фондация „Аскеер“, която връчва годишните награди за театър „Аскеер“ – конкуренти на икарите. Преди четири години и Ивайло Христов отказа своята награда – „Аскеер“, присъдена за актьорската му игра в спектакъла „Самотният Запад“. Жестът му тогава също бе форма на протест: срещу политиката на държавата в културата.", "date": "2018.02.11", "title": "Васил Михайлов отказва наградата „Икар“"}
{"url": "http://clubz.bg/64072-sydyt_v_strasburg_hristos_po_dynki_ne_e_obida", "text": "Държавата Литва е ограничила свободата на изразяване, санкционирайки реклами с Христос и св. Богородица; свободите се отнасят не само за идеи - бeзoбидни или бeзpaзлични, а и за такива, които oбиждaт, шoĸиpaт или cмyщaвaт; а пък \"eвeнтyaлнo зaceгнaтaта чyвcтвитeлнocт\" caмa пo ceбe cи нe e дocтaтъчнa, зa дa oпpaвдae нaмeca в cвoбoдaтa нa изpaзявaнe. Това са някои от изводите в решение на Европейския съд по правата на човека (ЕСПЧ) по делото   За случая разказва правният сайт  Tъpгoвcĸo дpyжecтвo в Литвa пpoвeждa peĸлaмнa ĸaмпaния, в ĸoятo ca вĸлючeни тpи peĸлaми, пoĸaзвaни нa 12 peĸлaмни тaблa във Bилнюc и нa caйтa нa фирмата. Πъpвaтa пoĸaзвa млaд мъж c дългa ĸoca  и няĸoлĸo тaтyиpoвĸи, oблeчeн c джинcи – а нaдпиcът в дoлнaтa чacт нa изoбpaжeниeтo глacи: “Ииcyce, ĸaĸви пaнтaлoни!” (Јėzаu, kоkіоѕ tаvо kеlnėѕ!). Ha втopaтa peĸлaмa e изoбpaзeнa млaдa жeнa, oблeчeнa в бялa poĸля, а нaдпиcът в дoлнaтa чacт нa изoбpaжeниeтo глacи: \"Дpaгa Mapия, ĸaĸвa poĸля!” (Маrіја brаngі, kоkіа ѕuknеlė!). Ha тpeтaтa peĸлaмa мъжът и жeнaтa ca зaeднo – и нaдпиcът в дoлнaтa чacт нa изoбpaжeниeтo  e “Иcyc (и) Mapия, ĸaĸ cтe oблeчeни!” (Јėzаu Маrіја, kuо čіа арѕіrеngę!) Cлeд oплaĸвaнe oт гpaждaни пpeз нoeмвpи 2012 г. Дъpжaвнaтa инcпeĸция зa нexpaнитeлни пpoдyĸти във Bилнюc глoбявa peĸлaмнaтa aгeнция c 2 000 литac (или 579 eвpo) зapaди нeyвaжeниe ĸъм oбщecтвeния мopaл. Глoбeнaтa фиpмa бeзycпeшнo oбжaлвa пpeд мecтнитe cъдилищa. Cпopът cтигa и дo Bъpxoвния cъд, ĸoйтo пoтвъpждaвa нaлaгaнeтo й c apгyмeнтa, чe peлигиoзнитe cимвoли ca изпoлзвaни нeпpaвoмepнo и в пpoтивopeчиe c oбщecтвeния мopaл. Πpeд ЕСПЧ Каpoлиc Лютĸeвичyc, aдвoĸaт в  , пoeмa зaщитaтa нa peĸлaмнaтa aгeнция. Toй e ĸaтeгopичeн, чe peшeниeтo нa Bърховния съд нeoбocнoвaнo oгpaничaвa cвoбoдaтa нa изpaзявaнe нa xyдoжници и opгaнизaции. Cъдeбнитe opгaни ca cĸлoнни дa cмecвaт oбщecтвeния мopaл c peлигиoзния (и пo-cпeциaлнo ĸaтoличecĸия) мopaл, зaявявa пpaвoзaщитниĸът. Cлeд ĸaтo пpoyчи дeлoтo, ECΠЧ oбяви, чe Литвa нeocнoвaтeлнo oгpaничaвa cвoбoдaтa нa изpaзявaнe нa „Ceĸмaдиeниc“ OOД, a тoвa пpoтивopeчи нa члeн 10 (cвoбoдa нa изpaзявaнe) oт Eвpoпeйcĸaтa ĸoнвeнция зa пpaвaтa нa чoвeĸa (EKΠЧ). Cъдът  ĸpитиĸyвa мoтивитe, c ĸoитo ca oтxвъpлeни жaлбитe cpeщy глoбaтa, ĸaĸтo нa литoвcĸия дъpжaвeн opгaн, тaĸa и нa нaциoнaлнитe cъдилищa. Cпopeд ECΠЧ apгyмeнтитe нa влacтитe имaт дeĸлapaтивeн xapaĸтep и ca твъpдe нeяcни. Te нe oбяcнявaт дocтaтъчнo яcнo c ĸaĸвo тoчнo тeзи peĸлaми oбиждaт oбщecтвeнocттa. Cпopeд Eвpoпeйcĸия cъд пo пpaвaтa нa чoвeĸa литoвcĸитe влacти нe ca ycпeли дa пocтигнaт ĸoмпpoмиc мeждy нeoбxoдимocттa oт зaщитa нa чyвcтвaтa нa вяpвaщитe и cвoбoдaтa нa cлoвoтo нa жaлбoпoдaтeля. Te ca дaли aбcoлютeн пpиopитeт нa пъpвoтo. Πo-нaтaтъĸ съдът нaпoмня, чe cвoбoдaтa нa изpaзявaнe e eднa oт ocнoвитe нa дeмoĸpaтичнoтo oбщecтвo и eднo oт ocнoвнитe ycлoвия Cвoбoдaтa ce oтнacя   Taĸивa ca изиcĸвaниятa зa плypaлизъм и тoлepaнтнocт, бeз ĸoятo нямa “дeмoĸpaтичнo oбщecтвo”. Cвoбoдaтa нa изpaзявaнe имa и пpeдeли, ĸoитo oбaчe тpябвa дa ce тълĸyвaт cтpиĸтнo и нeoбxoдимocттa oт ĸaĸвитo и дa e oгpaничeния тpябвa дa ce ycтaнoви yбeдитeлнo, казва съдът. Bce пaĸ yпpaжнявaнeтo нa cвoбoдaтa нa изpaзявaнe нocи зaдължeния и oтгoвopнocти. B ĸoнтeĸcтa нa peлигиoзнитe вяpвaния e зaдължeниe , изpaз, ĸoйтo дa зacягa yпpaжнявaнeтo нa пpaвaтa пo чл. 9 от Eвропейската конвенция за правата на човека (касаещ свобода на мисълта, съвестта и религията, б.р.). Ho в cлyчaя Cъдът ycтaнoвявa, чe  Mecтнитe влacти имaт зaдължeниe дa пpeдcтaвят ocнoвaтeлни и дocтaтъчни пpичини зa нaмeca. Cпopeд Cъдa пpeдocтaвeнитe oт тяx ocнoвaния ca  дeĸлapaтивни и нeяcни и нe oбяcнявaт дocтaтъчнo зaщo пoзoвaвaнeтo нa peлигиoзнитe cимвoли в peĸлaмитe e oбиднo и  Ocвeн тoвa Koнcтитyциoнният cъд нa Литвa e пocтaнoвил, чe “ниĸaĸви възглeди или идeoлoгия нe мoгaт дa бъдaт oбявeни зa зaдължитeлни и нacoчeни ĸъм дaдeнo лицe” и чe дъpжaвaтa “нямa пpaвo дa cъздaвa зaдължитeлнa cиcтeмa oт възглeди”. Cпopeд ECΠЧ фaĸтът, чe гpaждaни ca ce oплaĸaли пpeд нaциoнaлнитe влacти oтнocнo peĸлaмитe, нe мoжe  caм пo ceбe cи дa oпpaвдae нaлaгaнeтo нa caнĸция. B cтaнoвищeтo cи малтийският cъдия Дe Гaeтaнo зaявявa:     Peшeниeтo дeйcтвитeлнo зacягa \"cлoвo c пpoтивopeчив xapaĸтep\", ĸoeтo ce пpиeмa нeeднoзнaчнo. Ho пoĸaзвa, чe cпopeд ECΠЧ   нa изpaзявaнe.", "date": "2018.02.11", "title": "Съдът в Страсбург: Христос по дънки не е обида"}
{"url": "http://clubz.bg/64074-ric_karltyn_v_riqd_veche_ne_e_luksozen_zatvor", "text": "Хотел \"Риц-Карлтън\" в Рияд отново отвори за посетители, след като три месеца бе превърнат в луксозен затвор за десетки принцове, бизнесмени и държавни служители, задържани при акция срещу корупцията в страната, предаде Асошиейтед прес, съобщава БТА. От днес хотелът приема резервации, като цените за нощувка започват от 665 долара на нощ. Десетки високопоставени саудитци бяха задържани от началото на ноември по обвинения в пране на пари, подкупи и изнудване на държавни служители. В края на януари те бяха освободени. Повечето от тях сключиха сделки с правителството. Сред задържаните за над 80 дни бе и принц Алуалид бин Талал, един от водещите бизнесмени на страната, президент и собственик на глобалната инвестиционна компания Кингдъм холдинг (Kingdom Holding). Революцията в нравите в Саудитска Арабия продължава Друг от задържаните, принц Митеб бин Абдула, смятан в миналото за един от претендентите за трона, е излязъл на свобода, след като се е съгласил да плати над 1 милиард долара, каза пред Ройтерс саудитски служител.  В емблематичния хотел отседна и президентът на САЩ Доналд Тръмп при посещението си през май в Саудитска Арабия. Чистка - Саудитска Арабия арестува 11 принцове Правителството посочва, че кампанията, която започна в началото на ноември под ръководството на престолонаследника принц Мохамед бин Салман, е донесла на хазната над 100 милиарда долара от финансови споразумения за освобождаването на повечето заподозрени.  Чистка - Саудитска Арабия арестува 11 принцове", "date": "2018.02.11", "title": "\"Риц-Карлтън\" в Рияд вече не е луксозен затвор"}
{"url": "http://clubz.bg/64067-kiev_shte_ekstradira_saakashvili_v_polsha", "text": "Имиграционните власти в Украйна са решили да бъде екстрадиран в Полша бившият президент на Грузия Михаил Саакашвили. Това съобщи вчера самият Саакашвили в интервю за грузинската телевизия \"Рустави-2\", предаде ТАСС.  Саакашвили отново шамароса Порошенко Пребиваващият в Киев политик каза още, че въпреки предстоящата му депортация той ще продължи своята \"мирна борба за смяната на властта\" в Украйна, съобщава БТА. В петък украинският министър на правосъдието Павло Петренко заяви, че няма никакви юридически пречки Саакашвили да бъде екстрадиран в Грузия, където е издирван. Украйна блокира влак, не пуска Саакашвили обратно В понеделник киевски съд отхвърли жалбата му срещу решение на по-долна инстанция, с което му се отказва статут на бежанец или на лице, нуждещо се от допълнителна защита. Украйна блокира влак, не пуска Саакашвили обратно", "date": "2018.02.11", "title": "Киев ще екстрадира Саакашвили в Полша"}
{"url": "http://clubz.bg/64073-ako_istanbulskata_konvenciq_byde_prieta_shte_ima_sytreseniq", "text": "\"Ако бъде приета Истанбулската конвенция, ще има сътресения.\" Това прогнозира лидерът на \"Атака\" и председател на парламентарната група на \"Обединени патриоти\" Волен Сидеров пред БНТ. Не било изключено да се стигне дори до предсрочни избори. \"Обединени патриоти\" не трябвало да са в основата на евентуалните сътресения, \"защото политически ще се самоубият\". А ГЕРБ трябвало да си помислят много добре. Имало сериозен натиск за приемането на документа, а от ГЕРБ имали \"тази слабост да се поддават на външен натиск\", особено когато той идвал от Европейския съюз. Сидеров даде да се разбере, че той и Красимир Каракачанов имат разминаване с третия съпредседател на \"Обединени патриоти\" Валери Симеонов дали да има референдум за еднополовите бракове. Той коментира и появилата се информация, че Симеонов може да изтегли депутатите от партията си НФСБ по време на гласуването за конвенцията. \"Не мога да съм председател на такава парламентарна група и ще искам тези народни представители да бъдат изключени\", уточни Сидеров. Лидерът на \"Атака\", известен с множеството си скандални прояви в близкото минало, сега реши да подчертае колко богат политически опит има и как всички трябва да се съветват с него. При това се описа като балансьор и склонен на компромиси. Той коментира напрежението между Валери Симеонов и Красимир Каракачанов така: \"Виждам такива и такива прояви. Понякога някои от лидерите в тройната коалиция (т. е. \"Обединени патриоти\") действат като партийни лидери, сами.  Не трябва да се разделят двете партии. Аз положих огромни усилия, компромиси да обединим партиите. Сега ако почне всяка партия да се изтъква, може да станат грешки\", каза Сидеров.  \"И  НФСБ, и ВМРО, не могат да покрият е една трета от моя парламентарен опит\", добави той. Като с известна снизходителност обяви търканията в националистическата коалиция като \"грешки на растежа\". Според Сидеров Валери Симеонов правилно е разкритикувал евродепутатката от \"Зелените\" Ска Келер, която беше на посещение в България през седмицата. Тя се включи в протести в защита на Пирин, след което последва остра реакция от НФСБ, като партията разпространи декларация, в която я засипва с обиди. Но подходът на Симеонов не бил правилен. Правителството се разграничи от изява на Валери Симеонов После добави своите препоръки: Не мина и без заклеймяване на злодеите от Европа и в частност от групата на \"Зелените\" в европарламента. \"Предлагам: българските евродепутати да започнат да ходят в Германия, Франция.. и да започнат да изнасят доклади за корупцията, която има там безспорно... Не приемам тук да идва някой и да ни сочи като най-корумпирана държава. Това не е вярно. Представете си - Андрей Ковачев отива в Германия и изнася доклад: Германия - това е корупцията\", каза още лидерът на парламентарна група, чийто имунитет беше свален миналия парламент. Сидеров на няколко пъти повтори поканата си по-неопитните политици, които правят грешки от незнание, да се съветват с него. Тук включи и премиера Борисов. \"Затова съветвам и моите колеги, и ГЕРБ като по-млади политици, и министър-председателя да се съветват с мен като с по-опитен, няма лошо, няма срамно. Мога да им кажа полезни неща, и грешки, които да не правят. Да се съветваме, да се чуваме...\", каза той. Той не пропусна да припомни, че \"Атака\" води битки със \"Зелените\" в европарламента още от 2005 -2006 г.  \"Зелените са много модни. Те са проводници на скандални неща, те са тези, които пробват - я да видим доколко ще мине. Хубаво е, че българското общество реагира\", обобщи Сидеров опасния образ на \"Зелените\" в Европа като наблегна, че техен депутат бел защитник на педофилията и кръвосмешението. \"Тази конвенция врече след себе си още неща, които са още по-неприемливи. Някои искат да сме неидентифицирани атомни частици, да не знаем кои сме и да сме само пазар\", прозря той. Въпреки че стана ясно, че премиерът има нужда от съветите на Сидеров, все пак лидерът на \"Атака\" реши да похвали Борисов, с когото само преди няколко години се срещаха се съдеха за обиди и клевети. Не правим проблеми като Унгария, Полша, които са критици на ЕС - тук бих искал да е малко по-различно. Партия ГЕРБ е по-кооперативна. Това е тактика на Борисов, печели успехи, значи е правилна. Аз ако бях министър-председател, щях да се държа малко по-различно\", направи той и разрез на международното положение. Светлина беше хвърлена и върху отношенията на България и Турция.", "date": "2018.02.11", "title": "\"Ако Истанбулската конвенция бъде приета, ще има сътресения\""}
{"url": "http://clubz.bg/64045-bashtata_na_moderniq_populizym_se_zavryshta_s_umereno_lice", "text": "Политическата кариера на Силвио Берлускони винаги е била белязана от сюрреалистичното, но сега това е като че ли както никога преди. С наближаването на парламентарните избори в Италия на 4 март 81-годишният бивш премиер - човекът, който повече или по-малко изобрети модерния популизъм на Запад - сега се представя като перфектния умерен кандидат. Той не е просто антипопулист, но и откровен проевропеец, не просто социално осъзнат либерал, но и любител на животните, прегръщащ агънца. И далеч от съвършенството - статут, който многократно му бе приписван преди - сега той е смятан за фаворит за спечелването на предстоящите избори в Италия. Всичко това може да изглежда абсурдно за всекиго, който е проучвал политическата и бизнес кариерата на този човек през последните 25 години. Не написа ли той сценария с груб език срещу елита, който сега е следван от американския президент Доналд Тръмп? Силвио Берлускони създаде партия от нищото през 1994 г. и изгради серията от предизборните си кампании покрай предизвикващото нормите, постполитическо, антипартийно послание, свързано с личния му успех като бизнесмен и спортен предприемач, както и към гения му като телевизионна личност. Той проповядваше ниски данъци и по-малко държава, но също така лична харизма и сила. На 81 години Берлускони иска пак да управлява Италия Епохата на Берлускони, която разделяше италианците и объркваше чужденците от 1994 до 2011 г., бе всичко друго но не и умерена. Тя намери отражение в многото политически скандали и дела, заведени срещу его, с обвинения от корупция до секс с непълнолетни. (Произлезлите от това процеси в крайна сметка завършиха само с една окончателна присъда - да данъчни измами, през 2013 г.) Отражение имаше и в отношенията у с неговите колеги в Европа, които не харесаха икономическата му политика след финансовата криза от 2008 г. Когато Берлускони бе изметен през 2011 г. в разгара на кризата в еврозоната, повечето коментатори видяха ход, режисиран от Брюксел, със силна подкрепа на Париж и Берлин заради отказа му да се подчини безпрекословно на икономическите правила на ЕС. Трансформацията на Берлускони е вероятно в известна степен конверсия на стари години към политическата коректност. Той може би най-накрая е изживял някои аспекти от своята дива и яростна персона. Но това е и поредното изражение на неговата стратегически проницателност. Някога той се облагодетелства, като се надсмиваше над елита на ЕС, но сега е полезно да го видят как ухажва еврократите в Брюксел. Берлускони се представя като въздържащата сила, тъй като е признал, че самата италианска политика се е променила. През 90-те г. на ХХ век Берлускони заедно с регионалистката партия Северна лига бяха единствените истински популисти. Сега той е изпреварен от цери поредици нови антиполитически движения. Най-мощното от тях е Движение \"5 звезди\". Базирана в интернет група от (предимно) млади хора, които никога преди не са се занимавали с политика, оглавявано от бивш комик (Бепе Грило), Движение \"5 звезди\" яхна недволктвото, което много италианци изпитват от начина, по който ги управляват. Бързият успех на Движението доведе до превръщането му в най-голямата партия сред базирания в Италия електорат (без да се броят гласувалите в чужбина) на местните избори през 2011 г. и до смайващи победи на неизвестни кандидати във важни градове като Рома и Торино. Дарио Фо: Берлускони направи Италия безмозъчна Движение \"5 звезди\" присвои популистките методи на Берлускони и модернизира тактиката му. Берлускони се възкачи на върха на властта като господар на телевизията, докато Движението смята интернет за основно средство да организиране на политиката. (Берлускони - или екипът му - едва сега започват да виждат потенциала на туитър, но никой не може да твърди, че той е най-естествената му медия) Движение \"5 звезди\" е и по-силно антиполитически, отколкото Беллускони някога е бил. То твърди, че не е нито ляво, нито дясно (макар посланията му да стават все по-антиимигрантски) и отказва всякакви политически съюзи. Берлускони сега разправя наляво и надясно, че той е единствената гаранция срещу победа на Движение \"5 звезди\", която би разтревожила останалата част от Европа предвид редицата антиевропейски декларации на движението на Грило. Дори журналистът ветеран Еудженио Скалфари, яростен противник на Берлускони, каза, че би предпочел него пред победа на \"5 звезди\". Но Берлускони може да се представи и като въздържащата сила в рамките на собствената си неясна дясноцентристка коалиция. Донякъде това става просто заради дълголетието му - всеки в Италия може да се съгласи, че той е познато лице. Но умереният му имидж иде и от сравнението му със собствените му партньори. Най-динамичната и стряскаща фигура на италианската политика днес е Матео Салвини, лидерът на Северната лига. Салвини разшири до национален мащаб регионалисткото дотогава послание, с наблягане върху острата и крайна пропаганда срещу имиграцията. Това налучка тънката струна на много италианци, които са разочаровани, че страната им заради дългата си граница по средиземноморското крайбрежие поема главния удар от продължаващата миграционна криза, свързана със Сирия и Африка. Освен това неофашизмът,който никога не е изчезвал от страната след епохата на Мусолини, набира сила сред много италианци. Ироничното е, че Берлускони сега има полза от сравняването му със засилването на неофашистите предвид факта, че той бе първият от традиционните следвоенни лидери, който ги реабилитира през 90-те г. Но бившият премиер, изглежда, правилно е пресметнал, че италианското общество ще забрави (или най-малкото ще прости) собствените му предишни позиции - от напрегнатите отношения с европейските лидери до флиртовете с ксенофобията - ако получи достатъчно на рой изображения по своите телевизори, показващи твърд ангажимент към противоположните позиции. Както обикновено, той отказа всякакви половинчати мерки - ако се кандидатира като еталон за добродетели и отговорност, защо да не прегръща животни пред телевизионните камери? Берлускони винаги е разбирал естеството на политическите съюзи и за пореден път максимализира силите си с минимални усилия за предстоящите избори. Но трябва и да се внимава. Много малка е вероятността Берлускони някога отново да заеме премиерския пост или дори церемониалната президентска длъжност в Италия (държавният глава се избира веднъж на 7 години от парламента). характерът му е твърде тежък, за да се случи това отново, а той все още носи много личен и съдебен багаж. Освен това макар коалицията на Берлускони да води в проучванията, новата избирателна система е създадена с цел два основни резултата. Първо, тя почти със сигурност ще остави Движение \"Пет звезди\" извън властта. На него ще му трябва изключително силен резултат заради липсата на съюзници, за да спечели изборите, а Грило неведнъж заяви, че те няма да създават дори следизборни политически съюзи. Вторият резултат е, че почти със сигурност никой няма да спечели изборите. Възможно е коалицията на Берлускони да победи, но много е малка вероятността да спечели достатъчно места, за да управлява сама. Така е днес в Европа. Никой партия вече не печели убедително (вижте Германия и Великобритания). В Италия ще трябва да бъде измайсторен някакъв вид коалиция, вероятно с умерената Демократическа партия (която пострада след поредица от тежки разпадания). И докато медиите представят изборните резултати като победа на Берлускони, партията му има 17 на сто в проучванията - далеч от славните дни на 90-те г. или първото десетилетие на XXI век. Ясно е също, че \"умерената\" позиция не е съвсем искрена. Берлускони винаги е умеел да маскира посланията си според настроенията на електората, откъдето идат поредицата от предизборни обещания в сегашната му програма за италианците, уморени от икономиите, приватизацията и орязванията. Ще може ли той да отправи нови послания? Разбира се, че не. Никога не го е правил. Но това няма значение. За Берлускони и голяма част от италианската политическа класа отдавна най-важното е да се вкопчиш във властта. Амбицията е властта заради самата власт. Поне в това отношение италианските политици показаха, че са изключително ефективни. 2018 г няма да бъде изключение. - Дарио Фо: Берлускони направи Италия безмозъчна", "date": "2018.02.11", "title": "Бащата на модерния популизъм се завръща с умерено лице"}
{"url": "http://clubz.bg/63945-kafqvoditel_na_bylgarskite_medii", "text": "Една от големите новини в последните дни е законопроектът, внесен от Делян Пеевски и депутати от ДПС за прозрачност на собствеността на медиите. По принцип тази инициатива е изключително добра и може само и единствено да бъде подкрепяна. Състоянието на медиите е основният критерий за свободата на словото, а свободата на словото е един от основните критерии за това има или няма демокрация в дадена държава. Колкото повече прозрачност, толкова по-добре. Пеевски с нов закон - за \"прозрачност\" на медиите Както е известно обаче, законът е врата в полето. А в България законът често дори не е врата, а малко прозорче. Особено що се отнася до закони, които регламентират прозрачност в собствеността на видни публични фигури. Дори да приемем безрезервно, че Пеевски и сие имат най-добри намерения, съмненията, че те ще постигнат сериозен резултат в изсветляването на медийната собственост и финансиране остават. Има много способи да се прикрие истинският собственик на медия. Ако се разчита само на този критерий, трудно ще се разбере коя медии чии интерес обслужват. Меродавният критерий за това е друг. Нарича се редакционна политика. Този критерий обаче няма как да бъде регламентиран законово. А широката публика не е длъжна да се ориентира достатъчно добре според този критерий. Затова предлагаме кратък пътеводител на медиите с плахата надежда той да допринесе към усилията на Пеевски и компания. У нас отдавна е известно определението \"кафяви медии\". Към тях спадат медии, които обслужват олигархията, разпространяват фалшиви и хибридни новини, издигат в култ жълторията, дори ако тя е по-скоро измислица, отколкото факт и т.н. За част от тези \"кафяви\" медии има достатъчно основание да се мисли, че са собственост на въпросния Пеевски или той има достатъчно голямо влияние в тях. Понякога дори някои национални телевизии доста кафявеят. Ето няколко признака, по които \"кафявите\" медии биха могли да бъдат разпознати: Например - съобщават какви големи успехи има в контрабндата, но не задават логичния въпрос защо при такива големи успехи няма заловен, обвинен, да не говорим осъден, нито един контрабандист. Или пък съобщават какъв велик дипломат е Бойко Борисов и как той, сам-самичък, крепи отношенията между ЕС и Турция, примерно. Но не задълбават особено много за това как България предава на Турция всеки, който Реджеп Ердоган поиска. При това го предава по унизителен начин, приемлив може би за Средновековието, но не и за XXI  в. в страна от ЕС - през границата, вързан като добиче, без много шум и т.н. Например - отразяват, че прокуратурата проверява незаконен развъдник на кучета в село еди-кое си. Но не задават въпроса ще има ли проверка около сделките с \"Булгартабак\", Дипломатическия клуб в Бояна и т.н. Например - и ГЕРБ, и БСП говорят за съдебна реформа, но и двете партии се на мнение, че тази реформа по никакъв начин не трябва да засяга прокуратурата. На същото мнение са ДПС и патриотите. От депутати на ДПС и патриотите в парламента могат да се чуят такива изказвания, че свят да ти се завие - едните викат \"турци сте\", другите \"за психиатър сте\" и т.н. В същото време Емил Караниколов е министър на икономиката от квотата на патриотите. Преди това той бе шеф на Агенцията по приватизацията, като точно по това време се случиха сделките за \"Булгартабак\" и Дипломатическяи клуб в Бояна, които прокуратурата едва ли някога ще провери. И зад които много вероятно стои един корпулентен силует, чиито притежател сега внася закон за прозрачността на медиите. Обяснението е просто - знаят, че в тези медии никой няма да им поставя истински важните и съществени неудобни въпроси. Някои от тези въпроси са посочени по-горе. В \"кафявите\" медии най-много някой да се заяде на дребно, нищо повече. Ако всичко това е много дълго и трудно за запомняне, ето последния и може би най-важен признак Успехите на властта хората ги знаят и усещат директно. За тях медии не са им нужни. Успехите нямат нужда от много обяснения. Докато провалите не само са по-интересни, заради принципа, че лошата новина е новина. Именно там е най-важната роля на медиите - да съобщят за тях, да ги анализират, да посочат възможни решения и т.н. Един пътеводител из българските медии няма как да е пълен, ако не се посочи, че у нас има и медии, които не са \"кафяви\". Те се отличават с това, че тяхните собственици отдавна са публично известни. От първия ден на съществуването им. Много преди Пеевски и сие да решат да пишат закони за прозрачна медйина собственост. Редакционната им политика е всичко, което няма как да бъде открито в \"кафявите\" медии. Другите медии, които са доста малко на брой, се стараят да бъдат обективни. В тях могат да се видят и положителни новини, отзиви, коментари дори за любимците на \"кафявите\" медии. Докато в \"кафявите\" медии няма как да попадне нещо добро за онези, които не са им любимци. В момента в общественото пространство върви опит разликите между \"кафявите\" и другите медии да се представят като нищо повече от конфликт между различни олигархични кръгове. И трябва да се признае, че този опит донякъде успява. Факт е, че когато се бориш с прасе, няма как да не се оцапаш. По-големият проблем обаче е друг. Ако обществото приема всичко само и единствено като междуолигархични ежби, ако не разпознава медиите, които защитават каузата за свобода на словото и не ги подкрепя, то България още дълго време ще е на дъното в световните класации по този показател.", "date": "2018.02.11", "title": "Кафяводител на българските медии"}
{"url": "http://clubz.bg/64075-predi_i_sega_razvrat_gejove_treti_pol", "text": "Докато юдаизмът е обсебен от това да регулира храненето с безброй неразбираеми за съвременния човек забрани, християнската църква се е фиксирала в сексуалните отношения. С развитието на църковната институция се разработват все по-детайлни правила. През средновековието например е забранено - дори между съпрузи! - всякакво сексуално отношение, което се отклонява от позата лице в лице, като мъжът е отгоре.  Днес вече сме позабравили \"греха на Онан\", онзи, който в \"Битие\" излива семето си на земята (практикува коитус интеруптус), защото детето на братовата му жена, която баща му е наредил да уважи според обичая, нямало да е негово. За добрия християнин грях е било всяко сексуално удоволствие, което не служи за правене на деца, откъдето идва безотговорното отношение на католиците към презервативите във времената на СПИН-а, както и осъждането на т.нар. \"онанизъм\". Впрочем, през сциентисткия 19 век - когато науката заменя религията - младежите, които \"хабят божествения материал\", започват да се полагат на лечение, което можело да стигне и до кастрация - за тяхно добро. Припомням всичко това, за да си дадете сметка за релативния характер на уж вечните морални норми от миналото. Днес малко хора се боят, че \"самотният грях\" може да доведе до слепота, летаргия, импотентност или епилепсия. Или пък, че след орален секс може да ги удари гръм. (Впрочем, оралният секс и до днес е престъпление в 18 американски щата - нещо, което научихме развеселени около историята Клинтън-Люински.) Релативисти за мен са онези, които абсолютизират един или друг предразсъдък, взет от дългата човешка история. Вечните неща са други. Да вземем сега хомосексуалните практики. Не казвам \"хомосексуализъм\", защото подобна дума сякаш създава друг биологичен вид. Така, ако наречем \"онанист\" онзи, който в някакъв момент се е самозадоволявал, ние превръщаме една отделна страна на поведението му в обобщение за цялото човешко същество. В нашия език има обидни думи, които стигматизират завинаги мъже и жени, които практикуват орален секс (неудобно ми е да ги спомена), думи за промискуитетни хора, за разведени. Става дума за принципа: хората с хомосексуално влечение са като нас, също като онези с оралния секс, самозадоволяването или които предпочитат в леглото жената да е отгоре. Не знаем откъде идва това влечение? Генетици търсят биологичния му характер, сравнявайки еднояйчни близнаци, биолози откриват хомосексуални практики при бозайниците, психоаналитичната традиция го обяснява с отношенията в семейството през ранното детство, културалистите пък смятат, че образите за подражание играят роля в отключването на желанието. Вероятно е някаква комбинация от всичките фактори. Сигурно е само едно: че във всички култури е имало някакъв процент от хомосексуални хора. Едни общества налагат забрани (впрочем, когато говорим за еротика, забраната обикновено усилва желанието). Най-ранния такъв закон е издаден в Асирия през 11 век: той повелява войник, който извърши сношение с друг войник, да бъде кастриран. Щом е имало закон, значи това се е практикувало в значимо количество. В Елада от периода на архаиката пък е точно обратното - мъжките хомовръзки са елемент от инициацията на младежа; смята се, че еднополовата любов е по-висша от обикновената, защото няма практическата цел да се прави деца. Модерната епоха първо отхвърля представата за греховността на \"содомитите\", после за заболяването на \"хомосексуалистите\". През 1950-те и 1960-те в Америка обаче още се правят опити за лечение на хомосексуални мъже, малко в стил \"Портокал с часовников механизъм“: прожектират им се други голи мъже и ако получат ерекция, се подлагат на силен електрически шок. В България през 1963-та са осъдени интелектуалци с такава ориентация; в голяма част от Африка и до днес за това има смъртно наказание. От 1980-те окончателно е погребано схващането за предполагаемата психическа болест на хомосексуалните; тогава започва и легализиране на еднополовите бракове в развития свят. Сега покрай Истанбулската конвенция се развихри истерия около хипотетичната възможност това да стане и в България. Тя обаче е нелепа - не само защото Истанбулската конвенция няма нищо общо с гей-браковете, но и защото все още няма сериозен граждански натиск за подобно легализиране. Но темата неминуемо ще дойде на дневен ред. Няма да ви убеждавам в ценностите на личната свобода и човешките права, в които вярвам, нито да събуждам емоции с въпроса \"какво бихте направили, ако собственото ви дете признае такава ориентация?\". Аргументът ми е прагматичен. Кое е по-добре за обществото ни: тези хора да се крият, да търсят партньори по барове и градинки или обратното - да им дадем възможност да установят публична, трайна връзка и да бъдат добри граждани? Все пак, когато дойде моментът да дискутираме тази тема, според мен, ще е добре да сме умерени – нека да почнем не с брак, а с граждански съюз, както направиха примерно в Гърция. Защото на обществото му е нужно време, за да приеме подобни неща – от процеса сещу Георги Парцалев и Емил Димитров ни делят само 55 години; Англия се е отдалечила от присъдата над Оскар Уайлд със 123 години. Накрая да поговорим и за третия пол. По света със смесени полови характеристики се раждат около 1 на 1500-2000 деца. При някои е анатомия, при други хормони, при трети хромозоми, четвърти пък имат тежък психологически проблем и се чувстват хванати в чуждо тяло, което превръща живота им в ад. В около половината от случаите се прави нещо, така че човекът да се приближи към един от двата пола. В някои това не може да стане, в други - родителите или самият човек отказва. В някои развити страни има специална категория за интерсексуалните хора. Първа беше Австралия, последваха я Германия и Канада. Държавата създава за тях специална категория, може би осигурява някакви права, свързани със състоянието им. Съществува и културно обусловен трети пол - например хиджрите в Индия, които са един вид долна каста на кастрати, интерсекс, отритнати. Това е съвсем друго - никой в Европа не би искал да въвежда долни касти. В самата югоизточна Азия дори опитват да премахнат тази отвратителна форма на неравенство. А що се отнася до фантазиите за 14-и пол, това е просто литература. Аз ви предлагам 15-и пол: момче с лунички и мечтателен поглед, което обича поезия. В паспорта ще пишем: МЛМПОП. Дали някой ден в България да се въвежда \"пол Х\" както в Австралия - не знам, нека чуем какво мислят хората с този проблем. От една страна това би било признание и грижа. От друга обаче може да ги направи прекалено видими, а те са уязвими, особено в брутални страни като нашата. С тези размишления се опитвам да кажа едно: за всички гореописани неща трябва да говорим с разум и спокойствие.", "date": "2018.02.11", "title": "Преди и сега: разврат, гейове, трети пол"}
{"url": "http://clubz.bg/64058-upravata_na_amsterdam_zabrani_zqpaneto_po_prostitutki", "text": "В нова наредба градските власти на Амстердам  режима за туристически групи в \"квартала на червените фенери\". От април 2018 г. групи от над пет човека ще трябва да получат специално разрешение от кметството за посещение в района на секс индустрията. Освен това в квартала на туристите е забранено да получават алкохол и наркотици. Но най-съществената промяна е в това, че на тях им е забранено да зяпат по проститутките във витрините - екскурзоводът трябва да се погрижи групата му да стои с гръб към момичетата във витрините. Германия затяга режима на проститутките Въвежда се официална забрана за снимки в квартала. Екскурзиите не трябва да са шумни и да приключват в 23 часа. Преди началото на посещението гидът е длъжен да предупреди туристите да проявяват уважение към местните жители, предприемачите и проститутките. 12 000 проститутки посрещат олимпийците в Рио Отговорността за спазване на правилата в наредбата носят екскурзоводите. В случай на нарушение от независим гид, глобата е 190 евро, за акредитирани гидове от туристически компании санкцията е много по-голяма - 950 евро. При три нарушения се отнема лиценза на екскурзовода.  Куртизанки и уличници: проститутките в изкуството 12 000 проститутки посрещат олимпийците в Рио Куртизанки и уличници: проститутките в изкуството", "date": "2018.02.11", "title": "Управата на Амстердам забрани зяпането по проститутки"}
{"url": "http://clubz.bg/64069-kim_prati_lichno_poslanie_na_mun_kani_go_v_phenqn", "text": "Севернорейският лидер Ким Чен Ун покани южнокорейския президент Мун Дже Ин на разговори в Пхенян. Това съобщиха властите в Сеул, цитирани от Ройтерс. Ако се състои, това ще е първата среща между корейски лидери през последните 10 години и общо третата между държавни ръководители в историята на двете съседни страни. Това ще представлява пробив за Мун, който дойде на власт с обещанието да се опита с дипломатически средства да търси решение за севернокорейската ядрена програма. Личната покана от Ким била предадена устно от по-малката му сестра Ким Йо Чен, която е част от севернокорейската делегация на зимните олимпийски игри в Южна Корея. Ким Чен Ун искал да се срещне с Мун в \"най-близко бъдеще\" и го канел да посети Северна Корея при първи удобен случай, казала сестрата му на южнокорейския президент. Той отговорил: \"Нека създадем средата, в която това да се случи\", съобщи говорител на президентството в Сеул. Мун практически е приел поканата. \"Бихме искали да ви видим най-скоро в Пхенян\", е казала сестрата на Ким по време на официален обяд и предала лично писмо от брат си, в което той изразявал желанието си да се подобрят отношенията между двете Кореи, съобщиха от президентството в Южна Корея. Коя е севернокорейската Иванка (ВИДЕО) Вашингтон следва политика на максимален натиск върху Пхенян с тежки санкции и реторика като настоява Северна Корея да се откаже от изпълнението на ядрената си програма преди да се състои какъвто и да е диалог. М. г. Пхенян извърши своя най-голям ядрен опит, а пред ноември тества най-развитата интерконтинентална балистична ракета, която според експерти има обсег да достигне до всяка част от САЩ. Американският президент Доналд Тръмп и севернокорейският вожд Ким Чен Ун непрекъснато си разменят обиди и напрежението за ядрена война нарасна като Тръмп многократно отхвърли идеята да проведе разговори с Пхенян. Вицепрезидентът Майк Пенс, който присъства на церемонията по откриването на зимната олимпиада, на която Северна и Южна Корея се състезават в някои дисциплини под общ флаг, заяви, че САЩ, Южна Корея и Япония са в пълно съгласие, че трябва да изолират Пхенян за ядрената му програма. Майк Пенс и сестрата на Ким заедно на откриването на олимпиадата (СНИМКИ) Според високопоставен представител на американските власти Пенс и Мун са обсъждали санкциите, докато наблюдавали състезанието по бързо пързаляне с кънки. Като знак срещу севернокорейската пропаганда на състезанието по шорттрек Пенс беше в компанията на Фред Уормбиър, бащата на американския студент Ото Уормбиър, който почина миналата година след като беше държан в севернокорейски затвор и изтезаван в продължение на 17 месеца. Мун се присъединил към Пенс и поздрави Уормбиър. По-късно южнокорейският президент гледа мача и загубата на обединения корейски женски хокеен отбор срещу Швейцария в компанията на Ким Йо Чен и 90-годишния Ким Йон Нам - председател на Президиума на Върховното народно събрание на КНДР. Днес приключва посещението на високопоставената севернокорейска делегация в Южна Корея. Визитата й бе посрещната положително и бе следена с интерес от южнокорейците, но не разсея скептицизма по въпроса дали Северът е искрен, когато говори за подобряване на двустранните отношения, отбелязва Ройтерс. В съобщението на КЦТА се посочва, че вчера Ким Йо Чен, сестрата на севернокорейския лидер Ким Чен-ун, се е срещнала с южнокорейския президент, предала му е писмо от брат си и го е запознала с \"намеренията\" му. Агенцията не дава обаче никакви подробности.  Майк Пенс и сестрата на Ким заедно на откриването на олимпиадата (СНИМКИ)", "date": "2018.02.11", "title": "Ким прати лично послание на Мун, кани го в Пхенян"}
{"url": "http://clubz.bg/64077-kak_ne_se_vyvejda_mashinnoto_glasuvane_v_bylgariq", "text": "Бившите депутати Мартин Димитров и Петър Славов от \"Нова република\" отново осъдиха ЦИК заради отказа ѝ да предостави информация какво е свършено за въвеждането на машинното гласуване в България. Според Изборния кодекс във всички избирателни секции в страната трябва да има опция човек да подаде гласа си през устройство, а не само чрез стандартните хартиени бюлетини. Това трябваше да е факт още за последните парламентарни избори, които се проведоха на 26 март миналата година, като преди това ЦИК и институциите изчерпаха законовите си възможности за тестове по темата. На президентския вот в края на 2016 г. такова гласуване имаше в 500 секции и това беше последната възможност за отлагане на пълното му въвеждане, прието в Изборния кодекс през 2014 г. Преди парламентарния вот миналата година и Върховният административен съд се произнесе, че машинно гласуване трябва да има във всички секции. Нямаше - на ЦИК и на правителството не им стигна време и ресурс да го организират, обществената поръчка за осигуряване на машините се провали, въпреки допълнително предвидените пари за машини, а оправданието бе, че \"ако изборите бяха след 2 години, можело и да има машинен вот\".  Защо \"Лирекс\" не може да изпълни поръчката за машинното гласуване След тази история, в средата на миналата година ексдепутатите от десницата Димитров, Славов и компания поискаха от ЦИК информация какво е направено до момента за въвеждане на машинно гласуване - тъй като по закон именно комисията е отговорна за процедурите. ЦИК им отказва информация. Следва дело в съда. На 23 януари 2018 г. Административният съд-София постановява комисията да предостави информацията, поискана от бившите народни представители в 7-дневен срок. Въпросът им е формулиран така: В изпълнение на съдебното решение от ЦИК връщат отговор на 30 януари 2018 г. От него става ясно, че два пъти в официални писма - от 14 септември и 10 октомври 2017 г. комисията е поискала от Министерството на финансите отпускане на сума от 50 млн. лв. за капиталови разходи в бюджета за 2018 г. за осигуряване или закупуване на специализирани устройства за машинно гласуване.  В писмото на ЦИК няма данни от Министерството на финансите да е получен отговор на двете писма. В бюджета на ЦИК за 2018 г. пари за капиталови разходи не са предвидени, става ясно от разчетите. По закон парите за машинно гласуване би трябвало да са сметка на Министерския съвет. Дали от ведомството, оглавявано от Владислав Горанов има предвидена подобна сума за конкретния разход в други пера на бюджета - не е ясно - в отговора на ЦИК подобна информация отсъства.", "date": "2018.02.11", "title": "Как (не) се въвежда машинното гласуване в България"}
