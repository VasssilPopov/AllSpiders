{"url": "http://clubz.bg/70183-remontite_po_trakiq_spirat_za_moreto", "text": "Спират всички ремонти по магистрала \"Тракия\" през лятото. Очаква се движението там да бъде изключително интензивно, съобщава бТВ. Над 500 километра от републиканската пътна мрежа са в ремонт в момента. През лятото ремонтни дейности ще има и на автомагистрала \"Хемус\", предупредиха от пътната агенция. Тапи по магистрала \"Тракия\" предизвикаха задръствания Тъй като юли е един от месеците с най-много катастрофи на пътя, институциите призоваха шофьорите за повече внимание. Тежкотоварните автомобили ще бъдат спирани от движение в най-натоварените дни и часове. Силовият министър Валентин Радев предупреди, че по магистралите ще има засилено полицейско присъствие.", "date": "2018.07.06", "title": "Ремонтите по \"Тракия\" спират за морето"}
{"url": "http://clubz.bg/70182-franciq_e_pyrviqt_polufinalist_na_svetovnoto_snimki", "text": "Първият полуфиналист на Мондиала е предизвестен и това е тимът на Франция. \"Петлите\" победиха с 2:0 Уругвай на четвъртфинал в Нижни Новгород и чакат Бразилия или Белгия в следващата фаза. Рафаел Варан откри с глава след свободен удар в 40-ата минута, а в 62-ата вратарят на урусите Фернандо Муслера пусна \"лек гол\" - топката мина през ръцете му при не толкова опасен удар на Антоан Гризман. Вижте програма и схема за четвъртфиналите на Световното Кавани няма да е титуляр за Уругвай срещу Франция Все пак Уругвай направи добро Световно. А Франция ще изиграе още две срещи - полуфинал и финал или двубой за 3-4 място. \"Сините\" победиха три отбора от Южна Америка - Перу в групата, Аржентина и Уругвай в елиминациите. Скоро ще разберем дали ще им се изпречи и четвърти. Очаквано срещата не предложи зрелище. Двата отбора имат различни стилове - Франция залага на повече владеене на топката, докато Уругвай разчита на директен футбол със здрава защита и контри. Имаше доста единоборства и позиционни действия. В 15-ата минута Килиан Мбапе бе оставен непокрит в наказателното поле, но топката излезе в аут при изстрела му с глава. Чисти голови положения нямаше, нито пък вихрени атаки, тъй като и двата състава не рискуваха и не отваряха празни пространства. От стаята с плакати на Роналдо до големите мачове на мондиала И отново на това Световно везните бяха наклонени от статично положение. При може би заучена ситуация Варан изпревари играещите много стабилно защитници на урусите и порази Муслера - 1:0. Веднага след попадението Уругвай тръгна в атака. Ако беше изравнил, второто полувреме щеше да е далеч по-интересно. Касерес имаше възможност при центриране, а ситуацията приличаше на тази с гола на Варан. Вратарят Юго Лорис обаче спаси (имаше по-голям шанс за това, отколкото Муслера), а при добавката Диего Годин не уцели рамката. Уругвай продължи натиска и след почивката, но в акциите на тима нямаше изненада. Суарес не получаваше достатъчно подкрепа. Стигна се до няколко центрирания, при които френската отбрана се справи отлично. Постепенно селекцията на Дидие Дешан изравни играта и започна да спира съперника по-далеч от вратата си, каквато е била и идеята на треньора. Така се стигна до гола на Гризман, напомнящ на една от грешките на Лорис Кариус на финала на Шампионската лига \"Реал\" (Мадрид) - \"Ливърпул\". Нататък срещата се доиграваше. Латиноамериканците бяха пречупени психически. Малко след 2:0 играчи на двата отбора се сбутаха в средата на терена заради ситуация с Килиан Мбапе, при която той падна на тревата, а Диего Годин гневно опита да го вдигне. Аржентинският съдия вдигна само по един жълт картон. Във френския лагер вероятно са доволни не само от продължаването напред, а и от това, че днес не изхабиха много сили.  Кавани няма да е титуляр за Уругвай срещу Франция От стаята с плакати на Роналдо до големите мачове на мондиала", "date": "2018.07.06", "title": "Франция е първият полуфиналист на Световното (СНИМКИ)"}
{"url": "http://clubz.bg/70127-v_rusiq_ide_reshitelnata_bitka_mejdu_hladilnika_i_televizora", "text": "В Кремъл спешно създават неформален щаб по пиар съпровод на това, което се нарича пенсионна реформа, съобщи в. \"Ведомости\". Доколкото става ясно, засега нещата са на мъчителен организационен етап. Има от какво да се напрягат. След като бе обявено, че възрастта за пенсиониране ще бъде увеличена до 63 г. при жените и до 65 г. за мъжете, рязко падна това, което няма право да пада при никакви условия. А именно рейтингът на Владимир Путин. Според данни дори на отдавна прикоткания Фонд за обществено мнение (ФОМ) само 48 на сто от руснаците са готови днес да гласуват за Путин, което не може да бъде сравнено със 70-процентната подкрепа, фиксирана само преди няколко месеца. И то при положение, че, ако се вярва на Дмитрий Песков (а на него не може да не се вярва), Путин изобщо не знае нищо за реформата. Пенсионната реформа срина рейтинга на Путин в Русия По този начин президентската администрация чрез опити изясни, че значителна част от населението на страната не са идиоти. Та кремълските началници, уверени в абсолютното послушание на руснаците, им съобщиха следното. Благодарение на нашите чиновнически усилия вие, гражданите, започнахте да живеете по-дълго, по дяволите. А през 90-те г. жените раждаха малко. Затова скоро на всеки пенсионер ще има по един работещ. И дори по-малко, ако от броя на работещите бъдат извадени над 2 милиона войници, полицаи и бойци на Росгвардия . За издръжката на пенсионерите готованци държавата ще трябва да къса от насъщния – от военните разходи, харченето за операцията в Сирия, а също така – о, ужас – да се въздържа занапред от други изхвърляния, които ще му дойдат на акъла на В. В. Путин. Простата идея пенсионерите да бъдат издържани за сметка на ръста на производителността на труда бе отхвърлена като неосъществима. Затова избраха лесното – решиха да намалят броя на наглеците, които се предполагаше да угояват с по 10 000-12 000 на месец . Че вие, здрави и бодри, все едно смятате да работите, каза държавата на бъдещите пенсионери, че дори още ще измъквате от нас пари. Няма вече такива работи! Т.е. правителството реши напълно откровено да отнеме на няколко милиона души напълно конкретни пари. И така да постигне решаваща победа в битката между телевизора и хладилника, която се води през последните няколко години. Руснаците: телевизорът или хладилникът? През всичките тези години телевизорът убедително печелеше. Кремъл налагаше ембарго върху закупуването на провизии в страни, наложили по-рано санкции срещу Русия заради анексирането на Крим и тайната война в Украйна. Но телевизорът разказа на \"скъпите руснаци\", че от сиренето, рибата и плодовете ги лишиха не родните началници, а злобният Запад. И руснаците вярваха. Както вярваха, че Отечеството само укрепва заради санкциите. Те вярваха, че само да затегнат коланите, Русия ще се въоръжи с прекрасни ракети с атомен двигател и посрамената чужбина ще се върне към сътрудничество с Москва. Преди телевизорът опразваше хладилника с помощта на данъци, надценки и ограничения. И ето че сега бе решено продуктите да се отмъкват нагло, като просто бъде отнето отдавна спечеленото. Ако номерът с т.нар. реформа бе минал безболезнено, следващият път за подобряване на показателите на бюджета на пенсионерите щяха да предложат да идват със собствени въжета и сапун. Но странна работа, оказа се, че бъдещите пенсионери при цялата си любов към скъпия Владимир Владимирович не са готови да му даряват кръвнина. И дори в алчността си те започнаха да откават да обичат Путин. Решаващата битка на телевизора срещу хладилника се оказа трудна. Сега, както виждаме, в подкрепа на телевизора ще бъде изкаран важен стратегически резерв. Експерти, което ще разказват как ще се подобри здравето на всекиго от продължаването на трудовата дейност. Специалисти от Министерството на здравеопазването ще разкрият например, че несъстоялите се пенсионери ще оздравяват като мухи от хронични заболявания, получени в резултат на предишната трудова дейност. Опитни пиари ще разказват, че който не иска да дава пенсията си на Кремъл, е марионетка на Държавния департамент и трябва да бъде обявен за чуждестранен агент. Но изходът от сражението е неясен. И дори ако създаденият към администрацията щаб успее да омае или заплаши руснаците, възможностите на бюджета твърде скоро отново ще стигнат до противоречие с амбициите на Кремъл. И нова победа над хладилника съвсем не е гарантирана. Руснаците: телевизорът или хладилникът?", "date": "2018.07.06", "title": "В Русия иде решителната битка между хладилника и телевизора"}
{"url": "http://clubz.bg/70184-da_vratarite_syshto_pechelqt_i_gubqt_pyrvenstvata", "text": "Да, вратарите също печелят и губят световните първенства, коментира в. \"Марка\" четвъртфинала Франция-Уругвай (2:0). Доказаха го Юго Лорис и Фернандо Муслера. Първо френският страж предотврати сигурен изравнителен гол на южноамериканците, малко след като Варан откри резултата. А уругвайският вратар пък допусна детинска грешка при второто попадение, което реши мача. И изтъква, че само с надъхване и желание не се печелят титли. Трябва нещо повече. Сълзите на защитника Хосе Хименес още преди мачът да е свършил показа безсилието на \"небесносините\" в този двубой. Франция е първият полуфиналист на Световното (СНИМКИ) Съвсем естествено, изданието отдава дължимото на Франция. И отбелязва, че нападението на \"Ле Бльо\" е убийствено и всява страх у всеки съперник. Всички шест последни удара във вратата, отправени от френски футболист, неизменно са завършвали с гол, отбелязва \"Марка\". Така че няма нищо изненадващо, че \"петлите\" се победили Уругвай. Същевременно всички обръщат внимание на факта, че Гризман изобщо не се зарадва на гола си. Преди мача с Уругвай той на няколко пъти говори за специалното си отношение към тази страна. Наскоро французинът дори е снима с фланелка на \"небесносините\". Кавани няма да е титуляр за Уругвай срещу Франция Най-тъжен от \"Ла Селесте\" днес е бил Единсон Кавани, който така и не игра заради получената в мача срещу Португалия контузия. След последния съдийски сигнал той е избухнал в сълзи, сподели за Клуб Z от Нижний Новгород мотивационният говорител д-р Густаво Сербино. Той надъхваше уругвайските футболисти, изпрати ги на Мондиала, а сега долетя лично при тях за мача с Франция. А уругвайският всекидневник \"Ел Паис\" отбеляза лаконично: Кавани няма да е титуляр за Уругвай срещу Франция", "date": "2018.07.06", "title": "Да, вратарите също печелят и губят първенствата"}
{"url": "http://clubz.bg/70172-koj_cenzurira_deklaraciqta_za_nezavisimost", "text": "Както всяка година по това време, американското национално радио (NPR) публикува в своя Twitter акаунт следния цитат (сред редица други) : Много американци решиха, че това е нападка срещу президента Тръмп. И се възмутиха, че обществената медия си позволява подобна критика към държавния глава. Някои дори го обявиха за предателство и призив към бунт. Преди два дни пък \"изкуственият интелект\" на фейсбук блокира постовете и страницата на регионален тексаски вестник за поредица цитати от същия източник. Причината - расизъм. После се извиниха и възстановиха постовете, като признаха, че алгоритмите им вероятно са реагирали на фразата: Защо две медии публикуват цитати от един и същи документ в един и същи ден и защо е тази бурна реакция срещу него - и от хора, и от алгоритми? Ако не сте се досетили вече, и двата цитата са от американската Декларация за независимост, гласувана от Конгреса на 4 юли 1776 г. Националното радио публикува пълния ѝ текст всяка година на тази дата, същото са решили да направят и редакторите на тексаския вестник. Цитатите се отнасят не за Доналд Тръмп, а за крал Джордж III. Преди месеци, след скандала с изтеклите данни от Cambridge Analytica, основателят на Facebook Марк Зукърбърг упорито убеждаваше и евродепутати, и конгресмени, че скоро алгоритмите на социалната мрежа ще могат да улавят и реч на омразата, и фалшиви новини. Мнозинството български евродепутати пък са убедени, че умни алгоритми ще могат да преценяват дали картинка, звуков файл или друго съдържание, публикувано онлайн, нарушава авторски права - и съответно подкрепиха новата европейска Директива с опасните чл. 11 и 13. Колегите им обаче се оказаха по-разумни и върнаха за преработка проекта, създаващ възможност за тежка цензура онлайн. Как гласуваха българските евродепутати за \"цензурата в интернет\" Миналия месец пък Американската библиотекарска асоциация премахна името на Лора Инголс Уайлдър от кръстена на нея награда за литература. Защо? Защото най-известната ѝ книга, за която тя получава първата награда - \"Малка къща в прерията\" - била изпълнена с вредни стереотипи и расизъм. Библиотекарите видно пропускат факта, че книгата е в автобиографична и свързана с детството на Уайлдър през... 1870 година. Излишно е да споменаваме десетките други класики като \"Чичо Томовата колиба\", \"Полет над кукувиче гнездо\", \"Хъкълбери Фин\", \"Да убиеш присмехулник\", забранявани в американски училища по същата причина. Оттук следва въпросът - по каква логика разчитаме алгоритми, писани от хора, да проумеят социалния и исторически контекст зад едно произведение, независимо дали роман, картина, Декларация за независимост, когато видно повечето хора също не могат? На базата на какво очакваме \"изкуствен\" интелект да пази авторското право, след като \"естественият\" е видимо неспособен? Наистина ли е добра идея да въоръжим ботове с инструменти за контролиране на мисълта, когато образовани и на хартия интелигентни хора са способни да зарежат всякакво подобие на разум? Преди да си отговорим на тези въпроси, може би е добре да не включваме щепсела на \"Скайнет\" в контакта - \"Терминаторът\" бате Арни все пак е вече за пенсия. „Генерация Z“ – с подкрепата на „Америка за България“ „Генерация Z“ – с подкрепата на „Америка за България“", "date": "2018.07.06", "title": "Кой цензурира Декларацията за независимост?"}
{"url": "http://clubz.bg/70169-zapadnite_armii_gubqt_tehnologichnoto_si_prevyzhodstvo", "text": "Когато Америка влиза във война, нейните войници, матроси и летци отдавна са свикнали да имат зрелищно превъзходство в технологично отношение. Тези дни обаче бързо вървят към края си. Това се казва в коментар на \"Ройтерс\", цитиран от БТА. От Южнокитайско море до Източна Европа - и дори до Корейския полуостров - американските командващи вече разглеждат възможността за война с врагове, които да са способни да разгърнат по-голяма огнева мощ и усъвършенствани нови технологии. Конфронтациите с Русия и Китай ескалират много по-бързо от предвиденото - и съществува реална възможност в началните етапи на всякакви възможни конфликти близо до руските или китайските граници всяка от двете държави да се окаже с превъзходство над САЩ. Тръмп забрани на транссексуални да  служат в армията Расте и безпокойството на Пентагона от разпространението на китайски и руски противокорабни и противовъздушни системи, което поставя американските военни плановици в непозната ситуация. Последният път, когато силите на САЩ влизат във война, без да имат смазващо превъзходство, е срещу войските на Нацистка Германия в Северна Африка през 1943 година. Междувременно хибридната и информационната война сами по себе си променят правилата на конфронтацията между държавите по начин, с който Западът все още не се е справил - и който развиващите се технологии правят по-сложен. През 2014 г. Пентагонът обяви своята \"Трета стратегия за компенсиране\" (Third Offset Strategy), предвиждайки, че ще може да се възползва от технологичното превъзходство на Америка, за да запази военното си превъзходство. Все по-често обаче командващи и аналитици се съмняват дали новите постижения в области като кибервойната, безпилотните самолети и изкуствения интелект няма да облагодетелстват поне също толкова и американските противници - не на последно място защото те се оказват по-склонни да ги изпробват в действие. Настъпи нова епоха в глобалното въоръжаване Почти всяка седмица носи някакъв нов развой на събитията. Наскоро германските власти обвиниха Русия за извършени серия кибератаки, целящи да се проникне в електроенергийната мрежа на Германия, след като САЩ изказаха подобни твърдения. Си Ен Ен цитира американски военен източник, според когото има подозрения, че китайците стоят зад поредица случаи с използване на лазери срещу самолети на Вашингтон, прелитали над спорните райони в Източнокитайско море. Като по правило Москва и Пекин отрекоха да са замесени, в който и да било от тези случаи. Технологии, които доскоро бяха единствено в ръцете на САЩ и най-близките им съюзници, сега са много по-широкоразпространени. Към момента на войната си през 2008 г. срещу Грузия Русия нямаше никаква значима военна програма за безпилотни самолети, но вече ги използва редовно в Сирия и Украйна. Чрез планове, които както се предполага, са били хакнати или откраднати, Китай построи свои изтребители по технологията \"стелт\" и свои адаптирани нови системи като например балистични ракети, конкретно разработени за удари по самолетоносачите на САЩ. Трудно е да се каже доколко добре ще сработи това ново въоръжение при война с американската армия. Това, което обаче е по-ясно, е, че в повечето от конфронтациите си САЩ са изправени пред един конкретен проблем. Макар и американската армия да остава по-силна от всяка друга, тя е пръсната по целия свят. Въоръжените сили на нейните врагове обаче - било то Русия, Китай или по-малки държави като Иран и Северна Корея - почти изцяло са предназначени за водене на боеве в задните си дворове. В случай на война това ще постави разположените наблизо войски на САЩ и съюзниците им в доста неизгодно положение, като нищо чудно те да бъдат и напълно превъзхождани. Бъдещи пробиви в технологичната област може да влошат още повече нещата. Военните експерти все повече говорят за надпревара във въоръжаването между големите страни в областта на изкуствения интелект, която този век може да се окаже също толкова решаваща, колкото и надпреварата за създаване на ядрено оръжие през Втората световна война. Някои представители на американските власти открито изразяват безпокойство, че Вашингтон е възможно да изостава в тази надпревара, особено при положение че някои големи компании от Силициевата долина като \"Гугъл\" не искат да работят с Пентагона по военни поръчки. На голяма военна конференция в Лондон преди дни един висш офицер заяви, че първата страна, която внедри на бойното поле електромагнитните импулсни оръжия, за да изважда от строя системите на врага, ще промени облика на войните. И отново е далеч от ясно дали САЩ ще спечелят тази надпревара. Глобалните военни разходи - 1,73 трилиона долара Повечето големи държави като Великобритания са на мнение, че неотдавна направените вложения във важни оръжейни платформи като самолетоносачи и самолетите Ф-35 ще са гаранция, че превъзходството ще остане на тяхна страна. Но и тук експертите се опасяват дали новото поколение технологии - като например роботизираните машини на сухопътните войски - ще се окажат работещи при голям конфликт, в който противник, разполагащ с усъвършенствано въоръжение, ще може да ги изважда от строя. И което е по-сериозното, западните аналитици се притесняват, че критична национална инфраструктура може вече да е била пробита от хакери, които да са в състояние още на първия ден от даден конфликт да изключат жизненоважни системи. Дори само това равнище на несигурност може да направи избухването на конфликт по-вероятно, защото отделните страни ще е по-вероятно първи да нанесат удар, за да се сдобият с тактическо предимство, а и защото ще имат трудности да направят реалистична оценка на способностите и желанията на враговете си. САЩ и потенциалните им противници надали могат да си позволят да пренебрегнат тези ускорени тенденции и ако не намерят някакви допирни точки, поне за да ги обсъдят, последствията може да са катастрофални Настъпи нова епоха в глобалното въоръжаване Глобалните военни разходи - 1,73 трилиона долара", "date": "2018.07.06", "title": "Западните армии губят технологичното си превъзходство"}
{"url": "http://clubz.bg/70181-ispanskoto_pravitelstvo_objalva_nezavisimostta_na_katalunq", "text": "Испанското правителство обяви днес, че ще обжалва пред Конституционния съд одобрено от парламента на Каталуня предложение за продължаване на стремежа за независимост на автономната област, предадоха Ройтерс и ТАСС. Парламентът на Каталуня одобри вчера инициатива, представена от партията \"Кандидатура за народно единство\", настояваща за независимост на областта. В документа се казва, че регионалното законодателно събрание \"отново потвърждава политическите цели\", оповестени в резолюция от 9 ноември 2015 г., в която се говореше за стремеж за независимост на Каталуня и която после беше призната за недействителна от Конституционния съд. Рахой поиска съд да блокира нов опит за независимост на Каталуния Решението на правителството беше обявено три дни преди първата среща между испанския министър-председател Педро Санчес и каталунския лидер Ким Тора. ", "date": "2018.07.06", "title": "Испанското правителство обжалва независимостта на Каталуня"}
{"url": "http://clubz.bg/70178-papata_sreshtu_sterilnoto_licemerie_kym_migrantite", "text": "Папа Франциск изрази днес благодарността си към организациите, които спасяват и се грижат за мигранти, и порица лицемерието на онези, които си затварят очите за бедните по света, търсещи сигурност и достоен живот, предаде Асошиейтед прес. Главата на Римокатолическата църква отслужи специална меса за мигрантите и тези, които се грижат за тях, в базиликата \"Свети Петър\", насочвайки вниманието към съдбата им в момент, когато Европа, САЩ и други страни затварят все повече пристанищата и границите си за тях. Богослужението отбеляза петата годишнина от знаковото посещение на папата на италианския остров Лампедуза, който в продължение на години бе основна дестинация за нелегалните мигранти, идващи от Либия в Европа. По време на това пътуване, което бе първото за папата след избирането му през 2013 г., той разкритикува Португалия - единствената страна, която иска повече мигранти По време на днешната си проповед папа Франциск не назова по име нито една държава, но заяви, че единственият \"разумен отговор\" на миграцията по света днес е да се проявят солидарност и милост. Отговорът трябва да включва справедливо разпределение на отговорностите, като в същото време бъдат осигурени правата и достойнството на всички, каза той. Като напомни библейския разказ за добрия самарянин, папата осъди   с грижа за най-слабите и най-изолираните от обществото. Този път Борисов срещу Меркел. Твърдо отказваме мигранти  Това изкушение е силно застъпено в съвременния свят, който се сблъсква с потоците мигранти, подчерта папата. Говорейки на родния си испански език, Франциск благодари на организациите, които помагат на мигранти, за това, че въплъщават идеята за добрия самарянин, \"който се спрял да спаси живота на бедния пребит от разбойници човек\". Думите на папата са важни предвид обвиненията, които италианският вътрешен министър Матео Салвини отправи към помагащите на мигранти организации, които по същество работели като \"таксиметрови шофьори\" за базирани в Либия трафиканти, и заявлението му, че затваря пристанищата на Италия за техните кораби. Този път Борисов срещу Меркел. Твърдо отказваме мигранти ", "date": "2018.07.06", "title": "Папата срещу \"стерилното лицемерие\" към мигрантите"}
{"url": "http://clubz.bg/70176-es_obmislq_mita_vyrhu_amerikanskiq_ketchup_i_lejkoplasta", "text": "ЕС иска да въведе мита върху десетки популярни стоки от САЩ за общо18 милиона евро, включително и върху кетчупа, ако САЩ наложат мита от 20 процента върху автомобилите, които се внасят от ЕС, твърди вестник \"Файненшъл таймс\". Европейската комисия подготвя списъка с американски стоки за 18 милиарда долара, върху които да наложи мита, в отговор на евентуални мита, които президентът на САЩ Доналд Тръмп може да наложи върху европейските автомобили. САЩ може да загубят $14 млрд. от митата върху коли от ЕС  Освен  Според оценки на Брюксел, новите американски мита върху автомобилите могат да нанесат удар по продукцията на ЕС за 58 милиарда евро. Списъкът, който ЕС съставя, ще предостави по-голяма гъвкавост при определянето на допълнителните мита върху американските стоки, според европейски чиновници. Финално: САЩ удариха с мита стоманата и алуминия от ЕС Тръмп написа в Туитър миналата седмица, че страната му ще въведе мита от 20 процента върху вноса на автомобили от страните на ЕС, ако Брюксел не отстрани търговските бариери пред американските компании. Преди това САЩ въведоха мита върху вноса от ЕС на стомана и алуминий съответно от 25 и 10 процента. Те влязоха в сила от 1 юни и Европа ги определи като стъпка трансатлантическа търговска война, припомня ТАСС. Финално: САЩ удариха с мита стоманата и алуминия от ЕС", "date": "2018.07.06", "title": "ЕС обмисля мита върху американския кетчуп и лейкопласта"}
{"url": "http://clubz.bg/70171-blokiraha_62_lekarstva_za_kryvno_i_syrce", "text": "В цяла Европа блокираха лекарства, използвани за лечение на артериална хипертония, скорошен миокарден инфаркт и сърдечна недостатъчност. Блокираните у нас лекарствени продукти са 62. Причината – примес в активното вещество валсартан, който се класифицира като вероятен канцероген, съобщиха от Изпълнителната агенция по лекарствата, съобщава бТВ. Активното вещество е доставено в ЕС от Zhejiang Huahai Pharmaceuticals и е  . Европейската агенция по лекарствата и националните компетентни органи работят съвместно, за да проучат степента на   при лекарствените продукти, съдържащи валсартан, и възможното им въздействие върху пациентите, които ги приемат. Допълнителна информация за това проучване ще бъде направена публично достояние, веднага след като бъде на разположение, се казва в официалното съобщение. 1. Valsavil AM 5 mg/80 mg film-coated tablets; 2. Valsavil AM 5 mg/160 mg film-coated tablets;  3. Valsavil AM 10 mg/160 mg film-coated tablets;  4. Valtensin 320 mg film-coated tablets; 5. Valtensin 80 mg film-coated tablets; 6. Valtensin 160 mg film-coated tablets; 7. Valstor 160 mg film-coated tablets; 8. Co-Valstor 160 mg/12,5 mg film - coated tablet;  9. Valsalen 160 mg film-coated tablets; 10. Valsalen H 160 mg/12,5 mg film-coated tablets; 11. Valsalen H 160 mg/25 mg film-coated tablets; 12. Valsarcon 160 mg film-coated tablets; 13. Valsarcon 320 mg film-coated tablets; 14. Sarteg 40 mg film-coated tablets; 15. Sarteg 80 mg film-coated tablets; 16. Sarteg 160 mg film-coated tablets; 17. Sarteg HCT 80 mg/12,5 mg film-coated tablets; 18. Sarteg HCT 160 mg/12,5 mg film-coated tablets; 19. Sarteg HCT 160 mg/25 mg film-coated tablets; 20. Valtensin Plus 80 mg/12.5 mg film-coated tablets; 21. Valtensin Plus 160 mg/12.5 mg film-coated tablets; 22. Valtensin Plus 160 mg/25 mg film-coated tablets; 23. VAPRESS 80 mg film- coated tablets; 24. VAPRESS 160 mg film-coated tablets; 25. Vamadrid 40 mg film-coated tablets; 26. Vamadrid 80 mg film-coated tablets; 27. Vamadrid 160 mg film-coated tablets; 28. Vamadrid 320 mg film-coated tablets; 29. Suvartar 160 mg film-coated tablets; 30. VALZAP 160 mg film- coated tablets; 31. Valsavil 40 mg film-coated tablets; 32. Valsavil 80 mg film-coated tablets; 33. Valsavil 160 mg film-coated tablets;  34 VALZAP H 160 mg/12,5 mg film-coated tablets; 35. Asbima 5 mg/800 mg film-coated tablets; 36. Asbima 5 mg/160 mg film-coated tablets; 37. Asbima 10 mg/160 mg film-coated tablets; 38. Bevacomb 5 mg/160 mg film-coated tablets; 39. Bevacomb 10 mg/160 mg film-coated tablets; 40. Sartesta 5 mg/80 mg film-coated tablets; 41. Sartesta 5 mg/160 mg film-coated tablets; 42. Sartesta 10 mg/160 mg film-coated tablets; 43. Valtensam 5 mg/160 mg film-coated tablets; 44. Valtensam 10 mg/160 mg film-coated tablets; 45. Valsavil Comp 80 mg/12,5 mg film-coated; 46. Valsavil Comp 160 mg/12,5 mg film-coated; 47. Suvartar H 160 mg/12,5 mg film-coated tablets; 48. Suvartar H 160 mg/25 mg film-coated tablets; 49. Valtensin plus 320 mg/12.5 mg film - coated tablets; 50. Co-Sartroval 160mg/25mg film-coated tablets; 51. Nortivan Neo 160 mg film-coated tablets; 52. Nortivan 80 mg film-coated tablet; 53. Nortivan 40 mg film-coated tablets; 54. Vanatex HCT 80 mg/12.5 mg film - coated tablets; 55. Vanatex HCT 160 mg/25 mg film - coated tablets; 56. Vanatex 80 mg film - coated tablets; 57. Vanatex 160 mg film - coated tablets; 58. Valsol plus160 mg/25 mg film-coated tablets; 59. Valsavil Comp 80 mg/12,5 mg film - coated tablets; 60. Valsavil Comp 160 mg/12,5 mg film - coated tablets; 61. Valtensin plus 320 mg/25mg film - coated tablets; 62. Valsargamma 160mg film-coated tablets.", "date": "2018.07.06", "title": "Блокираха 62 лекарства за кръвно и сърце"}
{"url": "http://clubz.bg/70167-obesiha_shoko_asahara_obgazil_sys_zarin_metroto_v_tokio", "text": "Шоко Асахара - лидерът на сектата \"Върховна истина на Аум\", и шестима негови последователи, бяха екзекутирани днес в Япония, предаде Ройтерс. Смъртните им присъди бяха изпълнени чрез обесване. Общо 13 последователи на апокалиптичната и антисоциална секта бяха осъдени на смърт заради атаките с газ зарин в час пик в метрото на Токио през март 1995 г. Тогава загинаха 13 и бяха ранени над 6000 души. Заринът е бил открит от нацистите в Германия, припомня ДПА. 100 жертви на въздушна атака със зарин в Сирия Първи бе обесен Шоко Асахара, чието истинско име е Чидзуо Мацумото. Това са първите изпълнени смъртни присъди срещу членове на \"Върховна истина на Аум\". Те бяха екзекутирани 23 години след атаките и 19 години след издаването на първата смъртна присъда. Съгласно японското законодателство смъртните присъди се изпълняват в срок от шест месеца след тяхното окончателно потвърждаване. На практика обаче екзекуциите се бавят с години. \"Върховна истина на Аум\" смесва будистка и хиндуистка медитация с апокалиптични теории. През 80-те и 90-те г. на ХХ век сектата успя да привлече до 10 000 последователи, включително учени, лекари, адвокати и други представители на елита, преди да извърши атаката със зарин в токийското метро и други престъпления.", "date": "2018.07.06", "title": "Обесиха Шоко Асахара, обгазил със зарин метрото в Токио"}
{"url": "http://clubz.bg/70163-kitajskiqt_drakon_ni_snasq_%E2%82%AC15_miliarda_i_dobri_namereniq", "text": "Една от държавните банки на Китай - Китайската банка за развитие, и Българската банка за развитие (ББР) подписаха споразумение за кредитна линия от 1.5 млрд. евро. Парите са предназначени за нисколихвени кредити за български фирми. Китай тръгва да ухажва ЕС срещу Тръмп от София В Министерския съвет днес се подписаха десет споразумения след разговорите между премиерите Бойко Борисов и Ли Къцян. Подписани са Меморандум за разбирателство между Министерството на енергетиката на България и Националната енергийна администрация относно мирното използване на ядрена енергия, Меморандум за сътрудничество в областта на малките и средните предприятия между Министерството на икономиката на България и Министерството на търговията на Китай, Споразумение между правителството на Китай и България за сътрудничество в областта на науката и технологиите. Китайски пари или \"китайска стена\" между Стара и Нова Европа Бойко Борисов: Китай се ангажира за успешен край на АЕЦ \"Белене\" Парламентът извади АЕЦ \"Белене\" от гьола Вместо АЕЦ \"Белене\" по-добре да отворим Царичинската дупка Китайски пари или \"китайска стена\" между Стара и Нова Европа Бойко Борисов: Китай се ангажира за успешен край на АЕЦ \"Белене\" Парламентът извади АЕЦ \"Белене\" от гьола Вместо АЕЦ \"Белене\" по-добре да отворим Царичинската дупка", "date": "2018.07.06", "title": "Китайският дракон ни снася €1.5 милиарда и добри намерения"}
{"url": "http://clubz.bg/70168-demokratichna_bylgariq_predlaga_lustraciq_na_dve_niva", "text": "Въвеждане на лустрация на две нива - проверка за \"чисто минало\" - липса на принадлежност към бившата Държавна сигурност и ръководните органи на комунистическата партия, както и проверка за интегритет и лоялност към демократичните ценности и принципи на кандидатите за публични длъжности - това са част от законодателни промени, които ще предложи \"Демократична България\". Обединението организира кръгла маса по темата.  Предложенията включват и промени в Конституцията, които да позволят недвусмислено въвеждане на лустрационно законодателство. Освен това се предлага да отпадне давността за престъпления, извършени от комунистическия режим. Концепцията на \"Демократична България\" ще е готова до няколко месеца.  Другият съпредседаел на обединението и водач на \"Да, България\" Христо Иванов заяви, че  . По думите му темата за лустрацията и отговорът на въпроса кой държи скритата власт у нас са един и същи разговор.   И добави, че е виждал в съдебната власт как старата номенклатура не е изпуснала и капка от контрола, който е имала преди. Според Иванов необходимо е конкретно институционално нормативно решение, пред чието намиране не трябва да бъдат поставяни ограничения: Участниците в кръглата маса подкрепиха и предложението за присъединяване към инициативата на няколко централноевропейски държави за създаване на независим Международен трибунал за разследване на престъпленията на комунизма. Обсъдено беше разбирането, че в публичната сфера следва да се изгради нетърпимост към всички форми на отричане на престъпленията на комунизма, включително чрез създаване на специални разпоредби, санкциониращи подобно поведение. В предишния парламент депутати от десницата, които сега са част от \"Демократична България\" внесоха промени в Наказателния кодекс, с които да отпадне давността за престъпленията на комунизма. Законопроектът беше приет, но след сезиране от главния прокурор Сотир Цацаров Конституционният съд отмени текстовете като противоречащи на основния закон. Именно в него са изброени случаите, в които няма давност за разследване на престъпления.  Голямата битка за историята е в семейството. Независимо колко добре е написан учебникът След това от ГЕРБ започнаха да лансират идеята за промяна в конституцията, която да отмени давността за разследване на приватизационните сделки. Въпреки че тази идея някъде потъна в последните месеци, на конкретен въпрос дали щот така и така ще се ремонтира основният закон - ще бъдат ли внесени от ГЕРБ и текстове за престъпленията на комунизва - отговорът беше отрицателен. Антикомунизъм по целесъобразност В края на управлението на ОДС Конституционният съд отмени лустрационните текстове от Закона за администрацията, писани тогава от вицепремиера в кабинета \"Костов\" Веселин Методиев и приети от парламента. В самия Конституционен съд решението минава с минималното допустимо по закон мнозинство, а решаващият глас е на настоящия депутат от ГЕРБ Георги Марков - тогава конституционен съдия. До момента всички опити за лустрационни текстове, които за стигали до Конституционния съд, са отменяни - в Закона за радиото и телевизията, в парламентарния правилник и т.н. Повечето от внесените през годините законодателни промени по темата от представители на т.нар. традиционна десница не са били приемани, а понякога изобщо не са стигали до пленарната зала.  Единственият лустрационен текст в дейсващото законодателство е в т.нар. закон за досиетата и лустрацията засяга членовете на комисията за разкриването им. Антикомунизъм по целесъобразност", "date": "2018.07.06", "title": "\"Демократична България\" предлага лустрация на две нива"}
{"url": "http://clubz.bg/70154-trenoryt_na_momchetata_ot_peshterata_e_bil_budistki_monah_poddyrja_duha_im_s_meditaciq", "text": "Как могат да бъдат спасени децата от пещерата в Тайланд \"Колко от вас са там? Тринадесет? Прекрасно\" (ВИДЕО+СНИМКИ) \"Колко от вас са там? Тринадесет? Прекрасно\" (ВИДЕО+СНИМКИ)", "date": "2018.07.06", "title": "Треньорът на момчетата от пещерата е бил будистки монах. Поддържа духа им с медитация"}
{"url": "http://clubz.bg/70177-osydiha_navaz_sharif_na_10_godini_za_korupciq", "text": "Бившият пакистански премиер и една от най-знаковите фигури в политиката на страната Наваз Шариф беше осъден на 10 години затвор за корупция. Това постанови съд в Исламабад, съобщават световните агенции. Решението ще повлияе сериозно на и без това проблемната кампания на партията преди изборите на 25 юли. Прокурорът Сардар Музафар Абас уточни, че съдът е постановил собствеността в британската столица да бъде конфискувана от федералното правителство. В момента бившият пакистански премиер се намира в Лондон, където жена му се лекува от рак. Присъдата веднага повдигна въпорса дали той въобще ще се върне в Пакистан. Шариф беше свален от премиерския пост след решение на Върховния съд през 2017 г. и след това започна разследването срещу него по обвинения в корупция. Върховният съд на Пакистан уволни премиера за корупция Той има и доживотна забрана да се занимава с политика, затова трябваше да предаде лидерството на управляващата Пакистанска мюсюлманска лига - Наваз на брат си Шахбаз. Шахбаз ръководи и предизборната кампания на партията преди второто в историята на Пакистан демократично предаване на властта - чрез избори, а не чрез преврат. Кланът Шариф упорито отрича обвиненията в корупция. Според фамилията и привържениците на бившия премиер той е жертва на заговор, ръководен от мощната в страната армия, която е управлявала Пакистан през половината от 70-годишната му история.", "date": "2018.07.06", "title": "Осъдиха Наваз Шариф на 10 години за корупция"}
{"url": "http://clubz.bg/70175-kraj_na_neuspeshnite_filmi", "text": "След направен анализ на представянето на филмови продукции, създадени под марката на „Сони” от 2015-а до 2017 г., специалисти от компанията „Скриптбук” са стигнали до извода, че продуцентската къща е щяла да спести цяло състояние, ако беше разчитала на изкуствен интелект, а не на човешки същества при одобряването на сценариите за филмови проекти. На филмовия фестивал в чешкия град Карлови Вари основателката на „Скриптбук” Надира Азермай обяви, че от общо 62 филма, пуснати от „Сони” за двeгодишния период на изследването, 32 са претърпели провал в боксофиса. Но при 22 от тях провалът е можел да бъде избегнат с помощта на новата система на компанията. Това е софтуер, който анализира силните и слабите страни на сценария и като заключение предлага финансова прогноза за проекта, съобщава „Варайъти”. Системата работи по следния начин: потребител качва PDF файл със сценария в компютъра и след около пет минути получава подробен анализ на героите в текста – изкуственият интелект открива протагонисти и антагонисти, преценява емоциите на всяко действащо лице, определя пол и възрастов диапазон на целевата аудитория, предсказва евентуалния рейтинг и най-важното – прогнозира къде би попаднал филмът в боксофиса. „Как е възможно да дадеш сценарий на компютър и да получиш всички тези данни?”, е най-често задаваният въпрос, признават от „Скриптбук”, но отговорът не е вдъхновен от футуристичен филм. Още при създаването си софтуерът получава инструкции от хора, след това започва период, в който усвоява и подрежда знанията в огромна база данни. Облаковата система позволява придобитите данни да се използват със забележителна скорост. 6 500 сценария минават през програмата, преди тя да е готова за употреба. Разработилите системата обещават 84% успешни прогнози, което, според Азермай е три пъти по-ефективно от човешката преценка. В ерата на   софтуерът е особено полезен, защото помага за равното разпределение на половете в бъдещите филми – правят се изчисления например какъв е броят на разговорите между две жени, чиито обект не е мъж, колко от диалозите са между двама мъже, две жени и колко между мъж и жена. Разбира се, системата има своите дефекти. Когато в нея е вкаран сценарият на „Ла Ла Ленд”, софтуерът прогнозира, че филмът ще донесе 59 млн. долара, а всъщност продукцията печели 100 млн. от световния боксофис  . Анализът на текст струва около 5 хил. долара, но „Скриптбук” предлагат отстъпки, ако клиентът иска да провери потенциала на повече сценарии – с цел да се привлекат като потребители големите продуцентски къщи. Провалът на слабия сценария се изчислява лесно, но как се пресмята успехът на силен сценарий със слаб режисьор и лоши актьори?", "date": "2018.07.06", "title": "Край на неуспешните филми?"}
{"url": "http://clubz.bg/70179-deputatka_ot_ataka_bez_pravo_da_stypva_v_ukrajna", "text": "Жена, депутат от българската партия \"Атака\", е получила официална забрана да стъпва на територията на Украйна. Това заяви днес посланикът на страната у нас Микола Балтажи при среща с журналисти. Той не пожела да назове името на санкционираната. Но изтъкна, че нарушението се състои в това, че тя е посетила анексирания от Русия полуостров Крим извън нормите, определени от властите в Киев. Украинските закони позволяват посещение на Крим само със специално разрешение, като това може да стане по суша само през контролни пунктове в Херсонска област. Украйна забрани на Магдалена Ташева и Елена Йончева да влизат в страната Същевременно Украйна води разследване и срещу други български политици, посещавали Крим. Всеки случай се разглрежда отделно. И трябва да се установи дали лицето наистина е било на анексираната от Русия територия или става дума за фалшиви новини. Посланик Балтажи не спомена имена, но припомни, че през април четирима депутати от \"Атака\" участваха в международен икономически форум в Ялта. Те дойдоха в Крим от Русия. Там бяха лидерът на партията  Тези, които имат забрана да влизат в Украйна, научават това при опит да го направят, споделиха пред Клуб Z източници от Киев. Практиката там е \"изненадата\" да бъде поднасяна на нарушителите на границата. Украйна може да съди депутатите от \"Атака\", ходили в Крим Същевременно украинските власти проверяват появилите се информации, че наскоро български кораб е разтоварил скрап в Крим. По такива въпроси Киев винаги уведомява властите в София. Микола Балтажи припомни, че официалната българска позиция е непризнаване на анексирането на Крим от страна на Русия.  Всяко обратно действие е нарушаване на международното право. Русия продължава да води хибридна война срещу Украйна, която включва различни компоненти и е една война без правила, изтъкна дипломатът. Една от целите на тази война е спъването и блокирането на европейския път на развитието на Украйна. От агресията на Русия Украйна губи от икономическия си потенциал. Има и жертви сред мирното население.  Украинските политически затворници в Русия са важна и чувствителна тема.  Киев се бори се за незабавното им освобождаване, изтъкна Балтажи. Украйна може да съди депутатите от \"Атака\", ходили в Крим", "date": "2018.07.06", "title": "Депутатка от \"Атака\" без право да стъпва в Украйна"}
{"url": "http://clubz.bg/70164-a1_zatrudneniqta_s_internet_samo_v_sofiq_i_za_malko_abonati", "text": "Затрудненията с интернет от мрежата на А1 от този четвъртък са били само в рамките на столицата и са засегнали по-малко от 10 000 абонатa. Това заявиха от мобилния оператор в отговор на материалa на Клуб Z от деня на аварията \"Потребителите на А1 - без интернет и телевизия в цялата страна\". \"Бихме искали официално да заявим, че информацията, съдържаща се в материала, е неточна\", посочват от А1 и разказват какво се е случило вчера.. Потребителите на А1 - без интернет и телевизия в цялата страна На 05.07. 2018 г. действително имаше затруднения с фиксираната мрежа на А1, но те бяха само за територията на София и засегнаха по-малко от 10 000 абоната на IPTV и фиксиран интернет. Те бяха отстранени от нашите аварийни екипи в рамките на час и всички услуги към абонатите бяха възстановени\".", "date": "2018.07.06", "title": "А1: Затрудненията с интернет - само в София и за малко абонати"}
{"url": "http://clubz.bg/70157-qguar_eyrbys_bmv_vsichki_si_trygvat_ot_velikobritaniq", "text": "Колкото повече наближаваше съдбовният ден (6.7), в който Тереза Мей представя на кабинета новия си компромис за Брекзита, толкова по-нервно реагираше британската индустрия. Групата „Ягуар Ленд Роувър“ (ЯЛР) открито заплаши правителството с последици в случай на „лош Брекзит“. От години концернът е собственост на индийската стоманена компания „Тата“, но „душата и сърцето на фирмата все още се намират във Великобритания“, заяви мениджърът Ралф Шпет в специално становище: „Нас и нашите партньори-доставчици ни очаква несигурно бъдеще, ако на преговорите за Брекзит не бъде постигнато споразумение за безпрепятствен граничен транспорт към ЕС. В този случай през идните няколко години ще се окажат под заплаха инвестиции на стойност от 80 милиарда британски лири“. Автомобилният концерн осигурява работа на 40.000 души в своите заводи и на още 260.000 души при различни поддоставчици. Концернът се опасява от милиардни загуби заради евентуални продължителни гранични контроли вследствие на „твърд“ Брекзит. Миналата седмица още два големи концерна („Еърбъс“ и БМВ) отправиха подобни заплахи към правителството. В доклад за „оценка на риска“, ръководството на „Еърбъс“ заяви, че ако Великобритания напусне митническия съюз и единния европейски пазар, това ще доведе до „сериозно прекъсване на производството“. В такъв случая концернът щял да преразгледа „своите дългосрочни инвестиции и производствени мощности“ във Великобритания. Самолетостроителната компания „Еърбъс“ има 14. 000 служители във Великобритания. Концернът осигурява и още няколко хиляди работни места във фирмите на своите поддоставчици. БМВ Великобритания също изрази подобни опасения. Автомобилният концерн произвежда в Оксфорд главно модела „Мини\" и настоява за яснота по отношение на бъдещите контакти с ЕС. Шефът на БМВ Великобритания Йън Робертсън заяви, че британската автомобилна индустрия ще загуби своята конкурентоспособност, ако не се намери положителен изход от преговорите за Брекзит. Предупреждението се отнася както до изнасянето на производствени мощности извън Великобритания, така и до спирането на бъдещи инвестиции. Шефът на „Сименс“ Великобритания, в чиито заводи работят 15.000 души, произвеждащи части за електроцентрали и други енергийни съоръжения, също се опасява от последиците от „твърд“ Брекзит. Той призова правителството да остави страната поне в митническия съюз със ЕС, ако не бъде намерено някакво по-добро решение. Бившият министър на икономиката Винс Кейбъл смята, че предупрежденията на „Еърбъс“ са били ключовият момент, който е накарал хората стреснато да си кажат „Боже мой!“, защото най-сетне са осъзнали какво се случва в действителност. Пол Дрекслър, председател на Конфедерацията на британската индустрия CBI, заяви през юни, че цели области на местната индустрия ще бъдат буквално заличени, ако страната не остане в митническия съюз с ЕС. Все повече фирми споделяли своите опасения, защото почти всички били силно зависими от наличието на свободен търговски обмен с ЕС. Дрекслър нарече политиката на правителството в Лондон по отношение на Брекзита „идеологически порой“.  Учудващо дълго британските фирми гледаха безучастно на преговорите за Брекзит. Повечето от тях явно се страхуваха да не бъдат въвлечени в идеологическите битки на правителството. Освен това поддръжниците на Брекзита постоянно подчертаваха големите глобални предимства от излизането от ЕС. Те явно все още не са проумели до каква степен е обвързана британската икономика с континентална Европа. А от друга страна явно надценяват и собствената си мощ. Поддръжниците на Брекзита постоянно твърдят, че ЕС щял да им предложи всичките предимства на митническия съюз и вътрешния европейски пазар безплатно, защото зависел в голяма степен от британския пазар. В действителност е точно обратното. Статистиките са безпощадни. 44 процента от британския износ отиват в ЕС. Други 14 процента - в трети страни, които са свързани с Европа по силата на търговски договори. След Брекзита Великобритания ще загуби тези предимства и ще трябва да сключва нови споразумения. Обратно, само 8 процента от износа на страните-членки на ЕС са предназначени за Великобритания. Освен това европейците демонстрират пълна сплотеност в преговорите и отклоняват всички британски искания за извънредни „творчески“ решения, които да са „по мярка“ на британците. Днес Тереза Мей ще предложи нов начин за това как Великобритания да сключи търговски споразумения с трети страни, като едновременно с това запази и своя свободен граничен транспорт с ЕС. Предложението ѝ се базира на преработено техническо решение за бъдещите гранични контроли. Досега ЕС постоянно отхвърляше подобни идеи. В Лондон се говори, че Тереза Мей иска възможно най-мек Брекзит. Тя вече е потърсила подкрепата на холандския премиер Марк Рюте и на федералната канцлерка Ангела Меркел. Как обаче може да бъде договорен „soft\" Брекзит, при положение, че е предвидено излизането на Великобритания от митническия съюз и от вътрешния европейски пазар, остава загадка. ЕС предлага на Великобритания само две опции: Норвежкият модел с оставане във вътрешния европейски пазар, който според британското правителство ще бъде най-безболезнен за британската икономика. Или сключване на споразумение за свободна търговия по примера на споразумението между ЕС и Канада. Ако се стигне до второто решение, това ще бъде сигнал за част от британската индустрия, че трябва да се изнася от Острова.", "date": "2018.07.06", "title": "Ягуар, Еърбъс, БМВ: Всички си тръгват от Великобритания?"}
{"url": "http://clubz.bg/70166-na_prajd_s_flanelka_ot_svetovnoto_s_cvetovete_na_dygata_snimki", "text": "Дизайнери от няколко страни се обединиха в кампания, наречена Same Team и насочена към благотворителни инициативи на LGBTQ общността. Те изработиха фланелки на национални отбори от Световното в Русия с цветовете на дъгата, пише в. \"Дейли Мейл\". Ще се продават на аукцион в eBay на 15 юли, когато е финалът на Мондиала. Идеята е да бъдат носени по прайдове из цял свят след края му, когато емоциите още са пресни, а събраните средства ще отидат за различни каузи. Промяна са претърпели официалните екипи на Австралия, Англия, Бразилия, Исландия, Япония, Испания, Южна Корея и Тунис. На всички фланелки личи надписът We Belong to the Same Team (\"Ние сме от един отбор\") - мото на кампанията.  Акцията е подкрепена от Краля на футбола Пеле. Снимките са дело на бразилски фотограф, актьор и режисьор, а дизайнерите са от Холандия, Испания, Русия, Великобритания и САЩ. Всяка фланелка има шест различни цветови комбинации.  ", "date": "2018.07.06", "title": "На прайд с фланелка от Световното с цветовете на дъгата (СНИМКИ)"}
{"url": "http://clubz.bg/70152-jega_asfaltyt_se_topi_jelqzoto_se_puka", "text": "Естремната жега, която обхвана огромни райони в Канада, САЩ, Великобритания, Близкия изток и някои европейски страни, бие температурни рекорди, нанася огромни щети на земеделието, причинява много пожари и предизвикза голямо безпокойство у лекарите, пише Би Би Си. Най-малко 19 души са станали жертви на горещината в канадската провинция Квебек. Температурите там достигат до 40 градуса. Освен жаркото слънце, причина за смъртните случаи е и изключително високата влажност. Жертвите в голямата си част са възрастни хора или хронично болни. По данни на медиците техните жилища не са били снабдени с климатици, за да могат да се охлаждат. Местните власти непрестанно зоват хората да пият много вода и да имат в себе си поне едно шише с течност. Освен това да не се излагат на слънце, да търсят охладени помещения и да използват парковете и градините за разхлаждане. В Квебек лекарските екипи работят на свърхнатоварен режим. Само в Монреал и околностите на града повикванията в бърза помощ са над 1200 на ден, което превишава три пъти обичайното. За последен път подобни горещини в Канада е имало през 2010 година, когато са загинали 106 души. Какво е жега в Саудитска Арабия (ВИДЕО)  И Великобритания е покосена от тежки горещини. В много британски градове са счупени температурните рекорди, а на много места се съобщава за измятане на жп релсите и на ламаринени покриви. 31,9 градуса удари термометърът в Глазгоу, а в Белфаст стигна невижданите досега 28,5. Жертви на жегата стават не само градове и индустриални обекти, но и големи природни зони. Стотици лосове и други животни са били на косъм от смъртта по поречието на британската река Тим, но доброволци природозащитници са успели да ги спасят. Едно от най-странните произшествия, станали в резултат на аномалните температури, се случи в Нюкасъл, където мъж пропадна в разтопен от жегата асфалт на улицата. Наложи се екипи от пожарната да разбият настилката покрай крака на пострадалия, за да го освободят от \"капана\". В далечна Австралия пък от горещините започнала да се топи магистрала. Десетки коли затънали в разкашкания от топлината битум. Рекордна средна температура през целия ден бе измерена тези дни в оманското селище Курая - 42,6 градуса по Целзий. Учените напомнят, че т.нар. топлинни вълни или както в България са известни - горещници, се срещат всяка година. Но тяхната честотоа и увеличаване на продължителността им бележат ръст към нарастване.", "date": "2018.07.06", "title": "Жега: асфалтът се топи, желязото се пука"}
{"url": "http://clubz.bg/70165-kak_glasuvaha_bylgarskite_evrodeputati_za_cenzurata_v_internet", "text": "Повечето български представители в Европейския парламент са подкрепили започване на преговори между европейските институции за спорната директива за авторско право. Това става ясно от  . Вчера с 318 гласа \"против\" и 278 \"за\" евродепутатите  . Текстовете, срещу които бе проведена мащабна онлайн кампания, бяха върнати за преразглеждане в комисията по правни въпроси. Филтри и данък върху линковете – какво означават те за нас? От протоколите от гласуването става ясно, че \"за\" започване на преговори са гласували българските евродепутати от  . Позицията на ЕНП беше за започване на преговори между ЕП и Съвета на ЕС за окончателния текст. \"За\" са били също  , чиято официална позиция бе \"против\".   е гласувал също \"за\", противно на общата позиция на европейската си партия. Джамбазки е член на правната комисия на ЕП, в която изрази становището си против спорните членове 11 и 13. Той обаче се въздържа при гласуването дали да се даде мандат за преговори между евроинституциите. Против са били  .  се е въздържал. Не са гласували Сергей Станишев, Ева Майдел, Емил Радев, Искра Михайлова и Николай Бареков. Евродепутатите не приеха спорните филтри за качване в интернет Основните теми за разногласие са членовете 11 и 13 от директивата. Според активисти срещу приемането им, те ще доведат до безпрецедентна цензура в интернет. Член 13 се отнася до \"ъплоуд филтрите\". Това е мярка, която търси да принуди големите платформи, например фейсбук, да сключват лицензионни споразумения с представляващите авторите организации за колективно управление на права. Платформите трябва да плащат отчисления за споделяното от потребителите им съдържание – снимки, аудио или видео. Откажат ли платформите да сключват такива споразумения, то същите имат задължението да инсталират филтри, които да проверяват споделяното от потребителите им съдържание, и открият ли, че нещо е с неуредени права, да блокират публикуването му. Чл. 11 пък въвежда ново сродно право в полза на онлайн изданията, познато като \"данък върху линковете\". Наречено е така, защото защитава онази малка част от съдържанието на дадена статия, което се вижда при споделянето на линк към статията в някоя от социалните медии или пък излиза в търсачки като гугъл. Ако чл. 11 бъде приет, то социалните медии, търсачките и другите платформи ще бъдат задължени да сключват лицензионни споразумения с медиите. Беше създадено цяло движение, което да се бори срещу приемането на документа - Stop The Censorship, подкрепено от едни от най-големите организации в сферата на интернет свободата. Евродепутатите ще гласуват отново на пленарно заседание през септември дали да започнат преговори между ЕП, Еврокомисията и Съвета на ЕС за окончателния текст на директивата. Евродепутатите не приеха спорните филтри за качване в интернет", "date": "2018.07.06", "title": "Как гласуваха българските евродепутати за \"цензурата в интернет\""}
{"url": "http://clubz.bg/70149-rusnaci_napraviha_mente_mavzolej_s_lenin_vytre", "text": "Двама младежи са задържани в Москва по обвинение без аналог: че са организирали фалшив мавзолей на Ленин по време на Световното. Според полицейската сводка, цитирана в медиите, престъплението им звучи така: 26-годишният Николай посрещал чуждестранни туристи на летището, на които предлагал билети за мавзолея с покойния комунистически вожд на половин цена.  Какво ще стане с мощите на св. св. Путин и Ленин? И работата обаче се оказвала свършена \"наполовина\" - той обяснявал, че заради временен ремонт тялото е на друго място, а не на легендарния Червен площад. Другият извършител - Евгений, през това време гримиран играел... умрелия болшевишки лидер в предварително наето студио. Далаверата продължила цял месец, докато била разкрита от немски турист. След като отишъл на Червения площад и научил, че Ленин си е там, той сигнализирал полицията и двамата остапбендеровци били задържани. Двамата учат в московски театрални академии, пишат още местните медии.", "date": "2018.07.06", "title": "Руснаци направиха менте мавзолей с Ленин вътре "}
{"url": "http://clubz.bg/70170-prezidentyt_na_hyrvatiq_gleda_svoite_sred_fenovete_ne_ot_lojata", "text": "Хърватският президент Колинда Грабар-Китарович е сред любимките на руската и световната преса по време на Световното. Подобно на нейните сънародници, които утре играят четвъртфинал с тима на домакините от 17 часа в Сочи. Тя пристигна на 1 юли на Мондиала с редовен полет, в който билетът й беше в икономична класа. Това предизвика суматоха, всички искаха да се снимат с държавния глава. Още тогава Грабар-Китарович беше облечена с фланелка на националния отбор. На борда имаше и други запалянковци, някои видимо се изненадаха от височайшото присъствие. Пак драма и пак дузпи! Хърватия е на 1/4-финал срещу Сборная (СНИМКИ) След това президентът гледа на живо решения с дузпи осминафинал Хърватия - Дания в Нижни Новгород, но седеше не в ложите, а на трибуната със своите сънародници. Тя планира да направи същото и утре на стадион \"Фишт\". След двубоя Грабар-Китарович влезе в съблекалнята, за да поздрави отбора и треньора, като прегърна всеки един от играчите. Вижте програма и схема за четвъртфиналите на Световното Хърватката поздрави Русия и в туитър, като тагна в поста си Владимир Путин.   написа тя. Путин позвънил на испанския крал след триумфа (СНИМКИ) Засега обаче не е ясно дали руският президент ще гледа сблъсъка на стадиона. Той не можа да присъства на осминафинала с Испания на \"Лужники\", където беше испанският крал Фелипе VI. Двамата са разговаряли по телефона по-късно. Вижте програма и схема за четвъртфиналите на Световното Путин позвънил на испанския крал след триумфа (СНИМКИ)", "date": "2018.07.06", "title": "Президентът на Хърватия гледа своите сред феновете, не от ложата"}
{"url": "http://clubz.bg/70148-gerb_identificira_dve_novi_zaplahi_maq_manolova_i_slavi_trifonov", "text": "Това е един от изводите в   за юли на института \"Иван Хаджийски\". Ето и оценките за останалите основни политически играчи: \" се ориентира все повече към \"национални\" и \"консервативни\" позиции.  следва традиционната си тактика – подкрепа за властта в почти всичко с изключение на персонални назначения и вотове на недоверие. Основното внимание на ДПС обаче е насочено към процесите в съседна Турция. Партията се ангажира недвусмислено с опозиционния кандидат Индже, загубил изборите срещу Ердоган. Отношенията с новото управление на Ердоган постепенно ще станат първостепенни. Може да се предположи, че активната роля на ДПС в турския изборен процес не се дължи на надценяване на шансовете на Индже, а на повдигане на собствената цена, на показване на сила и влияние като изходна точка за едни бъдещи разговори. През това време по почти всички теми (с изключение на подкрепата за правителството)  се разминават. Отдавна е очевидно, че всяка от тях се оглежда за каузи и партньори за бъдещо политическо участие отделно от другите.\" В анализа се отчита, че е надделяла тезата за успешно европредседателство. Според тях българското обществено мнение постепенно „излиза“ от акцентите на европредседателството. В центъра на дневния ред застават социални проблеми. Майки на деца с увреждания искат закон, дават им безплатен вход за музеи На пръв поглед \"стабилността\" на управлението е неоспорвана. Предсрочни избори през тази година не изглеждат много вероятни, а и не се вижда кой би могъл да ги предизвика. Напротив, енергията на политическите субекти все повече се насочва към европейския и местния вот догодина. Но протестите на майки на хора с увреждания, драмите около болниците, новото усещане за нефункциониращи институции покрай бягствата от арести и затвори и безпомощността пред летните дъждове  напрежение, което може да има своите есенни проявления. Борисов няма гръцки остров. Борисов има български остров Борисов няма гръцки остров. Борисов има български остров", "date": "2018.07.06", "title": "ГЕРБ идентифицира две нови заплахи - Мая Манолова и Слави Трифонов"}
{"url": "http://clubz.bg/70146-bojko_borisov_kitaj_se_angajira_za_uspeshen_kraj_na_aec_belene", "text": "Премиерът Бойко Борисов заяви, че заедно с Китай \"бихме добър да направим един добър проект\", визирайки АЕЦ \"Белене\". Изявлението на Борисов бе след срещата му с китайксия премиер Ли Къцян. Това каза и Ли Къцян по повод АЕЦ \"Белене\". \"Борисов 3\" отмени решението на \"Борисов 1\" за спиране на АЕЦ \"Белене\" Борисов допълни, че Китай ще участва в изграждането на инфраструктурните проекти, но на пазарен принцип, чрез конкурсно начало и т.н. И поясни, че чрез тол-системата могат да се реализират на пазарен принцип проекти, които не са част от транс-европейските. Борисов изтъкна, че двете делегации са подписали 20 меморандума и спогодби. Той специално коментира и формата \"16 плс 1\" - източноевропейските държави плюс Китай, който ще се проведе в София. Премиерът Борисов изтъкна, че е наел Ли Къцян за \"рекламен агент на българското културно историческо наследство в Китай\". Веднага след това китайският премиер влезе в тази си роля. Китай тръгва да ухажва ЕС срещу Тръмп от София Ли Къцян изтъкна, че България е позната като страна на розите. Той определи инициативата \"16 плюс 1\" като \"част от усилията да насърчим европейската интеграция\". 4:01 по Гринуич: американските мита срещу Китай влязоха в сила Той специално изтъкна проекта за жп линия, която да свързва България с Егейско море. Ли Къцян е в София и за седмата Среща на държавните и правителствените ръководители на страните от Централна и Източна Европа и Китай, която през тази година се домакинства от България. Основната цел на форума \"16+1\" е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства. Китай тръгва да ухажва ЕС срещу Тръмп от София 4:01 по Гринуич: американските мита срещу Китай влязоха в сила", "date": "2018.07.06", "title": "Бойко Борисов: Китай се ангажира за успешен край на АЕЦ \"Белене\""}
{"url": "http://clubz.bg/70144-mvr_praznik_s_hvatki_baloni_i_fontan_s_trikolor_snimki", "text": "МВР отбеляза вчера 139-ата си годишнина. На приложените снимки искрено щастлив изглежда вътрешният министър Валентин Радев. Леле, а какъв антитерорист само стои зад Младен Маринов: Ето и още кадри от празника: Струва си и тази импресия:  ", "date": "2018.07.06", "title": "МВР празник с хватки, балони и фонтан с трикольор (СНИМКИ)"}
{"url": "http://clubz.bg/70156-kyde_e_raznoboqt_v_bsp_ili_v_gerb_i_koga_tochno_idva_kitajskiqt_premier", "text": "За пореден път днес депутатите се възползваха от прякото телевизионно предаване на парламентарния контрол, за оповестят свои политически декларации. Дебатът обаче в един момент премина границите на приличието в нарушение на всякакви процедури, записани в парламентарния правилник. В началото в декларация от парламентарната трибуна Кристиан Вигенин (БСП) призова ГЕРБ да дефинира ясно отношението си към Китай и да се разграничи от изявленията на Цветан Цветанов, че Русия и Китай са сред основните заплахи за мира и сигурността. Но допълни: Бойко Борисов: Китай се ангажира за успешен край на АЕЦ \"Белене\" Цветанов не закъсня с отговора си. Той отрече твърденията, че има разнобой между него и Бойко Борисов. Самата Нинова също се намеси в дебата. Тя припомни, че разминавания между Цветанов и Борисов е имало и по случая \"Скрипал\". Нинова определи срещата \"16 + 1\" като възможност за цяла Европа. Тя благодари на Цветанво за пожеланията към БСП да се справи с вътрешните си противоречия. И изтъкна, че всеки на \"Позтиано\" 20, който иска колаборация между ГЕРБ и БСП е \"свободен да изпира своя път\" Това заяви Тома Биков (ГЕРБ).", "date": "2018.07.06", "title": "Къде е разнобоят - в БСП или в ГЕРБ? И кога точно идва китайският премиер?"}
{"url": "http://clubz.bg/70158-dramata_s_hijtove_v_poveche_detajli", "text": "Идеята за шоково вдигане на акциза върху нагреваемите тютюневи изделия в страната предизвика истинска буря от коментари и политически обрати през последната седмица. Поради спецификата на темата много от коментарите имаха общ характер и не успяха да хванат някои от важните детайли – такъв например е данъчната основа на нагреваемите изделия. Обрат: ГЕРБ и \"патриотите\" оставят акциза на \"цигарите с вътрешно горене\" Последното развитие, а именно, че най-вероятно следващата седмица все пак ще се предложи увеличение на акциза – евентуално до 50% от този на класическите цигари, означава, че вниманието трябва да е точно в детайлите. Акцизната политика върху тютюневите изделия в България си има своята история на резки и необясними промени (например торпелирането на акцизния календар от 2015 г.). Познати са ни и ефектите от учебникарски данъчен шок на пазара – големият пример е от 2010 г. Макар и да говорим за все още нишов продукт – нагреваемите изделия, поуките от предишни грешки би трябвало да не се забравят. Пушилка и парлама* Ценовата достъпност на тютюневите изделия и еластичността на търсенето им в България е такава, че подобни стъпки неизбежно водят до огромна реакция на пазара. Ако приемем, че политиката има здравна и данъчна цел, то безспорно здравната ще бъде напълно загърбена – ще се ограничи възможността хората да се откажат от класическите цигари. Преди точно една година ИПИ участва активно в процеса по приемане на акцизната рамка на нагреваемите изделия. Казусът тогава беше, че в тези изделия има тютюн (за разлика от електронните цигари), което автоматично ги прави акцизен продукт. Липсата на акцизна рамка за тях на практика водеше до невъзможност те да влязат в страната и блокиране на пазара. Тогава предложихме детайлна акцизна рамка, която да отговори на европейската практика. Водещите предложения на ИПИ бяха да се изчисти дефиницията на новите изделия и да се приеме подходяща данъчна основа. По отношение на класическите цигари, данъчната основа е ясна – това са късовете цигари. При нагреваемите изделия обаче не е толкова просто. Те са различни по своя характер – едни са на късове (като познатите хийтове), други обаче са на ампули, капсули и т.н. Тепърва алтернативните нагреваеми изделия, в т.ч. и на другите компании в сектора, ще навлизат на пазара. Именно поради разнородния характер на нагреваемите изделия, предложихме данъчната основа да е количеството тютюн в изделието, а не просто броя късове. Това е практиката в почти цяла Европа и това беше прието с пълен консенсус от всички участници (депутати и външни наблюдатели) на обсъжданията в бюджетна комисия. Последният спорен момент беше акцизната ставка. Стъпвайки на практиката в Европа предложихме два варианта – нулева ставка в първата година (за да се види има ли въобще интерес към изделието на родния пазар) или изравняване на ставката с тази на тютюна за свиване. При последния данъчната основа е отново количеството тютюн. Беше възприет вторият подход, който между другото е и доста разпространен в Европа. С това се прие новата рамка и тя общо взето следваше общата европейската практика – като дефиниция, данъчна основа и ставка. Текущият законопроект за спешно вдигане на акциза на нагреваемите изделия всъщност не просто изравнява акцизната тежест на класическите цигари и хийтовете, но на практика ги третира еднакво и като данъчна основа – брой късове, а не количество тютюн. Подобно третиране е неадекватно по отношение на нагреваемите изделия, тъй като някои от тях просто нямат „късове”. Отделно това ги връзва с адвалорния (пропорционалния) компонент на акциза, което може да има неподозирани, вредни ефекти за иновативните продукти, които тепърва ще навлизат на пазара. Не е случайно, че масовата практика в Европа е нагреваемите изделия да се облагат само със специфичен акциз, тоест акцизната тежест да не се обвързва с ценовите решения на компаниите. ГЕРБ vs IQOS - акцизът за \"нагреваемите\" цигари да е като за обикновените Водещ момент в предложението е, особено при обсъжданите нови варианти (50% от акциза при цигарите), е какво да бъде отношението между акцизната тежест при цигарите и тази при нагреваемите изделия. Първоначалното предложение за отношение 1 към 1 (равен акциз) го няма никъде в Европа. Всички други страни прилагат различна по-ниска ставка за нагреваемите, като обикновено разликата между акцизната тежест върху кутия цигари и кутия хийтс е в рамките на 3-4 пъти. Така например, отношението между акцизната тежест върху кутия цигари хийтс е 3,8 към 1 в Румъния, 2,9 към 1 в Гърция, 8,2 към 1 в Сърбия. В България сега е 3,8 към 1, тоест сходно с практиката в съседните държави. Новата теза, че подобни разлики ги има само в Източна Европа (тук се правили експерименти), а в Западна Европа акцизът бил по-висок, също не е вярна. В слуая просто се цитират трите най-тежки случая – отношението на акцизите между цигари и хийтс във Франция е 1,5 към 1, в Испания и Италия е 2 към 1. В други богати държави обаче е различно – в Холандия е 5,8 към 1, в Дания е 5,3 към 1, в Швейцария е 4,6 към 1. Други по-сходни с нас държави също имат подобни нива – в Полша е 5,3 към 1, в Литва, Латвия и Естония е в рамките на 5 към 1, в Словакия и Словения е над 4 към 1. Тоест масовата практика в Европа е за чувствителна разлика между акциза върху циагрите и този върху нагреваемите изделия, като средната разлика в ЕС е по-голяма спрямо текущата в България. iQOS - по-малко вредни ли са за нас и околните? Ако бъде прието новото предложение за акциз върху нагреваемите в рамките на 50% от този върху цигарите, то България би се наредила веднага след Франция като страната с най-тежко облагане на новите продукти. И тук обаче идва казусът, че новото предложение звучи като уеднаквяване на акцизната рамка между хийтс и цигари и просто отстъпка от 50% в ставката. Тоест промяната в данъчната основа все още е в сила, което е глупаво и ще създаде проблеми пред новите изделия. Каквито и обсъждания да се правят по отношение на ставката и акцизната тежест, те най-добре да се правят в рамките на текущата акцизна рамка и данъчна основа, която отговаря на характерните особености на новите изделия.   Важно е да отбележим и че цялото това законодателно усилие на практика е своеобразен удар по иновациите и стимул за контрабанда. С новия акциз (било и 50% от този на цигарите) преминаването към бездимни изделия ще означава сериозно покачване на разходите за пушачите спрямо алтернативата – класическите цигари, което в местните условия би било непреодолима пречка. Разбира се тези, които вече имат устройството, ще си търсят евтини хийтс от Сърбия (цената им е около 4 лв.) и потенциално от Украйна (цената им е едва 2 лв.). Потенциално ще си създадем изцяло нов вид контрабанда на изделия, които доскоро никой не беше и виждал в страната. И тъй като водещ аргумент на законотворците е пропуснатите приходи за бюджета, в заключение ще добавим, че приходите от акцизи върху тютюневите изделия през първите пет месеца на 2018 г. са рекордни и достигат 923 млн. лв. (спрямо 848 млн. лв. за първите пет месеца на 2017 г.). До края на годината тези приходи най-вероятно ще надминат 2,5 млрд. лв., а ако прибавим и приходите от ДДС върху тютюневите изделия, то общо приходите ще са над 3 млрд. лв. Това би било абсолютен рекорд, така че едва ли липсата на пари от облагане на тютюневи изделия може да се разглежда като аргумент. Пушилка и парлама* ГЕРБ vs IQOS - акцизът за \"нагреваемите\" цигари да е като за обикновените iQOS - по-малко вредни ли са за нас и околните?", "date": "2018.07.06", "title": "Драмата с хийтове в повече детайли"}
{"url": "http://clubz.bg/70145-rumen_radev_na_ceremoniqta_za_prevryshtaneto_na_turciq_v_prezidentska_republika", "text": "Президентите на 17 страни, сред които българският държавен глава Румен Радев, ще присъстват на официалната церемония по преминаването на Турция от парламентарна към президентска форма на управление, пише турското електронно издание Daily Sabah, цитирано от \"Фокус\". От \"Дондуков\" 2 потвърдиха пред Клуб Z участието на Радев. Мероприятието ще се състои в президентския комплекс в Анкара на 9 юли. 5 извода от победата на Ердоган Преизбраният президент Реджеп Таийп Ердоган ще положи клетва и ще започне новия си мандат на същия ден. Президентите на   са сред тези, които се очакват на церемонията. На нея ще присъстват и някои премиери и председатели на парламенти, пише турската медия. САЩ искат повече демокрация в Турция След мероприятието Ердоган ще даде официална вечеря. Daily Sabah припомня, че на 24 юни настоящият държавен глава спечели президентските избори в Турция, получавайки 52,59% от гласовете на избирателите. САЩ искат повече демокрация в Турция", "date": "2018.07.06", "title": "Румен Радев на церемонията за превръщането на Турция в президентска република"}
{"url": "http://clubz.bg/70151-na_stadiona_sreshtu_poimenen_bilet_ili_s_chekirane_na_lichna_karta", "text": "Посещението на мач ще става или срещу поименен билет, или чрез система за електронно чекиране на личната карта на всеки запалянко. Това ще стане, ако бъдат приети промени в законодателството за спортното хулиганство, които бяха представени в Народното събрание. Те бяха подписани от Цветан Цветанов от ГЕРБ и от председателя на спортната комисия в парламента Славчо Атанасов от \"Обединени патриоти\", заедно с представители от МВР в лицето на зам.-министър Красимир Ципов и зам.-директора на СДВР ст. комисар Антон Златанов. По думите му закодателните промени дават възможност всяка спортна федерация има правото да издаде свой регламент за провеждане на своите срещи и да избере един от двата варианта да допуск на феновете -  с поименен билет или с чекиране на лична карта. Друга промяна предвижда обществено полезен труд и престояване в арестите на съответното полицейско управление до 25 денонощия за хулиганите. Целта е те да влязат в действие за началото на шампионата на футболната ни Първа лига в края на юли, стана ясно още по време на представянето. Въвежда се и определение що е то \"футболен хулиган\".  Славчо Атанасов припомни, че от няколко месеца се работи по напълно нов закон за спортното и футболното хулиганство. Той трябва да е готов до края на годината. Според Цветанов идеята е да влезе в сила през 2019 г. В новия закон ще бъде разписана ролята на стюардите по време на спортни мероприятия.  Той добави, че специалисти от УЕФА ще обучават родните стюарди и това вече е договорено.  Сред бъдещите мерки срещу спортното хулиганство е и въвеждане на детайлно видеонаблюдение на стадионите с високотехнологични камери.  Цветан Цветанов заяви, че спешните мерки за битка с проявите на хулиганство са отворени за предложения по време на разглеждането им от парламента. ", "date": "2018.07.06", "title": "На стадиона - срещу поименен билет или с чекиране на лична карта"}
{"url": "http://clubz.bg/70108-tova_shte_go_platim_a_tova_nqma_da_go_platim", "text": "В националното радио е започнала подписка за връщането на Лили Маринкова като водещ на обзорното политическо предаване „Неделя 150“. Освен това се настоява генералният директор Александър Велев да поеме лично материалната отговорност, която следва от неправомерното уволнение на Маринкова. Не ми повярвахте, нали? И правилно – никаква подписка за нищо не е започвала. Работещите в радиото се страхуват дори да обсъждат темата, един палец в знак на харесване под статусите за Лили Маринкова не смеят да сложат, камо ли подпис под такива искания. А би могло. И би трябвало. Както би трябвало общественото радио да информира обществеността за какво стачкува-гладува вече повече от двайсет дни Николай Колев–Босия. Но не го прави, нито пък другите обществени, т.е. издържани от обществото Българска национална телевизия и Българска телеграфна агенция. Причината е една и съща – страх. Страх във властта, страх за службата в т.нар. обществени медии. Две години след уволнението й Върховният касационен съд върна на работа Лили Маринкова. Премахването на знаковата журналистка бе едно от първите действия на тогава новия генерален директор на БНР Александър Велев. Такива уволнения, дори когато не се отнасят до легендарни имена като Лили Маринкова, са политически. Наричаме го „новият шеф има право да избира хората, с които ще работи“, но всъщност е „дай първо да изметем неудобните, непокорните, опасните и после да устройваме и угаждаме на нашите“. Маринкова беше премахната не само от административния пост програмен директор на „Хоризонт“, но и от творческата позиция да води обществено-политическото предаване в неделя. Инициативна група се опита да убеди Александър Велев, че като водещ на „Неделя 150“ Маринкова липсва на слушателите и трябва да бъде върната – това вече не е шега, наистина имаше такава среща, безрезултатна. Но две години след тези събития ВКС прецени, че Александър Велев е действал като началник на цех за кашони, а не като ръководител на обществена медия и върна Лили Маринкова на поста й. По решение на съда Лили Маринкова трябва да получи 15 500 лева обезщетение, БНР трябва да поеме и разноските й за адвокат – 600 лева, както и дължимите държавни такси по делото – 583 лева. Радиото трябва да плати тези общо 16 683 лева, тоест ние, които формираме бюджета, тъй като радиото се издържа от бюджета. Кой уволни Лили Маринкова – ние, радиото или Александър Велев? Ние бяхме слисаните и отвратени от уволнението слушатели, радиото беше ощетено, защото му отнеха един от най-добрите гласове, но ще платим ние, а не уволнилият я Александър Велев. По онова време Велев каза: „Мисля, че генералният директор на радиото има правото да определи кой ще води и как ще изглежда програмата му, защото той защитава концепция тук в крайна сметка.“ Само че в крайната сметка я направи съдът и тя е, че Велев не е имал правото да увол…, хайде стига с тези евфемизми – да изгони Лили Маринкова оттам, където й е мястото. И думата „концепция“ по-горе е евфемизъм, заместващ послушанието и угодничеството. Дали преданата основно на фактите водеща щеше да покрие с мълчание стачка на известен човек, който гладува повече от три седмици? По мое дълбоко вътрешно убеждение, което се базира на познаване на професионалните стандарти на Лили Маринкова, отговорът е - не, нямаше да премълчи. Ето това означава „генералният директор на радиото има правото да определи кой ще води и как ще изглежда програмата му“. И сега ние трябва да платим 16 683 лева за това, че: първо – бяхме лишени от един от най-добрите водещи в радиото, второ – не сме изобщо информирани за събития, които са неудобни на властта, и трето – защото Александър Велев изпълни поръчка, без да се консултира с юрисконсултите на радиото, които по достоверни слухове наброяват повече от една дузина. Не изядохме ли достатъчно жаби през последните три десетилетия, за да сме дорасли до простата истина, че отношенията ни с правителството и всички останали институции трябва да са кратки и делови, тоест сведени до две наши позиции - \"Това ще го платим“ и „А това няма да го платим“. В крайна сметка ние сме в договорни отношения с държавата и изпълняваме своите задължения по договора, като си плащаме данъците. Държавата има задължението да върши работа, срещу което нейните служители получават заплата от нашите данъци. Нищо по-нормално няма да си общуваме точно по този прост и ясен начин. И в случая да кажем: „Няма да платим тези 16 683 лева, защото нямаме никаква вина, напротив, даже бяхме ощетени като слушатели, така че няма да платим глобата за собственото ни ощетяване.“ Все някой трябва да плати. Радиото, по сега действащите закони. Значи можем да поискаме – все в този делови паричен разговор с държавата – да има закон, който да я задължи чрез регресивен иск да си върне парите от виновника, в този конкретен случай Александър Велев. Иначе излиза, че сме два пъти ощетени – веднъж като слушатели и втори път като данъкоплатци. Това дори и за българи е прекалено. Както написа юристът Хари Хараламбов в една дискусия, ако радиото беше частно, кой щеше да плати тези пари? И дали началниците, финансирани от бюджета, няма да започнат да се съобразяват кого и как уволняват, какви административни каши забъркват, ако съществува закон, който задължава държавата да завежда регресивни искове при подобни ситуации. Впрочем кой плати глобата от 3000 лева, която СЕМ наложи на БНТ за средния пръст на Емил Кошлуков? Пак ние, разбира се, а не този, който не обясни на Кошлуков, че има разлика между воденето на политическо предаване в праймтайм и хилотенето във веселяшки журита на палави риалити формати. Хайде сега, за 16 000-17 000 лева правите въпрос, ще рече някой. Може би защото няма представа колко по 16-17 хиляди и далеч по-високи обезщетения се плащат от невиновните данъкоплатци всеки ден. Затова дайте да оставим настрана големите думи и да започнем да разговаряме с държавата в числа: това можем да поемем ангажимента да го платим (реформите в нереформираните сектори, да речем), но „онова няма да го платим, защото е грешка на точно определен и назначен от вас човек“. Различни теории и показатели има за това дали преходът е свършил, ето още един: преходът към гражданско общество ще е завършил, когато гражданите започнат да упражняват конкретен натиск за решаване на конкретни проблеми и когато участват в определянето и разпределението на цената. А иначе Лили Маринкова успя да направи нещо много ценно за журналистиката и колегията дори със съдебното дело за уволнението си. Българското правораздаване не е прецедентно в смисъла на американското, но сега всеки работодател в обществена медия ще се замисли, когато уволнява, защото съдът обясни каква е разликата в това да се управлява обществена медия и заводско предприятие.", "date": "2018.07.06", "title": "Това ще го платим, а това няма да го платим"}
{"url": "http://clubz.bg/70155-kiev_bryuksel_i_moskva_podnovqvat_gazoviq_trialog", "text": "Европейската комисия (ЕК), Русия и Украйна ще подновят преговорите за газовите доставки на 17 юли в Берлин, съобщи еврокомисарят по въпросите на Енергийния съюз Марош Шефчович.  Европарламентът одобри €1 млрд. финансова помощ за Украйна  Устойчивото сътрудничество между Русия и Украйна в областта на енергетиката е от значение и за двете страни, но и за ЕС, посочи той в изявление, публикувано на сайта на ЕК. Заради споровете, които стигнаха до международен арбитраж, отсъдил \"Газпром\" да плати на Украйна $2.56 милиарда, през март руската държавна компания поиска разтрогване на договорите за доставки и транзит на руски природен газ през Украйна. Европарламентът одобри €1 млрд. финансова помощ за Украйна  Наред със строителството на газопровода \"Северен поток 2\", Украйна рискува да загуби предимството на държава, през която м.г. е било транзитирано близо 40% от количеството синьо гориво, което Русия доставя на европейския пазар. \"Нафтогаз\" се бори за руските $2.6 милиарда Украинската Рада призова тази седмица ЕС да спре строителството на \"Северен поток 2\", чието строителство тепърва предстои. Но друг руски газопровод, който също избягва Украйна, е \"Турски поток\", първата тръба от който е готова. В случай че транзитът на синьо гориво през Украйна спре, бюджетът там ще изгуби около 3 млрд. долара годишно приходи от транзитни такси. Формалният довод, който изтъква Русия за спиране на украинския транзит след 2019 г. е остарялата газопреносна мрежа на страната. Според Шефчович възможност да се запази транзита е участие на европейски компании в модернизацията й. Същинските причини обаче се крият в анексията на Крим от Русия и последвалия сепаратистки конфликт в населената с етнически руснаци Източна Украйна, трайно влошил отношенията не само между двете страни, но и между Русия и Запада. Украйна раздава $46 милиона за премии за победата над \"Газпром\" Предстоящите идната седмица разговори няма да са първите във формата триалог. Преди години по този начин бяха изгладени спорове за руски газови доставки  в ЕС през Украйна и избегната газова криза в зимните месеци. Европарламентът одобри €1 млрд. финансова помощ за Украйна  \"Нафтогаз\" се бори за руските $2.6 милиарда Украйна раздава $46 милиона за премии за победата над \"Газпром\"", "date": "2018.07.06", "title": "Киев, Брюксел и Москва подновяват газовия триалог"}
{"url": "http://clubz.bg/70141-lukarski_nqma_da_e_lider_na_sds_no_moje_da_e_zamestnik", "text": "Подалият оставка председател на СДС Божидар Лукарски няма да е кандидат за поста отново, както обеща. Но... е кандидат за заместник на бъдещия председател. Националната конференция на синята партия за смяна на ръководството ще се проведе в събота в София. До нея се стигна след оставката на Лукарски, дошла след драматични заседания на Националния съвет, на едно от които се стигна и до батални сцени.  Национален съвет на СДС: здрави момчета, бой и викове \"Оставка\" (ВИДЕО) Часове преди форума утре седесари вещаят почти равностойна битка за лидерския пост между двамата претенденти кандидати за поста - това са председателят на най-голямата партийна структура СДС-София  и досегашният заместник на Лукарски  Последният бе сред противниците на Лукарски, искащи оставката му, заедно с още няколко членове на ръководството, сред които е и бившият председател на партията и кмет на Карлово Емил Кабаиванов. Кой ще е лидер на СДС - двама кандидати засега Зад номинацията на д-р Койчев стои досегашното ръководство на синята партия - тоест \"лагерът на Лукарски\", както и по-голямата част от столичната организация, която председателства, коментираха източници от \"Раковски\" 134. Румен Христов е претендент за лидерския стол за пореден път. Хората около Лукарски смятат, че партията трябва да продължи пътя си с \"консервативно-партиотични\" обединения, докато кръгът около Христов и компания пледира за търсене на обединение вдясно, в това число с традиционни партньори - като ДСБ например. Преди Националната конференция според източници от партийната централа д-р Койчев имал по-голям шанс да получи превес в гласовете на около 500-те делегати, които се очаква да участват във форума. Едно от обясненията - за неговото избиране работи по-голяма част от апарата на СДС. При такъв развой се очаква поста си на главен секретар впоследствие да запази и Филип Кирев.  Един от залозите кой ще е лидерът на СДС е как ще се държи партията на местните избори догодина. И особено в София, твърдят седесари. Причината  - на представителите на ГЕРБ в София е възможно отново да трябва партньор в бъдещия общински съвет, в който досега не са постигали самостоятелно мнозинство. А синята партия има все още някакво влияние в столицата.  В дневния ред на Националната конференция е заложено и приемане на политическа резолюция. Очаква се да стане ясно каква ще е съдбата на така и така разпадналия се на практика Реформаторски блок, който бе напуснат от останалите партии в него - първо от ДСБ, след това от БЗНС, а накрая - заради отказ на сините да се обявят за опозиция на ГЕРБ - и от ДБГ - партията, основана от Меглена Кунева. Коалиционните си отношения с \"Раковски\" 134 отказа и партията на Светльо Витков \"Глас народен\".   на кандидатите за членове на новото ръководство на СДС, както и дневният ред на конференцията. Кой ще е лидер на СДС - двама кандидати засега", "date": "2018.07.06", "title": "Лукарски няма да е лидер на СДС. Но може да е заместник"}
{"url": "http://clubz.bg/70153-za_pet_meseca_203_razsledvaniq_za_jestokost_kym_jivotni", "text": "Само в периода от 1 януари до 31 май 2018 г. има образувани 203 нови досъдебни производства по трите текста от НК, касаещи жестокостта към животни. За сравнение - в същия период на миналата година досъдебните производства са били 131. Това съобщават от МВР, откъдето напомнят, че точно преди около 2 години - със заповед от 25 юни 2015 г. на министъра на вътрешните работи директорите на СДВР и ОДМВР определиха разследващи полицаи и служители с оперативни функции, които да работят по досъдебни производства за жестокостта към животни. За първи път у нас. Правят зоополиция Към момента в структурите на МВР има 433 служители, които са ангажирани с разследвания на подобен тип престъпления и на които са подсигурени 29 автомобила – по един във всяка областна дирекция и два в СДВР. \"Освен по разследвания на подобен тип престъпления служителите от тези звена работят и по линия на превенцията\", пишат от МВР. Като една от последните прояви служителите се включиха в организирания от Националния дворец на децата в София и фондация „4 лапи“ формат по повод 1 юни и разказаха по достъпен за децата начин какво представляват престъпленията срещу животни.", "date": "2018.07.06", "title": "За пет месеца: 203 разследвания за жестокост към животни"}
{"url": "http://clubz.bg/70143-nad_20_udaveni_i_desetki_v_neizvestnost_pri_preobryshtane_na_korabche_s_turisti", "text": "Най-малко 21 души се удавиха, а десетки се водят за изчезнали при преобръщането на корабче с туристи по време на буря край популярния тайландски туристически остров Пукет, предаде Асошиейтед прес. Жертвите са китайски туристи. В корабчето е имало 105 души, от които 93 китайски туристи. Останалите са били екскурзовод и членове на екипажа. \"Франс прес\" съобщава за 21 жертви, като се позовава на местните власти на о. Пукет, а Ройтерс цитира данните на тайландския военноморски флот, според който загиналите са 27. Риболовен кораб е спасил 48 души, рибари с лодка са извадили от водата една жена. Туристическо корабче, движещо се по същия маршрут, е спасило още 39 души. Спасителната акция продължава. Започнато е разследване за причините за инцидента. Вчера вечерта корабчето попаднало на зона с петметрови вълни и се преобърнало. При инцидента десетки хора са се озовали във водата и са прекарали там часове наред със спасителни жилетки, преди да бъдат извадени. Дванайсет души са откарани в болница.  Пак вчера край Пукет се преобърна още едно туристическо корабче, но всички 42 души на борда бяха спасени. Инцидентите стават в момент, в който международната общност е вперила поглед в Тайланд, където група ученици и техният треньор от 23 юни са блокирани в пещера и властите полагат огромни усилия за тяхното спасяване. ", "date": "2018.07.06", "title": "Над 20 удавени и десетки в неизвестност при преобръщане на корабче с туристи"}
{"url": "http://clubz.bg/70140-bitki_mejdu_golemi_sili_na_chetvyrtfinalite_na_svetovnoto", "text": "След два дни почивката Световното по футбол продължава с четвъртфиналите Франция - Уругвай (17 часа в Нижни Новгород) и Бразилия - Белгия (21 ч. в Казан). Тази вечер ще знаем съперниците на първия полуфинал на 10 юли. Това са по-вълнуващите 1/ 4-финали като имена на съперниците и техните звезди. От карето само белгийците не са били световни шампиони. Вижте програма и схема за четвъртфиналите на Световното За последно Франция стигна полуфинал през 2006 г. в Германия, а после загуби битката за титлата срещу Италия с дузпи. \"Петлите\" ще бъдат без наказания заради жълти картони Блез Матюиди, който направи добри мачове, но селекционерът Дидие Дешан има опции на скамейката. Кавани няма да е титуляр за Уругвай срещу Франция Уругвай беше в топ 4 преди 8 лета в Южна Африка. Голям удар за тима е контузията на осминафинала на Единсон Кавани, който вкара и двата гола във вратата на Португалия. Нападателят няма да играе днес. \"Небесносините\" таят слаба надежда, че поне може да седне на резервната скамейка. Окончателно решение за това ще бъде взето два часа преди двубоя. Кой надъха Кавани с думите: \"Плешко, днес вкарваш гол и получаваш сладолед\" Клуб Z отново се свърза с мотивационния говорител д-р Густаво Сербино, който вече е при отбора в Русия. Припомняме, че той е един от хората, оцелели в самолетната катастрофа през 1972 г., известна като \"Чудото в Андите\". Футболният свят чака с огромен интерес сблъсъка Бразилия - Белгия. Това би бил и достоен финал на мондиала, но мачът се зададе още след жребия. Двата съперника го направиха възможен, тъй като спечелиха групите си, а след това и осминафиналите. Неймар показа защо е дошъл в Русия В редиците на \"селесао\" се завръща лекувалият контузия Марсело, а няма да играе заради наказание Каземиро. Бразилия мечтае за титлата. Само спечелването й може да заличи раните от унизителното 1:7 в полуфинал срещу Германия преди четири години на домашното Световно. Както се казва клиширано, Белгия има среща с историята. Русия 2018 е шансът на изключителното поколение на \"червените дяволи\" за нещо голямо. След четири години някои от героите няма да ги има. Тимът отпадна на четвъртфинал в Бразилия.  Футболен ад и обрат - Белгия оцеля срещу Япония (СНИМКИ) Последното участие на полуфинал беше в Мексико '86. Белгия направи един от мачовете на мондиала дотук. Наложи се да обръща Япония от 0:2 в предишната фаза. И го направи, но тогава пролича, че тимът не е чак толкова непробиваем. Кавани няма да е титуляр за Уругвай срещу Франция Кой надъха Кавани с думите: \"Плешко, днес вкарваш гол и получаваш сладолед\" Неймар показа защо е дошъл в Русия Футболен ад и обрат - Белгия оцеля срещу Япония (СНИМКИ)", "date": "2018.07.06", "title": "Битки между големи сили на четвъртфиналите на Световното"}
{"url": "http://clubz.bg/70138-sluchaqt_novichok_delo_na_pobyrkan_uchen_spored_ruskite_medii", "text": "Бивш директор на Федералната служба за сигурност (ФСС) смята, че побъркан учен трови всички с новичок, пише в заглавие руското онлайн издание \"Нюз\". Николай Ковальов заяви, че в инцидентите с отравяния в английските градове Солсбъри и Еймсбъри може да е замесен бивш лаборант от британската военна лаборатория в Портън Даун.  Според бившия шеф на ФСС става все по-очевидно участието на човек, разработвал веществото, известно като новичок, или А-234, уточнява електронният вестник \"Економика сегодня\", като се позовава на Интерфакс. Според Ковальов - днес депутат от Държавната дума, този човек сега вече явно не работи в лабораторията, но може би е решил да отмъщава за нещо и \"продължава безчовечните си експерименти върху хора\". Ексшефът на ФСС допуска, че става дума за психично болен. Той е убеден, че лабораторията в Портън Даун е в течение, затова бързо е давала на пострадалите подходяща противоотрова, спасявала живота им. Британски министър поиска от Москва да даде повече данни за новичок След четиримесечно разследване във връзка с първото отравяне в Солсбъри британските власти няма какво да представят пред обществото, а експертите на ОЗХО не са открили доказателства, че отровното вещество е произведено именно в Русия. А без такива доказателства дипломатическият скандал, предизвикал ново напрежение, изглежда като банална провокация, коментира руският \"Труд\". \"Главният лекар на Великобритания Сали Дейвис прикани хората да бъдат бдителни и да не докосват подозрителни предмети, намерени на улицата, най-вече игли и спринцовки. А всички, минавали през отцепените зони около Солсбъри, бяха посъветвани да си изперат горните дрехи и по-често да изтриват лицето и ръцете си с влажни кърпички. В тамошните супермаркети сигурно се извиват вече опашки, както у нас по съветско време се редяхме за прах за пране ...\", пише с горчива ирония \"Труд\". Москва: Отравянето на Скрипал е атентат или постановка на Лондон \"Всичко това щеше да е смешно, ако... Впрочем си е смешно при всяко положение. Победите на британските национали на мондиала събудиха интерес към Русия, английският печат внезапно взе да пише, че хората в Русия не са чак такива зверове, че се срещат и нормални, добродушни, гостоприемни хора. И че стадионите у нас са чудесни, из московските улици се разхождат радостни запалянковци, а не хулигани или мечки. Че как да се търпи всичко това?!\", пише руският всекидневник. Москва: Отравянето на Скрипал е атентат или постановка на Лондон", "date": "2018.07.06", "title": "Случаят \"Новичок\" - дело на побъркан учен. Според руските медии"}
{"url": "http://clubz.bg/70118-sbornaq_na_putin_veche_pobedi", "text": "\"Безкрайно обичам Русия! Путин, подари ми руско гражданство!“ Бразилският запалянко Томер Савоя стана главен герой по руските телевизии. Първоначално той се прослави в ютюб с постинга си: „Русия е страхотна!“ В интерес на истината прилагателното беше малко по-различно, но това няма значение. После бразилският фен се обърна към руския президент с молба за руски паспорт. Първата мисъл, която ми мина през главата, беше дали не е било платено на този бразилец. Не бързайте да ме обвинявате в цинизъм. По-добре си спомнете за фалшивия „испански авиодиспечер“, който с пари на Кремъл в продължение на три години убеждаваше цял свят, че украинците са свалили малайзийския \"Боинг\". Така че Томер може би е истински поклонник на всичко руско, но може и да не е. Втората ми мисъл е още по-тъжна. Световното първенство по футбол се провежда в моята родна страна. Но аз не мога да забравя, че тази страна води две войни - в Сирия и в Украйна. В тази държава има политически затворници, в това число и хора, обявили гладна стачка. В тази страна политическите убийства не се разкриват. Великобритания обвинява моята родина, че използва химически оръжия на нейна територия. На „елита“ на моята страна са наложени санкции. И накрая, много от гражданите на моята родна страна охотно и с ентусиазъм вярват в пропагандни лъжи. От всичко това душата ми страда. Защото отново, както и по съветско време, националният отбор е не само отборът на Русия, а и отборът на Кремъл. Депутати в руската Държавна дума, дежурните „политолози“ и журналистите на държавна хранилка изпадат в див екстаз след всеки отбелязан гол. Из държавните телевизии постоянно се изпада в радостна истерия - не толкова от спортните победи на руските футболисти, а по-скоро от това, че „духът на Крим“ водел страната от победа към победа. И от това как на Запада не му се удало „да ни провали празника“. Чуждестранните фенове ще се завърнат у дома и ще разказват в Сао Пауло, Манчестър, Билбао и Рабат как всички руснаци обичат Путин, как лъжат западните медии, че имало проблеми с демокрацията, как непременно трябвало да се дружи с тази „великолепна“ Русия и нейния лидер. Както лично ми обясни моята нова приятелка Хелън: „Юкрейн винаги си е била част от Русия. Така че нека да я вземат цялата! На нас какво ни пука? Да не би нашите политици да са по-добри от Путин? Всички те искат само едно - да останат на власт!“ Западните политици също реагираха на променената ситуация. Правителството в Стокхолм, което по-рано беше казало, че ще бойкотира Световното първенство, след влизането на шведския отбор в четвъртфиналите обяви, че е готово да долети в почти пълен състав, за да подкрепя шведския отбор. Правителството в Стокхолм уточни, че бойкотът се отнасял само до тържественото откриване на първенството. Предполагам, че този пример ще бъде последван и от други правителства. И направо си представям какъв триумфиращ смях се е разнесъл зад стените на Кремъл след декларацията на шведите. Тезата, че пристигането на стотици хиляди запалянковци ще отвори очите на руснаците за окръжаващия ги свят, никак не ми звучи убедително. Изолацията и комплексът на руснаците, че са жертви, не могат да се преодолеят за един месец. Освен това говорителите от държавните телевизии вече активно обясняват на многомилионната аудитория, че само след няколко седмици лицемерните западняци отново ще започнат да унижават Русия. Промяната на руските възгледи за света изобщо не влиза в плановете на президентската администрация. Всъщност тя може да бъде доволна, защото Световното първенство по футбол в Русия е огромен пропаганден успех за Кремъл, а непопулярната пенсионна реформа остана някак на заден план и постепенно ще бъде забравена по време на започващия сезон на отпуските. Сигурно ще кажете: а олимпийските игри в Пекин през 2008 г. и Световното първенство в Катар през 2022 година? Да, и там спортът е бил и ще бъде оправдание за недемократичните режими. Но първо: Нито Пекин, нито Доха водят войни, поне засега. И второ: По силата на редица исторически причини нито Китай, нито Катар биха могли да станат демокрации в скоро време. А Русия имаше този шанс, но не успя, или не поиска да го използва. Да, народът не е виновен за това. И футболистите също. Изобщо в Русия никой никога не е виновен за нищо. Както е известно, всичките проблеми се създават от външните врагове, а не от собствената немарливост и безсилие. А може би наистина трябва да се радваме? Та нали футболното тържество ще приключи на 15 юли и тогава всичко ще си дойде по местата. Любезните днес полицаи ще се захванат с обичайното си „занимание\" да репресират мирни демонстранти. И това няма да удиви или разсърди никого. Независимо как ще се представи отборът на Русия, „Сборная“ на Путин вече победи.", "date": "2018.07.06", "title": "\"Сборная\" на Путин вече победи"}
{"url": "http://clubz.bg/70134-trenoryt_na_ludogorec_posveti_superkupata_na_hero", "text": "Старши треньорът на \"Лудогорец\" Пауло Аутуори посвети спечелената снощи суперкупа на България на доскорошния наставник на тима Димитър Димитров-Херо. \"Орлите\" победиха \"Славия\" с 1:0 в мач на стадион \"Трейс арена\" в Стара Загора. Димитър Димитров напусна \"Лудогорец\" в началото на юни, след като бе спуснат Аутуори, а на Херо бе предложено да остане като треньор, но без екипа си. Тимът от Разград имаше преимущество и създаде доста положения пред гръцкия вратар на \"белите\" Антониос Стериакис. \"Славия\" опита да се противопостави на шампиона, но след срещата треньорът Златомир Загорчич не беше доволен от отбора си. В 16-ата минута Марселиньо удари греда. В 29-ата Върдижл Мисиджан пропусна сам срещу Стериакис. Две минути по-късно Клаудиу Кешеру вкара единствения гол. Малко след почивката славистите имаха претенции за дузпа при акция на Галин Иванов, а съдията Георги Кабаков прецени, че нарушение не е имало. До края на срещата \"зелените\" създадоха още няколко ситуации. Аутуори заложи на състав, в който личаха седем негови сънародници. Това е трета суперкупа за \"Лудогорец\" и общо 12-а за клуба. Следващият мач на шампионите е в първия предварителен кръг на Шампионската лига - срещу \"Крусейдърс\" (Северна Ирландия) на 11 юли от 20 часа в Разград.", "date": "2018.07.06", "title": "Треньорът на \"Лудогорец\" посвети суперкупата на Херо"}
{"url": "http://clubz.bg/70131-oblekchenie_za_merkel_koaliciqta_se_sporazumq_za_migrantite", "text": "Управляващата коалиция в Германия постигна споразумение за борба с нелегалната имиграция и затягане на политиката на даване на убежище, предадоха световните агенции. То бе договорено от лидерите на трите партии, които са част от правителство - Християндемократическия съюз (ХДС) на канцлера Ангела Меркел, традиционния му баварски съюзник, Християнсоциалния съюз (ХСС) на министъра на вътрешните работи Хорст Зеехофер, и Германската социалдемократическа партия (ГСДП) начело с Андреа Налес. Те се ангажираха до края на годината да бъде приет закон за имиграцията. ДПА определя споразумението като \"облекчение за Меркел\", след като спорът за миграцията заплаши управляващата коалиция с разпадане. Германският канцлер бе подложен на натиск от дългогодишния си съюзник ХСС да засили контрола по границите на страната. Меркел и Зеехофер се разбраха за бежанците Споразумението на две страници, постигнато след кратка среща в историческата сграда на Райхстага в Берлин, слага край на един свиреп спор, който заплаши с разпадане голямата коалиция на Меркел броени месеци след нейното създаване и отслаби политическите позиции на канцлера, който е на поста вече четвърти мандат, отбелязва Ройтерс.  Източници на ДПА казаха, че на преговорите в Берлин е било договорено споразумение за борба с нелегалната имиграция и затягане на политиката за даване на убежище. Те не дадоха подробности. Имиграцията в Германия намаля драматично след пика на мигрантската криза през 2015 г., отбелязва ДПА. Въпросът обаче остава приоритетен в политическия дневен ред в страната, още повече че ХСС се готви за регионални избори в своята провинция Бавария, на които позициите му изглеждат застрашени от антиимигрантската партия \"Алтернатива за Германия\" (АзГ). Лидерът на социалдемократите Андреа Налес потвърди, че е постигнато споразумение, предаде Ройтерс. Трите партии от управляващата коалиция в Германия са се договорили да бъде ускорен процесът на връщане на кандидатите за убежище, които вече са били регистрирани в други страни членки на ЕС, в съответствие с правилата на Съюза, съобщи Налес. Тя обаче уточни, че Германия няма да предприема едностранни действия в тази насока. Зеехофер заплаши с оставки заради бежанците Германия ще връща такива кандидати за убежище само в държави, с които е сключила съответни споразумения, отбелязва Ройтерс. Налес освен това подчерта, че няма да бъдат създавани никакви транзитни центрове за мигранти, както искаше вътрешният министър Хорст Зеехофер. \n\tВъпреки това лидерът на ХСС заяви, че е много доволен от постигнатото споразумение. По-рано Зеехофер предложи кандидатите за убежище в Германия да бъдат връщани още на границата - идея, която заплаши управляващата коалиция с разпадане, отбелязва Ройтерс. Споразумението предвижда случаите на кандидатите за убежище, регистрирани в други страни, да бъдат разглеждани до 48 часа в полицейски участъци, а не в специални транзитни центрове, ако те не може да бъдат транспортирани до летището на Мюнхен, откъдето да бъдат върнати в държавата от ЕС, където първо са били регистрирани, отбелязва Ройтерс. Франс прес припомня, че държави като Италия и Австрия възроптаха срещу плановете на Германия да им връща мигранти. Споразумението бе постигнато в момент, когато ново проучване на общественото мнение за обществената телевизия А Ер Де показа, че огромното мнозинство от германците, 78 процента, са недоволни от правителството на Меркел, отбелязва ДПА. Делът им се е увеличил с цели 15 процента само за един месец. Само 21 процента от германците са доволни от своето правителство - с 16 процента по-малко от юни. Спорът в управляващата коалиция е навредил според проучването повече на Зеехофер, отколкото на Меркел. Рейтингът на канцлера се е понижил с 2 процента до 48 процента, а този на вътрешния министър - с цели 16 процента до 27 процента. Зеехофер vs Меркел пак- не е доволен от евросделката за мигрантите? Според две трети от анкетираните обаче Меркел губи контрол над двете по-малки партии в управляващата коалиция. Според друго проучване на общественото мнение в Германия блокът ХДС/ХСС би получил на избори 30 процента - спад от 1 процент. Подкрепата за ГСДП се запазва на равнище от 18 процента. Сред опозиционните партии АзГ и Зелените печелят по 1 процент - съответно до 16 и 14 процента. Левите губят 1 процент до 9 процента, а подкрепата за либералната Свободна демократическа партия (СвДП) остава 8 процента.  Зеехофер заплаши с оставки заради бежанците Зеехофер vs Меркел пак- не е доволен от евросделката за мигрантите?", "date": "2018.07.06", "title": "\"Облекчение за Меркел\", коалицията се споразумя за мигрантите"}
{"url": "http://clubz.bg/70132-morski_tyulen_zagina_pri_akciqta_v_tajland", "text": "Участник в операцията за спасяване на група момчета и треньора им по футбол, хванати в капан в пещера в Тайланд, е починал поради липса на кислород, предадоха световните агенции. Мъжът, бивш морски тюлен, се бил включил в операцията като доброволец. Той починал през нощта, след като доставил бутилки с кислород. Тайландските власти са в надпревара с времето, за да изпомпат водата от наводнената пещера, където 12 момчета и техният треньор по футбол са блокирани от 23 юни. Как могат да бъдат спасени децата от пещерата в Тайланд Тайландската полиция междувременно съобщи, че 56 души остават в неизвестност, след като корабче се преобърна при буря край туристическия остров Пукет вчера, предаде Асошиейтед прес. На борда на плавателния съд имало общо 105 души, сред които 93 туристи. 48 пътници били спасени. Потвърдена е смъртта на един китаец. В района на корабокрушението имало 5-метрови вълни. Друго корабче с 42 души на борда се преобърнало вчера. Всички хора на борда били спасени.", "date": "2018.07.06", "title": "Морски тюлен загина при акцията в Тайланд"}
{"url": "http://clubz.bg/70137-izvestiq_bylgarska_proruska_partiq_v_krajnodqsnqta_liga_na_salvini", "text": "Италианският вицепремиер, вътрешен министър и лидер на крайнодясната партия \"Лига\" Матео Салвини ще създаде в Европейския съюз нов алианс - \"Лига на лигите\", който ще призовава за тясно сътрудничество с Русия. Новото обединение ще бъде формирано преди изборите за Европарламент през май догодина и ще включва може би  . Това заяви пред \"Известия\" Джанлука Савоини, външнополитически съветник на Салвини, пише руското издание. Салвини: Европейският съюз може да не съществува през 2019 г. Групата му обединява италианската партия \"Лига\" с френския Национален сбор, доскоро казващ се Национален фронт, холандската Партия на свободата, Австрийската партия на свободата и с десни сили от Белгия, Полша и Германия. \"Известия\" припомня предишна инициатива на Салвини да бъдат сплотени на общоевропейско ниво всички \"свободни суверенни сили, желаещи да бранят своя народ и своите граници\". Според цитирани в материала експерти това означава, че идната година ще се засилва антимигрантската риторика в ЕС. Идеята за създаване на общоевропейски алианс бе изказана от Матео Салвини на годишния конгрес на партията му в неделя, уточнява вестникът.  Салвини ще гони ромите, а местните... \"за съжаление, сме длъжни да ги оставим\" При всяко положение стремежът на различни десни партии към членство в анонсирания от Матео Салвини евроскептичен алианс ще зависи до голяма степен от политическата конюнктура, добавя \"Известия\". Салвини ще гони ромите, а местните... \"за съжаление, сме длъжни да ги оставим\"", "date": "2018.07.06", "title": "\"Известия\": Българска проруска партия в крайнодяснята \"Лига\" на Салвини"}
{"url": "http://clubz.bg/70136-prodyljavat_iznenadite_na_uimbyldyn_chilich_otpadna_sled_obrat", "text": "Четирима от тенисистите в топ 10 на световната ранглиста отпаднаха още преди третия кръг на \"Уимбълдън\". В тази компания е и Григор Димитров. Последният от тях е и част от може би най-голямата изненада дотук - миналогодишният финалист Марин Чилич бе елиминиран от Гуидо Пея (№ 82). Третият в подреждането отстъпи, след като водеше с 2:0 сета - 6:3, 6:1, 4:6, 6:7 (3), 5:7. Мачът бе спрян заради дъжд и продължи на следващия ден, което със сигурност помогна на уругваеца Пея, но е част от играта. Радостта на Стан Вавринка, отстранил Григор Димитров в първия кръг, не продължи дълго. Още във втория той падна с 0:3 от тръгналия от квалификациите Томас Фабиано (№ 133) от Италия - 6:7 (7), 3:6, 6:7 (6). Швейцарецът взе два от сетовете в мача с Григор с тайбрек, но този път се случи точно обратното. Стан Вавринка отказа Григор още на старта на \"Уимбълдън\" Новак Джокович върви напред след 3:0 (6:1, 6:2, 6:3) над Орасио Себайос. Това е победа № 60 за Ноле на \"Уимбълдън\", с което той задмина Джон Макенроу. Личеше, че сърбинът изпитва болки в коляното. Въпреки това той довърши мача с успех. Рафаел Надал също беше убедителен в спор с казахстанеца Михаил Кукушкин - 6:4, 6:3, 6:4. В следващия кръг са вече Хуан Мартин дел Потро (6:4, 6:1, 6:2 срещу Фелисиано Лопес) и Ник Кириос (6:3, 6:4, 7:5 срещу Робин Хаасе). И при дамите нещата не се случват по сценарий. \"Уимбълдън\" ще има нова шампионка, след като Гарбине Мугуруса си тръгна още на втория кръг. Тя загуби от Алисън ван Уйтванк (Белгия) - 7:5, 2:6, 1:6. Така испанката последва Каролина Вожняцки, Слоун Стивънс и Елина Свитолина - все тенисистки от топ 5 на ранглистата. № 1 в света Симона Халеп (Румъния) срази със 7:5, 6:0 Джън Сайсай (Китай). Друга фаворитка - Ангелик Кербер, трябваше да се справя след сет пасив срещу Клеър Лиу (САЩ), 3:6, 6:2, 6:4.", "date": "2018.07.06", "title": "Продължават изненадите на \"Уимбълдън\", Чилич отпадна след обрат"}
{"url": "http://clubz.bg/70133-401_po_grinuich_amerikanskite_mita_sreshtu_kitaj_vlqzoha_v_sila", "text": "Американските мита от 25 процента върху китайския внос в размер на 34 милиарда долара влязоха в сила, след като изтече днес крайният срок. Той беше 4,01 ч. по Гринуич (7,01 ч. българско време, 0,01 източноамериканско време), предаде Ройтерс. Митата засягат 818 продукта, сред които коли, самолетни части, харддискове, но са \"пощадени\" по-популярни стоки като мобилни телефони или телевизори, припомня Франс прес. Самият американски президент Доналд Тръмп потвърди вчера пред журналисти, че митата влизат в сила днес. Тръмп налага нови мита на Китай за 200 милиарда долара Китай започна да въвежда ответни мита, веднага след като влязоха в сила американските, съобщи китайското министерство на външните работи, цитирано от Франс прес. Той не даде подробности за естеството и стойността на ответните мерки, но Пекин беше предупредил по-рано, че ще наложи мита за американски внос на стойност 34 милиарда долара - колкото и китайските стоки, обект на митата на Вашингтон Очаква се китайските мита да засегнат селскостопански стоки като соята, от която е много зависим китайският пазар. Митата може да засегнат и автомобилния сектор или морските продукти. Китай тръгва да ухажва ЕС срещу Тръмп от София Според Асошиейтед прес вероятното въздействие на митата ще бъде покачване на цените и спад на растежа. Централната банка на Китай понижи курса на юана към долара преди въвеждането на митата, допълва ТАСС. Понижението е с 156 базисни пункта до 6,6336. Асошиейтед прес отбелязва, че с въвеждането на митата САЩ и Китай са произвели първите изстрели в търговската война помежду си. Ескалация на тарифите вероятно ще повиши цените за потребителите, ще увеличи разходите на компаниите, които зависят от вноса на компоненти, ще разтърси финансовите пазари, вероятно ще причини съкращения на работници и ще забави бизнес инвестициите, докато ръководителите на компании изчакват дали американската администрация все пак няма да постигне примирие с Пекин. Неблагоприятните последици от митата заплашват да заличат голяма част от икономическите ползи от намаляването на данъците миналата година, отбелязва АП.  Китай тръгва да ухажва ЕС срещу Тръмп от София", "date": "2018.07.06", "title": "4:01 по Гринуич: американските мита срещу Китай влязоха в сила"}
{"url": "http://clubz.bg/70142-elena_joncheva_pravitelstvoto_krie_neshto_za_letishte_sofiq", "text": "Самият факт, че решението за концесията на \"Летище София\" се взема на извънредно закрито заседание на МС в последния момент, че не се дава никаква информация на депутатите, включително и на коалиционните партньори на ГЕРБ, показва, че нещо се крие. Това каза в предаването пред бТВ депутатът от БСП Елена Йончева. Тя припомни, че през март миналата година служебното правителство е спряло концесията, защото тя може да представлява заплаха за националната сигурност на страната и не отговаря на интересите на България. Йончева изтъкна, че е имало много европейски фирми, които са искали да участват в концесионирането, но накрая са останали две турски фирми. И допълни, че една от двете турски фирми, които са щели да спечелят, ако служебното правителство не беше прекратило концесията, е фирмата, която строи най-голямото летище в света, което след два месеца започва да работи в европейската част на Истанбул. За пореден път тя заяви, че летището е печелившо, като за миналата година печалбата му е над 11,5 млн. лв., а приходите му са 148 млн. лв. И обясни, че управлението на БСП е дало на концесия летищата във Варна и Бургас преди 12 години, но те са били \"бараки\" и са били дадени на немска фирма. Според нея твърденията на премиера Бойко Борисов, че през миналата година не сме пропуснали нито един мигрант, не са верни. Йончева каза, че тя има данни за 60 хил. мигранти, които сме пропуснали към Европа. Тя смята, че няма как България да отхвърли връщането на тези мигранти, тъй като по време на председателството ни не е било коментирано Дъблинското споразумение.", "date": "2018.07.06", "title": "Елена Йончева: Правителството крие нещо за \"Летище София\""}
{"url": "http://clubz.bg/70135-shvejcariq_pole_za_novata_sreshta_trymp_kim", "text": "Американският държавен секретар Майк Помпейо пристигна в Северна Корея, предадоха световните агенции. Това е негова трета визита там и първата след историческата среща на върха между Доналд Тръмп и Ким Чен Ун на 12 юни в Сингапур. В Пхенян Помпейо се надява да получи точни разяснения от Северна Корея относно денуклеаризацията. При пристигането си Помпейо бе посрещнат от севернокорейския си колега И Йон-хо и от дясната ръка на Ким Чен Ун - Ким Йон Чхол, предаде Франс прес. Последният изигра ключова роля заедно с Помпейо в уреждането на съмита в Сингапур, допълва Ройтерс. 6 странни момента от срещата Ким - Тръмп Целта на визитата на Помпейо в Северна Корея е въпросът с тленните останки на 200 американски военни, водещи са изчезнали през Корейската война, и първоначално споразумение за севернокорейските ядрени обекти, които да бъдат декларирани, каза американски представители пред Ройтерс. На 8 и 9 юли Помпейо ще посети Ханой, допълва ТАСС. Там той ще разговаря с висши виетнамски представители. Същевременно агенция Киодо съобщава, че Северна Корея разглежда възможност за среща на Ким Чен Ун и Тръмп в Швейцария, предаде ТАСС. Пхенян пратил дипломати в Берн, Давос и Женева за получаване на информация от първа ръка за подходящи конферентни зали и хотели за двустранните преговори и за среща с участието и на Китай и Южна Корея, са разказали дипломатически източници. Междувременно севернокорейският лидер изпрати послание на бившия кубински президент Раул Кастро, предаде Франс прес. Съдържанието на писмото, донесено в Хавана вчера от висш представител, засега не се разпространява. Висшият представител е заместник-председателят на Корейската трудова партия - И Су Йон, който е имал среща с Кастро.", "date": "2018.07.06", "title": "Швейцария - поле за новата среща Тръмп - Ким"}
{"url": "http://clubz.bg/70129-ruskata_namesa_na_izborite_v_sasht_prepynikamyk_na_sreshtata_v_helzinki", "text": "Запланувата среща между Доналд Тръмп и Владимир Путин отсега хвърля сянка. Дни преди събитието сенатската комисия по тайните служби потвърди, че Русия се е намесила в президенската предизборна борба през 2016 г. Целта е била кандидатката на демократите Хилъри Клинтън да бъде очернена и да се помогне на Доналд Тръмп да извоюва изборен успех. Доминираната от републиканците сенатска комисия се позовава на сериозна разузнавателна дейност от страна на тайните служби, добрали се до доказателства. Русия и лично Путин са се намесили в изборите в САЩ В доклада си от януари 2017 г. разузнавателната служба ЦРУ и американската федерална полиция ФБР са подчертали, че са “твърде сигурни” - руският президент е облагодетелствал Тръмп. От своя страна Агенцията за национална сигурност, която в цял свят наблюдава, разшифрова и анализира комуникации по електронен път, е посочила, че е “до голяма степен сигурна”. Ричард Бър, сенатор републиканец от Северна Каролина и председател на сенатската комисия по тайните служби, във вторник каза, че през послединте 16 месеци комисията е проверявала източниците и анализите на тайните служби, довели до техните заключения. Той не виждал причина да поставя под въпрос доклада на американските служби. Цитиран от в. “Гардиън” неговият заместник в комисията, сенатор Марк Уорнър от Вирджиния, добави: Тръмп узна за доклада на борда на самолета “Еър форс уан” по време на  полет за Западна Вирджиния. Негов говорител заяви за Ройтерс: Все пак Тръмп винаги е подчертавал, че руският президент е оборвал подобна теза. Същевременно Тръмп даваше да се разбере, че се доверява на Путин, тайните му служби обаче били подозрителни. Сега сенатската комисия даде подкрепата си за американските тайни служби и така още повече изолира Тръмп по руската дискусия. В момента спецразследващият (руската намеса в изборите – б. р.) и бивш шеф на ФБР Робърт Мълър неотклонно продължава да разследва вероятни договорки между Русия и хора от предизборния екип на Тръмп. Трима от тях вече признаха вина – излъгали са ФБР. Бившият мениджър на предизборната кампания на Тръмп Пол Мафорт вече е в затвора. Очаква го съдебен процес за финансови престъпления. Президентът на САЩ непрестанно окачествява разследването като “лов на вещици”. В негова подкрепа е група от дясното крило на Републиканската партия. Техният лидер е Девин Нунес от Калифорния, който е и председател на комисията по тайните служби в Камарата на представителите. Но в края на април т. г. и тази комисия установи, че Русия е водила информационна война, за да се намеси в изборите. Няма как на Тръмп да му се размине и да не засегне темата в Хелзинки. Преди няколко дни той обяви пред репортери, че по време на срещата с Путин на 16 юли ще го помоли да даде пояснение. Руският президент обаче едва ли ще се отклони от позицията на Кремъл, че Русия не се е месила във вота. Белият дом: Санкциите остават, докато Русия не върне Крим на Украйна Друга тема на срещата на върха ще е войната в Сирия. Руските ВВС отново предприемат масивни въздушни удари в района в и около Дараа, като целенасочено бомбардират хлебопекарни и болници. Как ще реагира президентът на САЩ, още не е ясно. Объркване има и по въпроса за Крим. Миналия уикенд съветникът на Тръмп по национална сигурност Джон Болтън даде да се разбере, че по този въпрос САЩ могат да прояват гъвкавост. И президентът не изключи признаването на Крим като руски, заявявайки: Междувременно обаче го коригира говорителката на Белия дом Сара Сандърс: Дали срещата на върха в Хелзинки ще доведе до конкретни резултати, този въпрос засега е отворен. Без съмнение обаче президентът на САЩ ще инсценира блестящо срещата си с Путин.  Най-вероятно като тази с Ким Чен Ун. Представеният на 12 юни в Сингапур успех междувременно е под въпрос. Наскоро американските тайни служби установиха, че Северна Корея не премахва ядрените си съоръжения, а ги доразвива, припомня  . Междувременно снощи президентът на САЩ Доналд Тръмп заяви, че „целият си живот е бил готов“ за среща с президента на Русия Владимир Путин, предава Фокус. Тръмп допълни, че планира да се договори с Русия. Белият дом: Санкциите остават, докато Русия не върне Крим на Украйна", "date": "2018.07.06", "title": "Руската намеса на изборите в САЩ - препъникамък на срещата в Хелзинки"}
{"url": "http://clubz.bg/70139-den_24_ot_protesta_na_bosiq_video_i_snimki", "text": "И днес Николай Колев-Босия и сподвижниците му излязоха на протест пред парламента. Босия обави гладна стачка преди 24 дни с мотива - оставка на министъра на транспорта Ивайло Московски заради корупция в системата.  Служители на Изпълнителната агенция \"Автомобилна администрация\" бяха уволнени вследствие на разкрития по темата, но после възстановени на работа, срещу което Босия протестира. Московски: Босия ми донесе сигнали от 2013-2014 г, тогава не съм бил министър Поддръжниците на Николай Колев-Босия се вързаха вчера с вериги и препречиха пътя на депутатите и микробусите, с които част от тях идват на работа в парламента. Стигна се до предупреждение от полицията, че може да се наложи използване на сила. До момента протестът протича без напрежение между гражданите и органите на реда.", "date": "2018.07.06", "title": "Ден 24 от протеста на Босия (ВИДЕО и СНИМКИ)"}
{"url": "http://clubz.bg/70125-kitaj_trygva_da_uhajva_es_sreshtu_trymp_ot_sofiq", "text": "София ще бъде в събота седмият поред домакин на среща между правителствените ръководители на Китай и на 16 централно- и източноевропейски страни ден след очакваното влизане в сила на американски мита върху китайския внос на стойност 34 милиарда долара. Наблюдатели очакват готвещият се за търговска война със САЩ Китай, който обяви реципрочни мита срещу американския внос, да започне от София офанзива на ухажване на ЕС като евентуален съюзник срещу едностранния курс на американския президент Доналд Тръмп. Изгледите й за успех обаче са съмнителни. САЩ и Китай пред търговска война с непредвидим край Ден по-рано Ройтерс цитира европейски дипломати, че лично китайският вицепремиер Лиу Хе и външният министър Уанг И са уговаряли висши европейски представители за търговски съюз срещу САЩ в замяна на неопределени ангажименти за отваряне на китайския пазар за европейците. ЕС обаче не вярва на мъглявите обещания на Пекин. Въпреки американските мита върху европейската стомана и алуминий и заплахите на Тръмп да наложи и 25-процентово мито върху европейските автомобили ЕС продължава да споделя американските оплаквания от затворените китайски пазари и валутни манипулации в международната търговия. Китай увещава ЕС за търговски съюз срещу САЩ Среща на върха между ЕС и Китай, насрочена за 16 и 17 юли в Пекин, се очаква да повлияе софийската среща, смята Годман. Това за него означава, че този път китайските ръководители най-вероятно ще се въздържат да използват  , който включва новите членки на ЕС и страните от процеса на присъединяване в Западните Балкани* като инструмент за внасяне на разкол в ЕС, използвайки вътрешните му противоречия и затруднения. На последните си две срещи на върха ЕС и Китай не успяха да излязат със съвместни декларации заради противоречия по ред въпроси от търговията и инвестициите до човешките права, външната политика и климата. Търговската война с главния досега икономически партньор, САЩ, обаче тласка Пекин да търси резервен изход в Европа – най-големия търговски блок в света с население от 507 милиона души. Според публикуван неотдавна анализ на ЕСВП 16-те централно- и източноевропейски партньори на Китай са изгубили голяма част от първоначалния ентусиазъм за инициативата „Един пояс, един път“, която носи в името си романтична препратка към някогашния „Път на коприната“.  Главната причина е, че източноевропейците очакват инвестиции, докато Китай им предлага заеми с лихви, по-високи от пазарните в Европа с условия за ползване на китайски услуги и закупуване на китайско оборудване, така че крайният получател на парите пак се оказват китайски държавни компании. Обикновено те не искат да се съобразяват с правилата на единния европейски пазар, не могат да печелят търгове там, поради което от началото си през 2012 г. инициативата е претворена в твърде малко конкретни дела – главно в страни от Западните Балкани, които още не са в ЕС. И те обаче са забуксували по икономически и геополитически причини. Така например Сърбия, току-що излязла от програма на МВФ, натрупа нов дълг от 3,2 милиарда щатски долара към Китай за строеж на скоростна жп линия до Унгария, като широко рекламираната лихва от 2,5 процента по заема се оказа всъщност 4,6 на сто. Тя може да бъде намалена до 3 процента, ако половината от оборудването за проекта е китайско и до 2,5 на сто, ако Сърбия закупи по-скъпи китайски влакове. Черна гора натрупа дълг от 830 милиона щатски долара, който се равнява на 21 процента от нейния БВП, за да строи планинска магистрала.  Придобиването на най-голямото гръцко пристанище Пирея от китайска компания преди осем години увеличи оборота и подобри управлението му, но не го превърна във врата на Китай към европейския пазар, защото Македония се отказа да строи своята отсечка от жп магистралата от Гърция през Сърбия до Унгария заради скандал за корупция. Конфликтът в Украйна и Донбас осуети идеите за транспортен коридор през Черно море и Балканите към Централна Европа. Въпреки това новите държави членки на ЕС продължават да се чувстват подценени на фона на значителни китайски инвестиции на двустранна основа в страни като Франция, Германия, Италия, Обединеното кралство, Испания, Португалия, докато ЕС вече се готви да въведе предварително наблюдение над инвестиционни проекти на трети страни, засягащи стратегически сектори, свързани със сигурността. Други причини Централна и Източна Европа да гледат към Китай са отливът на инвестиции в последното десетилетие на финансово-икономически кризи и перспективата безвъзмездното кохезионно финансиране от ЕС да намалее след 2020 г. заради излизането на голям нетен платец като Великобритания от съюза. Очаква се то да отвори недостиг между 10 и 15 милиарда евро, или 10% от приходите му годишно. Повтарящият се проблем обаче е, че Китай предпочита да кредитира и да придобива, вместо да инвестира в нови проекти и да се договаря двустранно, за да заобикаля общите европейски правила.  Политическа пречка е, че в миналото Пекин се е опитвал да предложи на европейските членки във формата „16+1“ съвместни документи по въпроси, които би трябвало да се разглеждат на ниво ЕС, защото са от неговата изключителна компетентност - като например електронната търговия или услугите. Овен това Брюксел и държави като Германия и Франция гледат с подозрение на формата, защото той пречи на „единния глас на Европа“ на международната сцена - заобикаля въпроси като демокрацията, човешките права и някои международни кризи, които ЕС не пропуска да повдигне в ежегодните срещи на върха с Китай. -------------------------------------------------------------------- Китай увещава ЕС за търговски съюз срещу САЩ", "date": "2018.07.06", "title": "Китай тръгва да ухажва ЕС срещу Тръмп от София"}
{"url": "http://clubz.bg/70128-mond_avstriq_ne_iska_molbi_za_ubejishte_na_evropejska_teritoriq", "text": "Австрия, критикува миграционната политика на ЕС и пледира за система, при която нито една молба за предоставяне на убежище няма да бъде депозирана на европейска територия, пише в. \"Монд\". Изданието се е запознало с документ на австрийските власти, който бил представен на вниманието на национални експерти от 28-те страни членки на ЕС по време на неформална среща във Виена на 2 и 3 юли, пише вестникът. Изданието допълва, че това е бил от онзи тип документи, за които не се очаква да станат обществено достояние. В него се отбелязва, че мигрантите са основно млади мъже и  Този път Борисов срещу Меркел. Твърдо отказваме мигранти  По примера на Вишеградската група (Унгария, Чехия, Полша, Словакия) Австрия защитава идеята за \"една Европа със затворени граници и пълно изнасяне извън границите на ЕС на правото на убежище\", отбелязва в. \"Монд\". В документа още в началото се казва, че \"  през 2015 г. по време на пика на миграционната криза. После документът акцентира върху предполагаемата неспособност на 28-те да възпрат мигрантските потоци и да обезопасят общата външна граница, допълва вестникът. Изданието припомня, че от 1 юли Австрия е ротационен председател на ЕС. Вестникът пише още, че от края на миналата година Австрия е управлявана от коалиция, съставена от десницата и крайната десница. Долната камара на австрийския парламент прие вчера поправки в закона за правното положение на чуждите граждани, които ще позволят на властите да проверяват съдържанието на мобилните устройства на мигрантите, да вкарват в ареста нелегалните, които игнорират забраната за пребиваване в Австрия, както и да взимат по 840 евро от бежанците, предаде ТАСС, цитирайки агенция АПА. Каква е сделката на Европа за мигрантите За затягането на закона единодушно гласуваха депутатите от управляващата коалиция на консервативната Народна партия и крайнодясната Партия на свободата.  Новите поправки в закона за правното положение на чуждите граждани бяха разработени по инициатива на вътрешното министерство. През юни те бяха съгласувани с парламентарната комисия по външните работи. Сега австрийското МВР ще разполага с пълномощия да задържа нелегални мигранти и да ги арестува за срок до шест седмици на основание на липсата у пристигащите мигранти на документи, разрешаващи пребиваване в Австрия.  Освен това правоохранителните органи трябва да получат достъп до мобилните телефони на мигрантите за сверяване на данни и за проверка на маршрута, по който са пристигнали в Европейския съюз, за да може безпрепятствено да бъдат отпращани нарушителите на Дъблинското споразумение. От бежанците ще бъдат изисквани или пък ще се удържа едновременно с изплащането й социалната помощ от 840 евро като такса за предоставянето на убежище, пише БТА. Каква е сделката на Европа за мигрантите", "date": "2018.07.06", "title": "\"Монд\": Австрия не иска молби за убежище на европейска територия"}
{"url": "http://clubz.bg/70130-zaev_referendumyt_za_imeto_shte_e_v_kraq_na_septemvri", "text": "Референдумът в Република Македония за преименуването на страната на Република Северна Македония вероятно ще се състои в края на септември, съобщи премиерът Зоран Заев, цитиран от Франс прес. В интервю за гръцката държавна телевизия ЕРТ Заев предположи, че допитването ще бъде произведено между 23 септември и 7 октомври. Резултатът от референдума обаче е несигурен, тъй като се очаква националистическата опозиция в Македония, която е враждебна към какъвто и да било компромис с Гърция, да призове да се гласува с \"не\", отбелязва Франс прес. Новото име на Македония заличава и последната следа от Югославия Вчера македонският парламент ратифицира за втори път споразумението, подписано в средата на миналия месец. На 26 юни президентът Георге Иванов отказа да подпише ратифицирания договор. По конституция той не може да наложи за втори път вето на споразумението. \n\tС това обаче процесът на ратифицирането съвсем няма да е приключил. При положителен резултат на референдума, промяната на името на Република Македония ще трябва да бъде закрепена с конституционна поправка, за която вече ще е необходимо мнозинство от две трети, с каквото премиерът не разполага. И при двете ратифицирания, споразумението бе утвърдено с 69 гласа \"за\" от 120-членния македонски парламент. Република Македония се надява договорът да й осигури бързо започване на преговори за присъединяване към Европейския съюз и покана за членство в НАТО, отбелязва Франс прес. Гръцкият премиер Алексис Ципрас междувременно предупреди македонското правителство, че ако не успее да прокара конституционната поправка за промяна на името на страната, то тогава пътят към ЕС и Алианса ще бъде блокиран. Вицепрезидентът на САЩ Майк Пенс е провел отделни телефонни разговори с Ципрас и Заев, в които им е предложил американска помощ за реализиране на договора, предаде ТАСС, като се позова на комюнике на Белия дом. Пенс поздравил гръцкия и македонския премиер за \"историческото споразумение\". Той за пореден път изразил подкрепата на САЩ за присъединяването на Република Македония към ЕС и НАТО.", "date": "2018.07.06", "title": "Заев: Референдумът за името ще е в края на септември"}
