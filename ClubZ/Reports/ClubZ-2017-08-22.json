{"url": "http://clubz.bg/57491-razglejdat_podozritelen_tenis_mach_zaradi_zalozi", "text": "Антикорупционното звено на световния тенис (TIU) потвърди, че разглежда играния в неделя двубой между Александър Долгополов (Украйна) - Тиаго Монтейро (Бразилия) от първия кръг на турнира в Уинстън-Салем (САЩ), след като се появиха подозрения заради залагания около мача, пише tennis24. Говорител на TIU заяви, че се извършва преглед на мача и подчерта, че все още не става дума за официално разследване. Проблемът е, че са направени твърде много (като брой и стойност) залози за победа на Монтейро. Бразилецът победи Долгополов с 6:3, 6:3. Монтейро е №114 в света и срази украинеца само за 55 минути, въпреки че Долгополов с 51 позиции по-високо в ранглистата. Долголопов не успя да стигне дори до точка за пробив. Би Би Си алармира за \"черно тото\" в тениса За \"черно тото\" в тениса се говори постоянно. Доста публикации заради съмнителни мачове имаше и през миналата година. До конкретни разкрития и наказания така и не се стигна.", "date": "2017.08.22", "title": "Разглеждат подозрителен тенис мач заради залози"}
{"url": "http://clubz.bg/57468-pasportniqt_teror_ne_po_georgi_markov", "text": " се нарича един от най-забележителните задочни репортажи за България на Георги Марков. В него убитият в Лондон писател великолепно описва как режимът от онова време не позволява на българските граждани да пътуват свободно зад граница. Днес обаче времената са други. Режимът е в историята, пътуванията не са проблем - стига човек да има пари. Вадене на паспорт в чужбина? Драма! Но освен финансови средства трябва да притежавате лична карта и паспорт. Без паспорт не можете да стъпите в много страни, сред които са близките Сърбия, Албания, Косово, Босна, Турция. Паспортите имат петгодишна валидност, а картите важат десетилетие. Което означава, че идва един момент, в който трябва да ги подмените. Подаването на молбите би трябвало да минава бързо. Казват, че някъде е така. Но не и в община \"Слатина\", където се издават документи за самоличност за територията в обхвата на Първо РПУ-София. Там паспортният терор вилнее и днес. Сутрин ви посреща огромна опашка. Някои хора са се наредили още в 7 часа. Около 9,30 часа вече октавите на разговорите стават по-високи. Изнервени чиновнички зоват да се спазва редът, като се прочетат указанията. Да, ама те са в дъното на коридора, докъдето човек може да си пробие път в най-добрия случай за няколко минути. И така: Разбира се, виновни са желаещите да си сменят документите. Това става ясно от реплика, изтървана от изнервена чиновничка след поредното недоволство на чакащите. Някой от \"виновните\" все пак си позволява да отговори, че му изтича срокът на документа и е дошъл по тази причина. Следва гневна контра: В това време слушате колко бързо вървели работите в Четвърто или Седмо РПУ. И не вярвате на ушите си. Проклинате се, че живеете в центъра на София или в източните й части. Най-после снимката ви е направена, заявлението е подадено. От пристигането ви са минали 2 часа и половина. Напускате задушната малка сграда с щастливата мисъл, че след месец, като дойдете да си получите документите (такъв е срокът при обикновена услуга), ще чакате само на една, а не на три опашки. Хич не е малко. Поне за няколко години срещу вас няма да бъде упражняван паспортният терор.", "date": "2017.08.22", "title": "Паспортният терор (не по Георги Марков)"}
{"url": "http://clubz.bg/57476-jena_zagina_na_relsite_v_iliqnci_vlakovete_ot_zapadna_bylgariq_sa_spreni", "text": "Жена почина на място тази сутрин, след като бе блъсната от бързия влак Мездра - София в района на квартал \"Илиянци\", съобщи БНР. Инцидентът е станал около 6 ч. тази сутрин. В момента релсите са затворени заради работата на следствените органи. Поради това всички влакове от Северна България към София и обратно са спрени и изчакват. Не е ясно кога ще приключи огледът на мястото на инцидента и кога ще бъдат пуснати линиите отново.", "date": "2017.08.22", "title": "Жена загина на релсите в \"Илиянци\", влаковете от Западна България са спрени"}
{"url": "http://clubz.bg/57469-krizata_s_bejancite_nosi_potencial_da_razpadne_evropa", "text": "\"Шпигел онлайн\" публикува интервю с българския политолог Иван Кръстев. Един от поводите е излязлата и на немски нова негова книга. Предлагаме ви откъси от интервюто. Аз гледам последствията от тези две различни събития. А последствията си приличат: в резултат от 11 септември в САЩ се провали дотогавашното американско тълкуване на глобализацията. До онзи момент там гледаха на глобализацията като на американизация; под формата на разпространяване на английския език и на американската масова култура. Сега тази духовна нагласа е подложена на цялостно преосмисляне. (…) Кризата с бежанците носи най-малкото потенциала да разпадне Европа. Тя изважда на бял свят различия, на които дълго време не се обръщаше внимание – а това, ако щете, е благоприятен страничен ефект. След избирането на Тръмп американската общественост изведнъж осъзна, че населението живее в две напълно различни Америки – провинциално-реакционната и космополитско-либералната; по същия начин сега Европа осъзнава своята поляризация. Половината страни от ЕС още от самото начало се обявиха против приемането на бежанци. Тук аз виждам един разлом най-вече между Изтока и Запада, който обаче отчасти прилича и на американския конфликт между силите на реакцията и силите на либерализма. (…) Има редица исторически причини за отхвърлянето на бежанците от централно- и източноевропейските страни. Тези причини са валидни не само при лидери популисти като Виктор Орбан или Ярослав Качински, но са и дълбоко вкоренени у населението и могат да се открият във всички партии. Много от тези страни днес са етнически изключително хомогенни. Мултикултурализмът често се възприема като крачка назад към едни недобри времена. Преди Втората световна война в Полша например една трета от гражданите са германци, евреи или украинци, докато днес малцинствата в страната съставляват едва 2 процента от населението на страната. Подобно е положението в Унгария и в Чехия. Роля играе и натрупаният опит със собствените малцинства – синти и рома например са силно криминализирани. И разпространеното твърдение гласи: а как пък ще интегрираме сирийците, чиято култура е още по-различна? Към това се прибавят и предразсъдъците към исляма, разпространени в някои региони, където все още се дълбоко вкоренени спомените от времето на Османската империя. Да, например различаващите се поуки, извлечени от Втората световна война. Западноевропейският антинационализъм например на германското поколение от 1968 година беше реакция на ксенофобията на нацистите. А антикосмополитските нагласи в редица средно- и източноевропейски страни могат отчасти да се обяснят със съпротивата срещу интернационализма, който принудително налагаха комунистите. Към всичко това се добавят и надигналите се след 1989 година едва ли не морални страхове от собствената смъртност. Става дума не за икономически страхове, а за въпроса: какви ли ще бъдем след 100 години, кой ли все още ще говори нашия език? След края на комунизма 2,5 милиона души напуснаха Полша, Румъния се стопи дори с 3,5 милиона. Разбира се. През нашия век миграцията е новата революция, която се ръководи не от някаква идеология, а от Google Maps: ако искаш да промениш живота, няма нужда да сменяш правителството, много по-умно е да смениш страната, където живееш. (…) Мнозина очакват, че тъкмо източноевропейците ще демонстрират солидарност с мигрантите, понеже сами имат сходен исторически опит. (…) Ако се абстрахираме от моралната присъда, тази позиция е разбираема. Навремето в много държави от Централна и Източна Европа доверието в европейските институции беше по-високо, отколкото доверието в собствените им правителства. Бежанската криза преобърна тази тенденция. Орбан и компания излъчват следното съобщение: ние може и да сме по-корумпирани от технократите в Брюксел, но оставаме при вас, и то в най-прекия географски смисъл на думата; ние обявяваме, че сме солидарни с вашата идентичност, а не с идентичността на новопристигащите... Орбан успя виртуозно да инструментализира политиката си към бежанците, за да затвърди собствената си власт. И не е чудно, че сега, след като херметично затвори Унгария срещу притока на бежанци, той започна да разпространява конспиративни теории с антисемитски привкус – примерно срещу милиардера Джордж Сорос. Защото ще трябва да се легитимира по нов начин. След 1989 година Западът тръгна да се държи като терапевт, който разговаря с пациент. Тогава се смяташе, че след като са преодолени идеологическите конфликти, сега глобализмът ще ускори отмирането на държавата и на национализма. Защото нали европейският проект се корени в универсалната идея за човешкия прогрес: в едно демократично общество човечеството непрекъснато се развива. Но бежанската криза постави това под въпрос, показвайки, че историята функционира доста по-противоречиво: хора, които се чувстват като мнозинство – при това из цяла Европа, внезапно се уплашиха от някакъв заговор на космполитските елити и на мигрантите. Към края на интервюто Иван Кръстев отговаря на трудния въпрос как може да изглежда една европейска политика към бежанците, която е алтернативна на сегашната. Политологът смята, че на първо време трябва да се насочат повече пари към Южна Европа и да се търси с една африканска страна сделка, подобна на тази, която Меркел сключи с Турция. И обръща внимание на нещо много важно:", "date": "2017.08.22", "title": "Кризата с бежанците носи потенциал да разпадне Европа"}
{"url": "http://clubz.bg/57471-djordj_frijdman_turciq_stava_hegemon_v_regiona", "text": "Джордж Фрийдман редовно напомня без намек за ирония и със студена увереност: в сферата на геополитиката и прогнозирането трябва да можеш да поставиш всичко в ясни времеви граници. Няколко месеца преди излизането на неговата книга „Следващите 100 години: прогнозите за XXI век“ през декември 2009 г. банката \"Лемън брадърс\" обяви фалит, слагайки началото на криза, която разтърси основите на цялата световна финансова система. Т.е. априори това беше напълно неподходящ момент за работа по защитата на идеята, че САЩ ще съхранят доминиращото си положение през XXI век благодарение на икономическата и военната си мощ. Месеци след тази публикация американската икономика все още се държеше, а книгата на основателя на \"Стратфор\" се оказа на пето място в списъка с бестселъри на „Ню Йорк таймс“. САЩ преживяха най-тежката финансова криза, която прерасна в рецесия, но съвсем не достигна до същото ниво като по време на великата рецесия през 30-те години. Освен това според политолога тази рецесия съвсем не стана по-лоша с края на Втората световна война. В най-добрия случай тя отново показа, че Америка е центърът на тежестта в световната система: ако тя преживява криза, под заплаха се оказва целият свят. При това кризата се развихри къде по-свирепо извън САЩ, отколкото на тяхна територия. От всичко това Фридман прави следния извод: мирът може да се оправи само след като Америка се изправи на крака. Той отбелязва и други променливи: скорошната катастрофална намеса в Ирак оказа по-малко въздействие, отколкото можеше да си представим. САЩ изпратиха там около 200 000 души и загубиха по-малко от 5000, което съставлява 5-6% от загубите във Виетнам и само 1% от загубите по време на Втората световна война. Още един аргумент в негова полза се заключава в запазването на структурна геополитическа черта на САЩ: те все още държат под контрол морето. Този контрол е основа не само на сигурността на Америка, но и е нейна способност да влияе на международната система. В допълнение към вторичната симптоматика на финансовата криза Джордж Фрийдман подчертава нейното въздействие върху възприемането на геополитиката: по неговите думи той демонстрира, че при почти при всички събития вече е имало прецеденти и че възможностите за повторно раздаване на картите на практика не съществуват. Така че геополитиката от негова гледна точка се заключава в това, да си спомним за подобни типове поведение и да разберем защо те се повтарят. Неговите прогнози в книгата „Следващите 100 години: прогнози за XXI век“ се оказаха достатъчно смели. Те се базират на ясно определения от автора хоризонт: един век. Този хоризонт му позволява да избегне отговорност за своите пророчества. Политологът заявява, че развиващите се държави начело с Русия и Китай ги очаква скорошен упадък. Освен това той предрича към 2050 г. трета световна война между два блока.  ще бъде сформиран от САЩ, Полша (тя ще стане лидер на Централна Европа), Великобритания, Индия и Китай.  ще бъде под формата на алианс между Турция и Япония. Начало на конфликта ще даде координирана атака на турци и японци. Те ще се стремят не към окупация или унищожаване на САЩ, а към споразумение, което би им гарантирало сфери на влияние: северозападния тихоокеански регион за Япония и Близкия изток за Турция. Папата: Третата световна война вече почна В по-далечна перспектива (някъде около 2080 г.) Джордж Фрийдман си представя конфликт между САЩ и Мексико. Макар сега САЩ да затварят границите за мексикански мигранти, след 20 г. тази динамика може да се измени поради демографски причини: в стремеж да компенсират застаряващата работна сила САЩ могат да въведат облекчен режим за издаване на работни визи и дори финансови стимули за всички, които ще бъдат готови да работят при тях (на първо място за мексиканците, с които те имат дълга съвместна граница). Към 2080 г. тази страна ще стане мощна икономически страна с голяма диаспора в САЩ. Тя може да се превърне в заплаха за националните интереси на Америка. Което ще доведе със себе си конфронтация между двете страни. В момента на излизането на книгата се получиха редица положителни отзиви. В. „Вашингтон пост“ сметна, че прогнозите за запазване на доминиращата свръхдържавност на САЩ през XXI в. са оправдани, макар че останалата аргументация се стори по-съмнителна на вестника. Тръмп: Връщане на Крим на Украйна може да предизвика Трета световна война На свой ред „Ню Йорк таймс“ също се съгласи, че САЩ ще останат държавата, чиито сили само ще нарастват. „Сан Франсиско кроникъл“ зае много по-твърда позиция и излезе с критики към „американоцентризма“ на книгата, сравнявайки нейната теория с логиката на „изплашен и страдащ от безсъние човек, който не може да се отърве от „Епохата на империите“, защото отчаяно иска да победи, докато не е изгряло слънцето“. Във Франция книгата беше преведена през 2011 г. от неголямото издателство Zdl editions. Джордж Фрийдман смята, че неговият подход се основава на здравия разум: Казано по друг начин необходимо, е внимателно да се следи каква може да бъде следващата промяна. Той припомня, че през 1900 г. европейските държави доминираха в света, а през 1920 г., след Първата световна война, бяха в руини. Що се отнася до краткосрочните прогнози (за 10-те години), Джордж Фрийдман е недоволен само от това, че е пресметнал, че упадъкът на Русия и Китай ще започне по-късно. Стоящият пред Китай проблем е в пренасянето на богатствата от крайбрежните региони във вътрешността на страната. А това е непосилна задача. Някога демонстриращата небивало високи показатели на растеж китайска икономика се забавя до обичайното ниво, както в миналото японската. Само в страната има един милиард бедни. Според политолога на Китай му пречи неговата география: той напомня остров, който е ограден не от вода, а от диви племена. Те го изолират от останалия свят и ограничават хегемонията му в Югоизточна Азия. Русия пък живее основно за сметка на износа на въглеводороди. След като цените им паднаха и продължават да падат, руската държава я очаква само спад. Така или иначе, но Фрийдман си признава за сериозна грешка: той не успя да предвиди изостряне на близкоизточните конфликти. В същото време той все още не вижда особено сериозна заплаха от страна на исляма както за Запада, така и за арабските страни: Най-смелата и подробна прогноза се отнася до третата световна война. По този въпрос Фридман страстно отстоява своята гледна точка: На него му възразяват, че нов световен конфликт на практика е немислим заради съвременните оръжия. Той отговаря: Ердоган искал атомна бомба „Нарекох Япония и Турция набиращи сили страни. Япония отново ще стане регионална държава, чиито въздушни и военноморски сили ще изискват укрепване. Това ще означава сблъсък с американската държава, която се стреми да доминира над океаните. Правейки анализа на XXI век, политологът отбелязва колко лесно е било да допусне, че обединилите се през 30-те години Германия и Италия, а също и тръгналата по пътя на индустриализацията Япония ще поискат да променят международната система. Същото се отнася и до доминиращото положение на САЩ и СССР през втората половина на века. Тръмп: Връщане на Крим на Украйна може да предизвика Трета световна война Ердоган искал атомна бомба", "date": "2017.08.22", "title": "Джордж Фрийдман: Турция става хегемон в региона"}
{"url": "http://clubz.bg/57479-zashto_rusnacite_trqbva_da_hodqt_v_sasht", "text": "САЩ изключително затрудниха получаването на туристически визи за граждани на Русия. Затварят се консулства във Владивосток, Екатеринбург, Питер  . Тази награда не ни е от американците. Както знаете, Путин нареди да се съкрати числеността на сътрудниците в дипломатическите мисии на САЩ. И хоп, те съкратиха онези, които издаваха визи. Сега много наши съотечественици, желаещи да пътуват до САЩ, не могат да го направят, тъй като получаването на виза става много сложно и скъпо. В социалните мрежи се натъкнах на така наречените патриоти. Тези хора с гордост оповестяват, че не са били в Америка, нямало какво да правят там и за нищо на света не биха отишли. САЩ спират визите за руснаци Тази радост ме огорчава. Как можеш да се радваш, че не си бил някъде? Как можеш да се гордееш с това, че няма да разбереш нещо, да го видиш с очите си, да го почувстваш? Това е като да се гордееш, че не си прочел някоя книга или не си гледал даден филм. При това не призовавам никого да обича Америка. За мнозина биха били чужди техният начин на живот, културата им и това е нормално. Примерно аз изобщо не харесвам севернокорейския режим, но много ми се иска да посетя КНДР, за да видя всичко с очите си. И никога не съм изпитвал гордост или радост, че не съм бил там. Мнозина възприемат САЩ посредством новините и пропагандата на държавните канали. Но САЩ не са само политиката, с която се сблъсквате по телевизора. Това е огромна и многолика страна. Неслучайно САЩ са водещата икономика в света. Това е и Силициевата долина, където от цял свят се стичат най-добрите мозъци. Това е мястото, откъдето от десетилетия светът се сдобива с върхови технологии. Всеки ден се натъквате на  изобретения, които виждат бял свят благодарение на хората, работещи по Западното крайбрежие на САЩ. Няма ли да ви е интересно да видите как всичко това функционира? Как се създават условия, как се ражда бъдещето, което днес променя света? САЩ – това е удивителна и изключително разнообразна природа. Тя не е по-хубава от нашата, но пък е далеч по-достъпна, а и по това можем да се поучим от американците – системата на националните паркове, къмпинги, навигация, обозначени маршрути и т. н. Крайно важна тема, която у нас все още не е засегната. Не говоря за градската среда и как американците започнаха да се отказват от автомобила. Как градове, строени първоначално за удобствата на автомобилистите, постепенно разбират, че без нормален обществен транспорт са заникъде. Как Детройт, който навремето беше тъпкан с автомобили, започна да се възражда чрез прокарване на трамвайни линии. Как в Ню Йорк започнаха да затварят улици. Та можеш ли да се откажеш от разходка из Сентръл парк? Или да не посетиш деловия център в Манхатън, най-големия в света? Разбираемо е, че не всеки има възможност да пътува до САЩ, скъпо е. Допускам, че сте се поддали на яростна пропаганда, и Америка за вас се е превърнала в ненавистна държава, но, както се казва, “хайде да спорим за вкуса на стридите с онези, които са ги яли”. Това се отнася не само до САЩ, а за пътешествия в различни страни. Непременно трябва да се видят Китай, Япония, Европа. Трябва да се поучиш от чуждия положителен опит, за да го внедриш у нас. Аз по законодателен път бих задължил кметове на руски градове и губернатори веднъж на тримесечие да посещават нова държава, а после да пишат какво ново са научили, какви положителни неща са видели, които могат да се внедрят у нас. Дори не съм против подобни пътувания да са за сметка на бюджета. Не върви да се гордееш с ограниченията си. По-добре е да получите американска виза и да влагате пари в собственото си развитие.", "date": "2017.08.22", "title": "Защо руснаците трябва да ходят в САЩ"}
{"url": "http://clubz.bg/57474-zapochna_sybarqne_na_143_nezakonni_romski_postrojki_v_zaharna_fabrika", "text": "Тази сутрин в столичния квартал \"Захарна фабрика\" започна събарянето на общо 143 незаконни постройки и 6 къщи на местната ромска общност, съобщи Нова телевизия.  Общината струпа тежка техника още по тъмно в квартала, като работата започна около 8 часа. Акцията е планирана - постройките са опасни и в тях има лоши условия за живот. Регистрирани по тези адреси са 503 души. Едно семейство е подало документи още преди 2 години и сега ще получи общински дом. За другите се търсят варианти - на първо време ще бъдат настанени в социални домове в столицата. Той благодари на служителите на полицията, които охраняват района в случай на нарастване на напрежението. Такова обаче няма - хората са спокойни. Заповедта за събаряне на постройките е издадена още през миналата година, каза още районният кмет. Местните власти отдавна са разговаряли с хората по въпроса и това е част от причината за липса на напрежение. Събарянето ще стане поетапно.", "date": "2017.08.22", "title": "Започна събаряне на 143 незаконни ромски постройки в \"Захарна фабрика\""}
{"url": "http://clubz.bg/57478-ubitata_11_godishna_imala_3000_priqteli_vyv_fejsbuk", "text": "Убийството на 11-годишната Никол в бургаския жк „Меден рудник“ е предумишлено. Лекарите са казали, съдейки по дълбочината на прорезната рана, че ударът на убиеца е имал сила и целенасоченост, за да извърши престъплението. Това каза пред Нова тв тази сутрин зам.-шефката на бургаската апелативна прокуратура Йовита Григорова. 15-годишен уби момиченце на 11 г. в Бургас 15-годишният убиец не е с криминално минало. \"Флагман\" пък пише, че заподозреният за жестокото убийство не живеел в блока, където се разиграла трагедията. Тялото на момичето е открито случайно в неделя около 17:30 ч. в асансьора на блок 108. На страшната гледка е попаднало дете, чиято майка сигнализирала на тел. 112. Никой от входа и от блока не познава 11-годишното момиче. Не са чули виковете й за помощ. Разследващите смятат, че това е вероятно първата среща на Никол и убиеца й. Тя апелира родителите да са по-внимателни и да следят комуникацията на децата си. На въпрос - каква присъда може да получи 15-годишният Иван, тя отговори, че законът предвижда от 3 до 10 години затвор за подобно убийство от непълнолетен.", "date": "2017.08.22", "title": "Убитата 11-годишна имала 3000 приятели във фейсбук"}
{"url": "http://clubz.bg/57477-naplashen_filosof_v_2_zvezden_hotel", "text": "Почетният председател на ДПС Ахмед Доган е силно притеснен и иска ние да знаем това. Изпрати някакви неразбираеми за широката публика послания – към някакви „ченгета“, към негово „дете“, към главния прокурор, към Делян Пеевски. Само за последните 10 дни Доган се обади четири пъти – два пъти директно, два пъти чрез свои говорители, представяни в медиите като „близки до Доган/ДПС“. Предупрежденията, които той отправи, са, че никой не можел да го уплаши, че „бройлерите“ щели да бъдат „на яхния“ до есента, че някой бил „надробил нещо по-голямо“, но пък Доган бил „голяма хапка“, че ставало дума „за много пари“. Всички тези реплики напомнят на мафиотски филм. Намеците вероятно са разбрани от когото трябва, но отстрани звучат абсурдно. Защото малцина бяха прочели анонимните информации в едно-две интернет издания, че „готвят арест за Доган“. Цяла България обаче чу, че „няма с какво да го плашите този човек – той е бил в килия на смъртник, той не се плаши от тези неща, просто да го знаете“. Малцина бяха забелязали звучащите силно конспиративно заглавия как „Пеевски се изправя срещу Доган“, но основателят на ДПС сам реши да ги потвърди пред огромна публика с думите, че е „твърде голяма хапка за Пеевски“. Още един детайл засилва усещането, че Ахмед Доган наистина е в отслабена позиция – медийната подкрепа, която получава днес, е несравнимо по-малка, отколкото при предишни случаи на излизане от тишината. Когато гонеше Лютви Местан от ДПС, Доган бе хвален от сутрин до вечер от цялата медийно-ченгеджийска кохорта, която го обявяваше за „новия Левски“. Днес не е така. А когато става дума за медии, не е трудно отново да се сетиш за името на Пеевски. Медийната защита на Доган се ограничава засега до телевизионни участия на представяните като „близкия до ДПС“ журналист Илхан Андай и „стария приятел на Доган“ Димитър Тадаръков. Той дори не почака да бъде попитан и директно издекламира това, за което бе изпратен – пръв спомена версията за предстоящ арест и заключи: „няма с какво да го плашите този човек\". Андай пък предупреди, че „който създаде напрежението, ще си го понесе в рамките на месец-месец и половина“. Какво е обаче това напрежение, което толкова притеснява Доган? И двамата „говорители“ охотно коментираха основния „заподозрян“ - Делян Пеевски. Тадаръков припомни, че обявилите се срещу Доган негови бивши приближени Гюнер Тахир, Осман Октай, Касим Дал и Лютви Местан „ги няма вече“ - „Пет деца не успяха да го изядат и шестото няма да може“. ( ). Освен хранителната терминология за „голямата хапка“ Андай подаде и ръка: Така самият почетен председател на ДПС отговори на въпроса от кого се чувства напрегнат. А това напрежение върви заедно със съответните пипала на Доган и Пеевски сред политическите партии, изпълнителна и законодателна власт, съдебна система, специални служби, медии. Сега остава да научим какво стои в основата на това напрежение. Научихме, че „този философ“ не живеел в сарай, а „почива в един хотел с две звезди, какъвто е сараят му в Бояна“. Т.нар. морски сарай също бил двузвезден. И за другия участник в конфликта е известно, че живее в хотел и че около него има момчета с пистолети. Какво може да породи напрежение между такъв тип хора? Малко вероятно е да имат непреодолими идеологически спорове. Огласяването на напрежението идва в контекст, който говори за друго. Делото „КТБ“ вече е в съда. Основният обвиняем Цветан Василев пък задвижи процедура по закона „Магнитски“ и очаква разследване в САЩ. Борбата за овладяването на военния завод „Дунарит“ - също част от наследството от КТБ – е във финална фаза, а Пеевски сам реши да разпространи открито писмо, с което отрече всякакви връзки с оръжейния бизнес. (Преди години отричаше да се занимава с медии.) ДАНС и прокуратурата елиминираха предложения лично от Доган член на Бюрото за контрол на специалните разузнавателни средства, което пък сигнализира за масови нарушения на ДАНС в тази сфера. Предстои създаване на нова мегаструктура „Антикорупция“, която да обедини части от много институции, а това вече изглежда създава напрежение между различните крила на специалните служби. Проектът „Цанков камък“ отново замина в прокуратурата, а полученият от Доган хонорар от 1,5 млн. лв. пак е на дневен ред. Така конкретният повод, по който (вероятно) Доган и Пеевски са разменили остри реплики, остава неизвестен. Но бойното поле е видно – ченгета, власт, срамните им тайни, плячката от КТБ. Нищо ново. Предстои битка, която едва ли ще се води по правилата на правовата държава.", "date": "2017.08.22", "title": "Наплашен философ в 2-звезден хотел"}
{"url": "http://clubz.bg/57475-obrat_trymp_prashta_dopylnitelni_vojski_v_afganistan", "text": "Доналд Тръмп намекна, че ще изпрати още войски в Афганистан и обеща борба до победа, предаде Ройтерс. Така президентът на САЩ направи завой на 180 градуса от предизборните си обещания. В първото си телевизионно обръщение към нацията като държавен глава той обясни новата стратегия за Афганистан, където Америка води най-дългата си война. Тя започна през 2001 г. след терористичните атаки на 11 септември. Тръмп обеща засилени бойни действия срещу талибаните, които в последно време постигнаха успехи срещу подкрепяното от САЩ правителство в Кабул. Той посочи Пакистан като страна, подслоняваща бунтовниците. САЩ удариха Афганистан с \"майката на всички бомби\" (ОБНОВЕНА) По време на кампанията си той обеща постепенно изтегляне от Афганистан. Сега президентът призна, че е вървял срещу инстинктите си при одобряването на новия план, което поискали неговите военни съветници. Той критикуваше предшествениците си, че са определили срокове за изтеглянето от Ирак и Афганистан. Сега президентът отказа да назове срок на засилените американски военни операции в Афганистан. Тръмп се сблъсква със същите предизвикателства като предшествениците си Джордж Буш-младши и Барак Обама, отбелязва Ройтерс. Сред тях са разбунтувалите се талибани, и слабото и разделено правителство в Кабул. Тръмп полага основите за по-голямо американско участие без ясен край или гаранции за успех. САЩ ще удрят \"Даеш\" и в Афганистан Официални представители казаха, че президентът е подписал плана на шефа на Пентагона Джеймс Матис за изпращане на допълнителни 4000 военнослужещи към вече разположените в Афганистан 8400. Матис заяви, че е наредил на шефа на Комитета на началник-щабовете да реализира стратегията и че тя ще се консултира със съюзниците на САЩ и НАТО. Някои от съюзниците също са се ангажирали да увеличат броя на военнослужещите си. Тръмп предупреди, че американската подкрепа \"не е празен чек\" и настоя, че няма да се ангажира с \"изграждане на държава\" - скъпоструваща според него практика, за която той обвинява предшествениците си. В речта си Тръмп настоя, че другите - афганистанското правителство, Пакистан, Индия и съюзниците от НАТО - трябва да засилят собствените си ангажименти, за да бъде разрешен 16-годишният конфликт. Най-острите нападки на президента бяха срещу Пакистан: Тръмп: Пакистан е фантастична държава, премиерът е прекрасен Висши представители на САЩ предупредиха, че Тръмп може да намали помощта на Вашингтон за Исламабад в сферата на сигурността, докато тази ядрена държава не започне да оказва по-голямо сътрудничество в недопускането на терористи да се крият на нейна територия. Военен говорител в Пакистан заяви по-късно, че страната е предприела действия срещу всички ислямистки бунтовници, сред които мрежата \"Хакани\", която е съюзник на афганистанските талибани. Барак Обама също държеше Пакистан отговорен за подкрепа на бунтовниците и изпрати там морски \"тюлени\" да убият лидера на \"Ал Кайда\" Осама бен Ладен. Остава да се види дали реториката на Тръмп ще накара Пакистан да си прави други сметки в Афганистан, където има важен стратегически интерес, отбелязва Ройтерс. Тръмп разшири правомощията на американските въоръжени сили и им даде правото да удрят бунтовнически и престъпни групировки. Той заяви, че враговете на САЩ в Афганистан  . Оглавявана от САЩ международна коалиция нахлу в Афганистан и свали талибаните от власт, защото бяха подслонили бунтовници от \"Ал Кайда\", планирали атентатите на 11 септември 2001 г. Но американските сили останаха там при управленията на Джордж Буш-младши, на Барак Обама, а сега и на Тръмп. За 16 години в Афганистан са загинали близо 2400 американски военни. Речта на Тръмп дойде след неколкомесечно преразглеждане на политиката на САЩ. Представители на армията и разузнаването на САЩ са обезпокоени, че евентуална победа на талибаните над правителството на президента Ашраф Гани ще позволи на \"Ал Кайда\" и на местния клон на \"Даеш\" да създадат бази в Афганистан, от които да подготвят нападения срещу Съединените щати и техните съюзници. Колегата му от Демократическата партия Джак Рийд обаче разкритикува речта на Тръмп, защото в нея липсвали подробности: Тръмп намекна, че се надява на евентуални мирни преговори и заяви, че може и да има политическо разрешение с  . В разпространено по-късно изявление държавният секретар Рекс Тилърсън каза: Тръмп превъзмогна собствения си скептицизъм за войната, започнала през октомври 2001 г., изтъква Ройтерс. По време на кампанията си той постоянно твърдеше, че войната е прекалено скъпа - и откъм пари, и откъм човешки животи. Но допълни, че е бил убеден от съветниците си по националната сигурност да укрепи способността на САЩ да попречат на талибаните да свалят правителството в Кабул. Доналд Тръмп произнесе речта си в момент, в който се опитва да се съвземе от скандала около изказването си за расисткото убийство в Шарлотсвил преди 10 дни. Тогава той обвини за насилието двете страни - и расистите, и техните противници. Сега президентът отново загатна за трагедията в Шарлотсвил: Афганистан ще се превърне в гробище за американките войници, ако САЩ не ги изтеглят. Това се казва в предупреждение на талибаните, предаде АФП. То бе разпространено няколко часа след речта на Доналд Тръмп. САЩ ще удрят \"Даеш\" и в Афганистан Тръмп: Пакистан е фантастична държава, премиерът е прекрасен", "date": "2017.08.22", "title": "Обрат - Тръмп праща допълнителни войски в Афганистан"}
{"url": "http://clubz.bg/57485-zastrahovatelqt_na_armiqta_i_red_energijni_kompanii_ostana_bez_licenz", "text": "Комисията за финансов надзор (КФН) отне лиценза на застрахователна компания \"Надежда\".  Решението за крайната мярка е взето на заседание на 17 август и е подписано от председателя на регулатора Карина Караиванова. Причината е неспазване на изискванията за платежоспособност и груби нарушения на застрахователния кодекс, затруднили надзорната работа.  Сред клиентите на застрахователя са Министерството на отбраната, Националната електрическа компания, АЕЦ \"Козлодуй\", енергийното дружество ЧЕЗ и др.  Оказва се, че \"Български пощи\" е сключила договор с компанията - точно един ден преди регулаторът да забрани тя да подписва каквито и да е контракти.  От Министерството на транспорта, което е принципал на държавното дружество, заявиха, че веднага ще направят проверка на казуса.  Квестори влизат в две застрахователни дружества На компанията „Надежда“ е забранено да сключва нови застрахователни договори за срок от 6 месеца, както и да се разпорежда свободно с активите си до започване на производство по ликвидация или несъстоятелност.  Назначен е и квестор - Розалина Градинарова-Стоянова, докато не бъде обявен и синдик или до вписването на ликвидатор на дружеството, уточняват от КФН. Според публикация на „Капитал“ проблемите произтичат от бързо развилия се бизнес в Италия, където \"Надежда\" поема гаранции за изпълнението на обществени поръчки, а нейни клиенти са правителството на Рим и община Милано.  Според регулатора компанията \"Надежда\" неправилно е оценявала като нулев риска по тези гаранционни договори и трябва да осигури 10.7 млн. лв., за да покрие изискванията за платежоспособност. Собственикът на компанията Виктор Серов казва, че вече има образувани 5 дела срещу КФН и предстои да заведе още три.  Проблемите в дружеството проличаха при стрес тестовете през февруари, когато одитът показа, че то не покрива изискванията за капиталова адекватност и платежоспособност.  Регулаторът първо даде срок до края на 2017 г. ръководството на \"Надежда\" да предприеме нужните мерки, а през юни прати квестор в него.  Според КФН всички предложени от ЗК \"Надежда\" мерки за покриване на минимално капиталово изискване са нереалистични и недостатъчни. Освен това комисията твърди, че не е получавала навреме обективни и достоверни данни за финансовото състояние на застрахователя. ", "date": "2017.08.22", "title": "Застрахователят на армията и ред енергийни компании остана без лиценз"}
{"url": "http://clubz.bg/57473-naj_naj_loshiqt_prezident", "text": "Доналд Тръмп обича суперлативите. И суперлативите също обичат Доналд Тръмп, макар не по начин, който би му допаднал. Обявеното за \"най-великолепно\" президентство в американската история всъщност се оказва толкова объркано, непрофесионално и егоманско, че направо е трудно да се намери някакво сравнение за него. Главната причина е личността на Доналд Тръмп. С всеки изминал ден става все по-ясно, че човекът, който уж щеше да върне величието на Америка, всъщност е тежък провал на този пост и същинско нещастие за страната си. На Тръмп му липсва общо взето всичко, от което се нуждае най-могъщият човек на света. Той пое този пост почти без политически опит, а и до днес сякаш изобщо не разбира как работи политиката – както в рамките на конституционната конструкция в САЩ, така и в международните отношения. Историята не го интересува. Зад фукливостта му напразно ще търсим някакво съдържание. Неговата магическа думичка \"сделка\" засега не е разгърнала никакви вълшебни сили, включително и в собствената му Републиканска партия. Очевидно Тръмп беше изненадан не само от победата си на изборите, но и от факта, че един президент трябва лично да се замисли над въпроса какво точно желае и какво смята да постигне. Така се оказа, че най-трудната част от неговата служба трябваше да поемат онези, които влязоха заедно с Тръмп в Белия дом. Към този екип бяха насочени надеждите на хората в страната и в чужбина, макар че той беше авантюристична смесица от финансови акули, близки роднини и фанатици, всеки от които преследваше собствените си цели. Стажантът в Овалния офис реагира на интригите, окопните войни и дилетантизма в най-близкото си обкръжение така, както в някогашното си телевизионно шоу: започна да уволнява наред. Натирени бяха неговият говорител, неговият съветник по националната сигурност, шефът на кабинета му, главният имитатор (Скарамучи), а сега и главният му стратег. Главният му зет също не бива да се чувства в безопасност на сцената на сегашното Трумп шоу. Ако се вгледаме внимателно в поводите и причините, поради които Трумп уволни всички тези хора, ще стигнем до извода, че той спокойно можеше да уволни и самия себе си. Защото и в неговата лична сметка са записани чистосърдечни дрънканици с руски събеседници, лъжливи показания и симпатии към националистическите и расистките движения в страната. Разбира се, няма как обаче той да се самопожертва в полза на самия себе си. Всички свързват оставката на Банън с надеждите, че в Белия дом най-после са победили \"умерените\" или пък, че след като е усетил сред републиканците натиска да бъде свален, президентът вече се вижда принуден да влезе в сътрудничество с \"истаблишмънта\". Досега обаче на няколко пъти се случва едно и също: уволнения и декларации, които се приемат като знак за нормализиране на неговото президентство, а после Тръмп отново се връща към познатите си мисловни клишета и към рефлекса час по час да пише в туитър. Освен това Банън, който очевидно смята себе си за истинския Тръмп, ще продължи да развява флага на националистическия лагер и с помощта на своите си \"оръжия\" да тласка Тръмп към война с глобалистите. Двамата се разделиха не поради непреодолими мирогледни различия. Просто на Тръмп му писна да бъде марионетката в ръцете на Стивън Банън. Тръмп е не причината, а симптомът и резултатът на дълбоките разломи и размествания на пластовете в американското общество. Но този президент нито иска да потуши гражданската война, водеща се вече в главите на много американци, нито пък разполага със средствата за това. Тръмп е нарцис, който мисли в черно-бели схеми, а това само задълбочава разломите в неговата страна и отчуждението на Америка от нейните съюзници. В редиците на републиканците също вече се шири ужас от това как слонът в Овалния офис тъпче с нозе всичко, градено от цели поколения. Те обаче не биха тръгнали към импийчмънт, който от една страна, ще бъде самопризнание за политическия им фалит, а от друга - изисква преодоляването на много сериозни юридически и политически препятствия. Освен това при едно такова развитие на нещата последователите на Тръмп, насъсквани от Банън, веднага ще решат, че е дошло време за революция. Тъй че опитните и разумни хора, каквито все още има в обкръжението на Тръмп, би трябвало да преследват една-единствена скромна цел: да осигуряват на президента колкото е възможно повече време за… игра на голф. На Тръмп не му мигна окото, когато тръгна уж да спасява Америка от лапите на истаблишмънта именно с екип от милиардери и военни, идващи от същия този истаблишмънт. В този негов военнопромишлен комплекс тъкмо генералите внасят елемент на умереност и рационалност, който под управлението на президент с характера на Доналд Тръмп е животоспасяващ, и то не само за Америка. Все пак президентството на Тръмп има и един положителен аспект, който не бива да се забравя: то нанася удар върху популизма, поне в Европа. Популистите обичат да повтарят, че са по-честни, по-ефикасни, по-безкористни и по-близки до народа, отколкото са политиците от \"старите партии\", поддържащи \"статуквото\". Никой досега не е съумял тъй убедително да разобличи тези фантазии, както президентът Доналд Тръмп. Защото той е живият пример точно за обратното.", "date": "2017.08.22", "title": "Най-най-лошият президент"}
{"url": "http://clubz.bg/57472-zatymnenieto_koeto_predizvika_mnogo_emocii_video", "text": "\"Великото Американско затъмнение\" - така в САЩ кръстиха редкия астрономически феномен, който снощи можеха да наблюдават милиони на северноамериканския континент. С помощта на медиите, астрономически организации и НАСА събитието се превърна в един вид празник за всички от Орегон до Северна Каролина - пътя на сянката на Луната. В 14 щата бе наблюдавано пълно затъмнение, а във всички 50 - частично. Пълно слънчево затъмнение се случва в повечето държава изключително рядко - веднъж на век, но американците имат една изключително широка държава - съответно милиони наблюдаваха феномена. Събитието бе изключително емоционално за много хора като това малко момиченце, което е доста шокирано от закриването на Слънцето:     И журналистите бяха повлияни - като този репортер, който първо обяснява как някои хора са плакали и за много това е било събитие, променящо живота, а после сам се просълзява...   Разбира се, президентът на САЩ Доналд Тръмп също наблюдава феномена заедно с първата дама Мелания от балкона на Белия дом: \n\t Може би най-впечатляващо видео публикуваха от НАСА, които показаха друга гледна точка - как се вижда затъмнението от Космоса и Международната космическа станция.     А ако сте се чудили къде са точно космонавтите, по-близки кадри на затъмнението показват ясно - пред Слънцето: Събиранията за гледане на затъмнението създадоха множество проблеми с трафика и инфраструктурата в САЩ, но според специалисти те ще се уталожат много бързо. Следващия подобен феномен ще се наблюдава в страната през 2023 година. У нас такова ще има чак в края на века, но ако ви се гледа по-рано, през 2026 г може да се разходите до Западна Европа и да гледате пълно слънчево затъмнение.", "date": "2017.08.22", "title": "Затъмнението, което предизвика много емоции (ВИДЕО)"}
{"url": "http://clubz.bg/57470-magistratite_sredno_s_po_tri_smetki_v_bankata", "text": "Средно един магистрат има около 3 банкови сметки, проверени са имуществените декларации на магистратите, получени са справки за недвижимото и движимото имущество, придобито от съдии, прокурори и следователи през 2016 г. Изпратени са над 2700 искания за разкриване на банкова тайна до районните съдилища. Това се посочва в съобщение на ВСС, цитирано от БГНЕС. Оттам уточняват, че срокът за проверка на ежегодните имуществени декларации на съдиите, прокурорите и следователите е тримесечен. Началният момент на този срок обаче не е 15 май на съответната година, доколкото чл. 175в, ал. 3 от Закона за съдебната власт /ЗСВ/ дава възможност в едномесечен срок от подаване на декларацията за имущество и интереси съответният магистрат да може да направи промяна в декларацията, когато това се налага за отстраняване на непълноти или грешки в декларираните обстоятелства. Например - ако съдия е подал ежегодна декларация за имущество и интереси на 15 май 2017 г., законът му дава право да подаде до 15 юни 2017 г. коригираща декларация. Едва след изтичането на този срок започва да тече тримесечният срок за извършване на проверката от страна на Инспектората към ВСС. Определеният в ЗСВ тримесечен срок за проверка на имуществените декларации не е достатъчен. Броят на магистратите, задължени да подадат пред Инспектората към ВСС ежегодна декларация за имущество и интереси, е 4199 към 1 януари 2017 г. Проверките включват разкриването на банкова и застрахователна тайна, освен това се разпростират не само по отношение на съпрузите и непълнолетните деца на деклараторите, а и на лицата, с които фактически съжителстват на съпружески начала. Инспекторатът към ВСС вече е проверил дали декларираното от магистратите имущество – недвижимо и движимо, придобито или отчуждено през 2016 г. от магистратите, техните съпрузи, непълнолетните им деца и лицата, с които фактически съжителстват, съответства на обявеното в съответните публични регистри. От Имотния регистър към Агенцията по вписванията са направени справки за недвижимото имущество, от регистъра на КАТ – за притежаваните моторни превозни средства, от НАП – за размера на задълженията за данъци и осигурителни вноски, от информационната система на БНБ – за паричните задължения. Инспекторатът към ВСС е изпратил над 2700 искания за разкриване на банкова тайна до районните съдилища. След разрешение се искат справки от търговските банки за наличните суми във всяка една банкова сметка на магистратите, техните съпрузи, непълнолетни деца и лицата, с които фактически съжителстват. Средно един магистрат има около 3 банкови сметки. Не без значение е и фактът, че Инспекторатът към ВСС има правомощията по проверка на декларациите за имущество и интереси на съдии, прокурори и следователи от 1 януари 2017 г., поради която причина проверките се извършват без наличието на нарочен софтуерен продукт, с какъвто разполага Сметната палата, посочват от ВСС. Разработването на такъв софтуер е в процес на възлагане. Тримесечният срок за извършване на проверките на имуществените декларации на магистратите е инструктивен. ЗСВ не предвижда последици при превишаването му. Дори в този случай компетентността на Инспектората към ВСС не отпада. Относно задължените съдии, прокурори и следователи, неподали в срок декларация за имущество и интереси, са образувани административнонаказателни производства. Максималният срок за издаване на наказателно постановление е шест месеца, считано от датата на съставяне на акта за установяване на административно нарушение. ЗСВ предвижда задължение Инспекторатът към ВСС да публикува информация за влезлите в сила наказателни постановления.", "date": "2017.08.22", "title": "Магистратите - средно с по три сметки в банката"}
{"url": "http://clubz.bg/57488-ekspert_predlaga_putin_da_premesti_stolicata_v_aziq", "text": "Водещ руски експерт предложи на президента Владимир Путин да премести столицата от Москва отвъд Урал, съобщи телевизия Russia Today (RT). Юрий Крупнов - шеф на Надзорния съвет на Института за миграция, демография  и  регионално развитие, изпратил до Путин доктрина за \"размосквичване\". В документа експертът критикува \"хиперконцентрацията на население\" в Московска област, в която живее една пета част от Русия. В останалите петнадесетина мегаполиса пък са съсредоточени над 50 на сто от жителите на страната. Столицата на Алтай Барнаул може да стане Путинград Крупнов се опасява, че вътрешната миграция може да постави под въпрос геополитическите предимства на Русия и дори да доведе до загуба на суверенитет над обширни нейни територии, които страдат от тежко обезлюдяване. И това ще повлече още куп проблеми, като се стигне до ново намаляване на населението заради нежеланието на семействата да раждат повече деца. За да бъде решен проблемът, Крупнов предлага да бъдат развивани ускорено Далечният Изток и Сибир, както и да бъде създадена ландшафтно-едноетажна урбанизация на големи площи там. Така руснаците трябва да бъдат извадени от теснотата, водеща според експерта до принудително ниска раждаемост, и отново да овладеят огромните пространства. Той предлага на многодетните семейства да се раздават достатъчно големи парцели земя, до които предварително да има изградена инфраструктура. Юрий Крупнов има идеята да бъдат построени и хиляди малки градове, както и пътна мрежа до тях и помежду им.", "date": "2017.08.22", "title": "Експерт предлага Путин да премести столицата в Азия"}
{"url": "http://clubz.bg/57483-izvadiha_jivi_tri_bratcheta_sled_trusa_v_italiq", "text": "Три братчета бяха извадени живи изпод развалините на разрушения им дон на италианския остров Иския, предаде Ройтерс. Най-малко двама души загинаха там след земетресение от 4-та степен по скалата на Рихтер късно вчера. Първо спасителите локализираха най-малкото дете - 7-месечния Паскуале. Те го измъкнаха на седмия час след бедствието. Операцията бе наблюдавана от десетки хора в пълна тишина. При изваждането на бебето избухнаха бурни ръкопляскание. По-късно пожарникари локализираха двамата батковци на Паскуале - 7-годишния Матиа и 10-годишния Чиро. И двете деца бяха се скрили под едно легло. Докато разчистваха руините, спасителите пояха Матиа и Чиро с вода по дълга тръбичка и постоянно ги успокояваха. Родителите на децата оцеляха, защото бяха в съседната стая. Ранените от труса са десетки. Италия оплаква жертвите от труса. Загиналите станаха 278 Засега няма информация за пострадали български граждани, съобщиха от външното министерство в София. Стотици туристи започнаха да напускат Истрия, преди да е изтекъл срокът на почивката им. Властите пратиха три допълнителни ферибота на острова, разположен близо до Неапол. Така те улесняват желаещите да си тръгнат. В резултат на земетресенето се срутиха някобко къщи в градчето Казамичола. Паднала стена на местната църква уби човек. Повечето щети обаче са по високите части на вулканичния остров. Хотелите край брега са невидими. Стихията удари Иския дни преди да се навърши година от опустошителното земетресение, погубило над 300 души в Централна Италия. Най-силно пострада туристическият град Аматриче.", "date": "2017.08.22", "title": "Извадиха живи три братчета след труса в Италия"}
{"url": "http://clubz.bg/57484-sting_za_chetvyrti_pyt_v_bylgariq_i_nikoga_ne_ni_stiga", "text": "Стинг, една от звездите с най-дълготраен блясък в съвременната музика, пристига в София за концерт в зала „Арена Армеец“ на  . Това ще е четвъртото му гостуване у нас след концертите в НДК (11 май 1996 г.), в Несебър (13 юни 2006-а) и на Герена със Софийската филхармония (7 юни 2011 г.). България ще е една от спирките в световното му турне 57th & 9th, на името на последния му албум. Това е добър повод да споделим няколко лични причини да не изпускаме албум, а още по-малко среща на живо, със Стинг. Но първо малко биографични данни – Стинг е роден на 2 октомври 1951 г. като Гордън Матю Томас Съмнър в Уолсенд, град-спътник на Нюкасъл, в който животът на почти всички се върти около корабостроителниците. От съвсем малък чувства, че от него също се очаква един ден, когато порасне, да започне работа на това шумно, мръсно и опасно място. Но на 8 години получава като подарък разстроена китара с пет ръждясали струни и бързо се научава да свири. Скоро осъзнава, че е открил приятел за цял живот, съмишленик и съучастник в плана му за бягство от сюрреалистичния индустриален пейзаж на родния град. Мечтата му е да напусне града и (точно като гигантските кораби от нюкасълската корабостроителница) никога да не се върне обратно. Мечтае да може да пише песни, да ги пее пред много хора по цял свят, да му плащат неприлично големи суми, да стане прочут, да се ожени за красива жена, да има деца… Да си купи голяма къща в провинцията, да отглежда кучета, лозя, да има стаи, в които да си държи наградите „Грами“, платинените плочи и други трофеи…     Поне това разказа самият той в едно от изданията на формата ТЕД, озаглавено „ “. Но това става много по-късно – след като на 12 чува „Бийтълс“ и решава твърдо да стане музикант, и след като още 40 години по-късно вече е постигнал всичко, за което мечтае… В началото Гордън Съмнър работи известно време като учител по литература, сменя и още няколко професии, но вечер и през уикендите свири по клубове бас в различни джаз състави. Там получава и сценичното си име Стинг. Промяната идва в началото на 1977-а, когато се мести в Лондон и заедно със Стюарт Коупланд (барабани) и един китарист (заменен почти веднага от Анди Съмърс) сформира групата „Полис“. Между 1978 и 1983-а пет от шестте им албума оглавяват британските класации и печелят 6 награди „Грами“ – с музика, която първоначално съчетава пънк имидж с реге, рок и поп минимализъм. Последният им албум   е номиниран за пет златни грамофончета, включително и за Албум на годината. „Полис“ са сред основните участници във втората вълна на британската инвазия в Америка. В групата Стинг е вокалист, басист и основен автор на песните. През 1984-та „Полис“ прекратяват съществуването си, а между 1985 г. и 2003 г. Стинг издава първия си солов албум, The Dream Of The Blue Turtles, последван от още 6, съдържащи десетки хитове и още повече прекрасна музика. Ако трябва да споменем само по една песен от албум – това били могли да бъдат: Moon Over Bourbon Street(1985), Fragile (1987), Mad About You (1991), Shape Of My Heart (1993), Let Your Soul Be Your Pilot (1996), Desert Rose (1999), Whenever I Say Your Name (2003)… Да добавим и още едно любимо парче, написано за филма „Студена планина“ и отличено с номинация за „Оскар“ за най-добра песен през 2004-та – You Will Be My Ain True Love, в дует с Алисън Краус. После идват годините, в които Стинг почти не пише песни. През октомври 2006-а издава албума Songs from the Labyrinth, с музика на Джон Доуланд (композитор от Елизабетинската епоха), заедно с босненския изпълнител на лютня Един Карамазов. Широката публика не проявява голям интерес, но Стинг привлича вниманието на класическите фенове.     В началото на 2007-а започва проточилото се повече от година турне с „Полис“, събрали се отново специално по този повод. През 2009-а издава албум с коледни песни. А през 2010-а и 2011-а продължава с турне (което мина и през София) и албум, в които изпълнява старите си песни в нови аранжименти със симфоничен оркестър. Блокажът свършва през 2013-а.  Стинг се обръща към детството си и създава вероятно някои от най-личните си песни за мюзикъла The Last Ship (Последният кораб), в който залезът на корабостроителната индустрия в родния му град е използван като метафора за едно нелеко детство, изпълнено с мечти за друг живот. Най-новият албум на Стинг, 57th & 9th (по адреса на студиото в Ню Йорк, където е записан), излезе в средата на миналото лято. С „Полис“ и самостоятелно след това, Стинг е продал над 100 милиона албума. Има 17 награди „Грами“, „Златен глобус“, три награди „Брит“ и десетки други отличия, както и 4 номинации за „Оскар“. Основната причина да не пропускаме албум или концерт на Стинг е, разбира се, музиката му. Но тук ще добавим още няколко изказвания и факти за Стинг, които ни карат да го харесваме още повече.     Стинг постоянно мени формáта на това, което прави. Така и на него, а и на слушателите, никога не им доскучава. Пред очите ни – поне на тези, които помнят 80-те години, не само Стинг, но и много от песните му, с остаряването си, вместо да закуцукат към гробището, помъдряха и придобиха нова красота и дълбочина. И в албумите на „Полис“, но особено в соловата си кариера Стинг използва все повече елементи от сериозни стилове като джаза и класиката – и тегли публиката си нагоре, отваря ушите ѝ за нещо повече от елементарния най-лесно смилаем поп. (В този смисъл все още е учител.) И въпреки използването на по-сложни идеи, си остава поп музикант. Но, благодарение на такива като него, самият поп става нещо по-добро. В имението си в Тоскана отглежда плодове и зеленчуци, произвежда вино и зехтин и продава в магазин това, което не успее да изяде и изпие. Твърди, че не печели нищо от магазина, но удоволствието да има магазин е голямо. Стинг смята, че светът е едно много объркано място, но честно признава, че не вижда никакъв лесен начин да се измъкнем от това положение. Признава единствено музиката за своя религия и смята останалите религии за опасни.     Като музикант никога е спирал да търси нови пътища и звуци и никога не се е ограничавал в жанрове и стилове, както подобава на един истински гражданин на света. В словото си при получаването на музикалната награда „Полар“ от ръцете на краля на Швеция в Стокхолм през 2017 г. Стинг каза, че „все пак най-голямото признание, което един музикант може да получи, обикновено идва в далеч по-скромна среда – когато някой непознат го спре на улицата, за да му благодари за музиката или да му каже, че се е влюбил на негова песен“. Стинг е една от звездите, благодарение на които попмузиката във всичките си форми, въпреки всичките си недостатъци, се превръща в саундтрак на човешките спомени на няколко поколения. Признава, че като по-млад непрекъснато търсел комерсиалния успех и все едно постоянно държал ръката на публиката и проверявал пулса ѝ. Но с годините това го интересува все по-малко, „а музиката придобива все по-голямо значение за душата ми“, казва той. Приема за най-ценния си урок нещо, което е научил от Гил Еванс – че в музиката няма погрешна нота, винаги следващата нота определя дали тази преди нея е сбъркана или не. И смята, че тази съвет е приложим не само в музиката, но и в живота въобще.", "date": "2017.08.22", "title": "Стинг за четвърти път в България. И никога не ни стига"}
{"url": "http://clubz.bg/57481-4_otchaqni_jalbi_do_dyrjavata_ne_spasiha_jena_ot_ubieca_j", "text": "Четири пъти търсене на помощ от държавните правозащитни органи плюс една ограничителна заповед не успяха да спасят 42-годишната Елена от нейния съпруг. Венцислав Василев (64 г.) застреля жената пред свидетели посред бял ден в столичния жк \"Лагера\" преди 3 дни.  Това са все жалбите, които майката на две деца подавала. Звъняла и на тел. 112.  Жената не е смеела от години дори да ходи по улиците сама, разказват нейните приятелки. Едната приятелка на жената даже запечатва момента, в който убиецът идва към кафето и вади пистолета си (горе). Само държавата не е успяла да направи нищо... Единия път от полицията казали на Елена... да го задържи. Елена и Венцислав имат две деца на 10 и 5 години. Мъжът я тормозил психически и физически. Посягал и на голямото дете. Ограничителната заповед от юни тази година дава на Елена два месеца относително спокойствие, но не и гаранция за живота ѝ. „Проблемът с домашното насилие продължава да е много актуален и да довежда до трагична съдба на много жени и деца.  .  И в момента има много жени, които са в подобна рискова ситуация и за които е изключително трудно да опазят живота и здравето си. Взаимодействието между институциите не е достатъчно добро”, каза от своя страна Катя Кръстанова, психолог от асоциация „Анимус”. А ето и цялата история, документирана от Миролюба Бенатова:   Днес в СГС ще се гледа искането за постоянна мярка за неотклонение на Венцислав Василев. Само преди два месеца главният прокурор Сотир Цацаров даде нарочна пресконференция, на която обяви, че ще се проверяват четирима прокурори за пълно безхаберие по отношение на друга убита столичанка - Виола. Тя, майка й и сестра й са подавали куп жалби срещу Стефан, който в крайна сметка я уби по особено мъчителен начин. 5 пъти близки на Стефан Станев сигнализирали, че ще убива (ХРОНОЛОГИЯ) Младата жена бе открита на 23 юни мъртва в апартамент в София, пребита със стикове за голф, след като и съседите не са реагирали. Оказва се, че , но МВР и прокуратурата не са им обърнали внимание и не са започнали разследване.", "date": "2017.08.22", "title": "4 отчаяни жалби до държавата не спасиха жена от убиеца й"}
{"url": "http://clubz.bg/57487-ninova_cacarov_mi_kaza_che_nqmam_nishto_obshto_s_cankov_kamyk", "text": "Лидерката на БСП Корнелия Нинова нямала нищо общо с проекта \"Цанков камък\". Потвърждение за това тя получила от обвинител №1 Сотир Цацаров, който в момента прави проверка по проекта, съобщи  Това се отнасяло както за министри, така и за премиера, уточни лидерката на столетницата. Когато някой каже \"Цанков камък\", как само всички се изнервят… Тя получила това уверение в отговор на писмо към Цацаров, в което попитала дали някъде излиза нейното име във връзка с всички направени досега предварителни проверки , досъдебни производства, експертизи на документи, разпити на свидетели и пр.  Според нея обвиненията за връзка между БСП и скандалния проект било с цел да се омаловажат усилията им за борба с паралелната държава. Нинова благодари на главния прокурор за отговора.", "date": "2017.08.22", "title": "Нинова: Цацаров ми каза, че нямам нищо общо с \"Цанков камък\""}
{"url": "http://clubz.bg/57486-machyt_djoshua_pulev_veche_e_dogovoren", "text": "Щабовете на световния шампион по бокс в тежка категория Антъни Джошуа и претендента Кубрат Пулев са договорили мач на 28 октомври в Кардиф, съобщава щатската спортна телевизия ESPN. Контракт обаче още не е подписан. Възможна дестинация остава и Лас Вегас. Предполага се, че официално потвърждение ще има до дни.  Промоутърът на Джошуа - Еди Хърн, тази седмица е в Лас Вегас, тъй като менажира един от мачовете, които подгряват мегасблъсъка Флойд Мейуедър - Конър Макгрегър. И може да разговаря с шефовете на залата MGM Grand. Двубоят на Джошуа с Кубрат Пулев стана възможен до края на тази година, тъй като Владимир Кличко се отказа от спорта, така отпадна евентуален реванш срещу британеца, който го нокаутира по-рано тази година на стадион \"Уембли\" в Лондон. Шампионът Джошуа: Наред е Пулев, после всички останали Антъни Джошуа предпочиташе първо да срещне украинеца и след това Пулев. Ред други боксьори - претенденти за титлата, изявиха желание да се изправят пред шампиона, но преди броени дни той заяви, че първи в списъка му е Кубрат Пулев.", "date": "2017.08.22", "title": "Мачът Джошуа - Пулев вече е договорен"}
{"url": "http://clubz.bg/57480-london_iska_britanskite_stoki_da_se_prodavat_svobodno_v_es_sled_brekzit", "text": "Британските фирми, които отговарят на стандартите на Европейския съюз, да продължат да продават продуктите си на общия пазар без допълнителни проверки и такси след \"Брекзит\", поиска Лондон. Подобно решение би спестило на британските производители милиони паундове, но противоречи на позицията на Брюксел. Публикуването на документите, които изяснават виждането на кабинета на Тереза Мей за отношенията с ЕС след \"Брекзит\", предшества начлото на третия кръг преговори за излизане на страната от Съюза, който ще започне следващата седмица. Лондон предлага временен митнически съюз след \"Брекзит\" Според позицията на Великобритания, фирмите, които изпъняват изискванията на Европейския съюз преди март 2019 г. не трябва да сертифицират стоките си отново, за да ги продават на европейския пазар. Това обаче противоречи на позицията на Брюксел, според която продуктите, които са одобрени от британски регулатори няма да могат да се продават на европейския пазар след \"Брекзит\", без да са одобрени от европейски регулатор. Всеки нов модел кола, поизвеждан във Великобритания например, минава тестове в Агенцията за сертифициране на моторни превозни средства в Бристол преди да бъде пусната на пазара. Това струва до 500 000 лири на производителя и гарантира, че автомобилът отговаря на европейските изисквания. След \"Брекзит\" обаче ЕС няма да позволява продажбата на модел, сертифициран в Бристол, ако преди това не мине тестове в съответна европейска агенция. Новите лицензи ще предизвикат значителни допълнителни разходи за производителите. Джон Фостър от Конфедерацията на британската индустрия коментира: В друга своя позиция, публикувана вчера, Лондон призова също Брюксел да гарантира, че поверителна информация за преговорите няма да изтекат след \"Брекзит\". Лондон се обяви срещу проверките по границата с Ирландия след \"Брекзит\" Великобритания ще иска \"близко сътрудничество\" с ЕС и по правните въпроси. В пореден документ, който се очаква да бъде публикуван тази седмица, ще бъде уточнена позицията на британските власти по сътрудничеството в областта на частното правораздаване, твърди Би Би Си. Великобритания ще напусне Системата за съдебно сътрудничество на ЕС през март 2019 г. Между Брюксел и Лондон трябва да бъде сключено споразумение как ще бъдат решавани търговски спорове и кой ще разглежда делата след това. Новите правила ще бъдат ключови за бизнеса след \"Брекзит\". Статутсът на Великобритания на \"световен център\" за търговски договори може да бъде застрашен, ако не бъдат определени ясни правила, коментират юристи и британски депутати. Лондон ще предложи безвизов режим за ЕС след \"Брекзит\" По искане на Брюксел преговорите за излизане на Великобритания от Европейския съюз започнаха през май с въпросите, свързани с положението на европейските граждани в Обединеното кралство и на британците в ЕС, както и взаимните финансови ангажименти на двете страни. Едва когато Брюксел прецени, че по всички тези теми е достигнат значителен напредък, може да започне обсъждането на бъдещите отношения с Лондон след раздялата. Главният преговарящ от страна на ЕС Мишел Барние коментира в туитър: В поредица официални позиции, разкриващи визията за отношенията с ЕС след март 2019 г., британското правителство предложи временен митнически съюз след \"Брекзит\" и варианти за бъдещи търговски отношения със зоната за свободна търговия. Великобритания заяви също, че не иска гранични пунктове по границата с Ираландия и поиска запазване на пакта за свобоно пътуване между двете страни. Лондон се обяви срещу проверките по границата с Ирландия след \"Брекзит\" Лондон ще предложи безвизов режим за ЕС след \"Брекзит\"", "date": "2017.08.22", "title": "Лондон иска британските стоки да се продават свободно в ЕС след \"Брекзит\""}
{"url": "http://clubz.bg/57482-nov_shef_na_bnt_kakvo_kazaha_kandidatite_pred_sem", "text": "Членовете на СЕМ ще избират новия генерален директор на БНТ в сряда в 11 ч. В понеделник и вторник бяха изслушванията на шестимата претенденти за поста на Вяра Анкова, чийто втори и последен възможен по закон мандат изтече още миналата година през август. Но с нарочни промени в Закона за радиото и телевизията мандатът й бе продължен до момента, в който СЕМ избере наследник. А за това... срок няма. Дали изборът ще приключи с \"бял дим\" зависи от това дали някой от шестимата кандидати - Емил Кошлуков, Константин Каменаров, Иван Гарелов, Валерий Тодоров, Сашо Йовков и Тома Иванов - ще събета нужните поне 3 от 5 гласа в медийния регулатор.  Ето акценти от изслушванията на претендентите за генерален директор на БНТ. Подредени отзад напред според реда на изслушванията, тъй като по-любопитните препитвания бяха във втората част.  Изслушването на Емил Кошлуков, спряган за един от фаворитите за поста в БНТ, завърши с признание на председателката на СЕМ София Владимирова как неговата концептия за развитие на медията й допаднала най-много, защото е най-балансирана. Двама от членовете на регулатора - Иво Атанасов - по-вититиевато, и Мария Стоянова - в прав текст - попитаха Кошлуков за работата му като програмен директор на ТВ \"Алфа\" - каналът на партия \"Атака\". Тази част от биографията на Кошлуков стана известна след подаването на документи за конкурса в БНТ. Постави се въпросът дали това значи риск от партийна осветеност, въпреки че отговаряйки на въпросите той отдаде темата на това, че определени медии искали да го злепоставят.  След като Стоянова попита \"как се е стигнало до сътрудничеството\", кандидатът заяви: Кошлуков припомни, че е демократ, антикомунист и би защитил свободата на словото като най-великото достижение на демокрацията, припомняйки, че той самият е прекарал 4 години от живота си в затвора по времето на соца именно заради липса на свободата на слового. За работата си в ТВ7 заяви, че е видял с очите си как подчиняването на една телезивия на политически проект я съсипва. Затова най-важна била редакционната независимост и продуцентското начало. Кандидатът даде примери за безпристрастността си и от работата си като автор и водещ на \"Фактора Кошлуков\". Мария Стоянова отбеляза, че работата в партийна телевизия е смушаваша заради европейски практики, при които е имало проблем с директор на полската обществена телевизия заради избора му по партийна линия.  По същество - за БНТ Кошлуков каза, че \"БНТ в обществената си мисия е натоварена със задължения и тя трябва да ги спазва, както и че няма силна демокрация без силна обществена медия\". Акцентира на кариерното развитие на кадрите в БНТ, на това, че е нужда дискусия за финансирането на медията, за регионалните програми и начина им на позициониране в ефира и изработването им.  Той акцентира на техническото обезпечаване и засилване на ролята на БНТ в социалните мрежи и медии, в промотирането на съдържанието и архивите й така, че БНТ да се превърне в бранд, давайки пример как \"Под прикритие\" има сайт, който не води към БНТ, въпреки че сериалът е неин и се е излъчвал само там. Константин Каменаров бе изслушан предпоследен. Той цитира (както ставаше често по време на изслушванията), реплика на Хачо Бояджиев - \"Телевизията - това е нейната програма\", илюстрирайки един от основните си приоритети в концепцията.  По думите му анатомията на обществената медия е такава, че гръбнакът й е новинарски и публицистичен, но \"  По думите му БНТ е реална алтернатива на комерса и може да си позволи да произвежда продукти, които не са атрактивни за търговските, комерсиалните частни телевизии. Това обаче не значи, че тези продукции трябва да са казионни, скучни, старомодни. Каменаров каза още, че макар да не вярва в \"магичните свойства на съкращенията\", са нужни сериозни промени в структурите на БНТ, има и звена, които нарече \"морално остарели\". \"Дисбаланс в позиционирането на хората. А  За финансирането на БНТ Каменаров говори и за варианти за европрограми, и за възможност за продуктово позициониране и реклама в прайм тайма, но \"и сега рекламното време не е като да се пръска по шевовете\". Журналистът Иван Гарелов, който има 21-годишен опит в БНТ и бе известен като \"мистър Панорама\", не изненада с концепцията си за развитие на телевицията, защото единствен от кандидатите я бе обявил публично предварително. Той направи заявка обществената медия да се конкурира с частните телевизии като един от начините е местенето на центраните новини от 19 ч като в Нова тв и бТВ.  Иво Атанасов и Мария Стоянова попитаха Гарелов дали не рискува да загуби рейтинга на новините на БНТ, влизайки в сблъсък с търговските медии, но той отвърна, че тази битка в момента е загубена. Според него ако новините са по едно и също време, то зрителите ще оценят качеството на новините на БНТ в сравнение с останалите и така ще се привлекат зрители.  Гарелов предложи нов тип подход във финансирането на телевизията - всяка година тя да получава твърд процент от някой от макроикономическите показатели, напр. от БВП. На няколко години веднъж този процент може да се ревизира. Гарелов поиска промени в програмите на останалите канали на националната телевизия извън БНТ 1 - напримен БНТ 2 да е 24-часов канал за култура, образование и наука, HD да е спортна и младежка програма, а регионалните канали да заработят самостоятелно и да се качат на мултиплекс, ако се намери финансиране. Журналистът похвали настоящото ръководство на телевицията, но заподозря, че имало и хора, които ползвали БНТ за лична изява и материална изгода. Не стана съвсем ясно какво има предвид. Най-остра бе критиката му за програмните схеми и публицистиката, в която често се виждали \"зависимостите от политически и други фактори, характерни за много медии в последните години\". Гарелов е и против външното финансиране на публицистика.  Гарелов заяви, че концепцията му подлежи на дебати в БНТ, ако бъде избран за директор. Сашо Йовков - дългогодишният спортен журналист в БНТ, призна, че обмисля от години за кандидатства за генерален директор, а целта му би била разбиването на клишето, че БНТ е неефективна, с раздут щат и стара програма. Той също заложи на идеи за нови канали и програми - спортна телевизия БНТ 3, младежки и образователен канал и т.н. Той обаче заяви и, че изработването на нов медиен закон това трябва да бъде приоритет не само на генералния директор на БНТ, но и на обществото и властта. Новият закон трябвало да регулира не само обществените медии, а и фалшивите новини и интернет медиите. Журналистът се обяви за по-дълъг мандат на генералния директор на БНТ и по-голямо бюджетно финансиране на медията.  Той, както и други кандидати, наблегнаха на нуждата от техническо обновление. Йовков посочи, че моделът на финансиране на националната телевизия трябва да се промени. За пример той даде Би Би Си и германската обществена телевизия, за които гражданите плащат такса. Поиска и обща процуцентска къща на БНТ и БНР. Старата идея, която от години се търкаля в пространството, а от ГЕРБ преди време мислеха да я облекат и в закон - обединение на БНТ и БНР под обща шапка - бе развита нашироко от кандидата за шеф на телевизията и бивш генерален директор на БНР Валерий Тодоров. По думите му БНТ и БНР трябва да вървят в посока обединение, защото в момента се наблюдава .  Тойу както след него и Кошлуков, а донякъде и Каменаров, но Тодоров бе първи по ред в изслушванията, настоя БНТ да се превърне в канал на новото поколение, което значи и въвеждане на нови технологии. Валерий Тодоров смята, че е необходимо да се обособи звено за иновации в дирекция \"Техника\", за да може БНТ да отговаря на търсенията на зрителите с развиващите се нови технологии. Той акцентира и на това, че БНТ не използва ценни неща като Златния фонд с архивите на медията, който трябва да бъде дигитализиран. И Тодоров заговори за нови канали на обществената медия - за култура и за деца и младежи.  В концепцията си за управление на БНТ Тома Иванов - бивш финансов директор на БНТ и за кратко неин генерален директор, заложи най-вече на \"приемственост и екипност\" - тоест надграждане на постигнатото досета в БНТ. За разширяване на зрителската аудитория той разчита на онези, които са преситени и в момента въобще не гледат телевизия. Като цел Томов си постави да удвои аудиторния дял на телевизията. По думите му основната цел на БНТ трябва да е да поведе битка за доверие, а не за рейтинг, което е приоритет на комерсиалните телевизии. Бюджетът на БНТ, колкото и малък да е и въпреки че той е основна разлика между БНТ и останалите телевизии, дава на телевизията онази редакционна независимост, която я превръща в алтернатива на търговските телевизии, смята още Томов. Според него трябва да се запазят четирите основни канала на телевизията с конкретни срокове Той обеща и увеличение на собствените приходи на БНТ с 25%, като една от идеите му е да се привлича реклама от дребни производители и фирми, кито не могат да си позволят рекламно време в търговските телевизии.", "date": "2017.08.22", "title": "Нов шеф на БНТ - какво казаха кандидатите пред СЕМ"}
{"url": "http://clubz.bg/57496-ubiecyt_zastrelql_jena_si_syjalqvam_samo_che_si_razbih_pyrvoto_semejstvo", "text": "Така днес в кратката си пледоария пред съда обвиняемият Венцислав Василев обясни разрухата в отношенията му с жена си Елена. Мъжът застреля с 5 куршума по-младата си с над 20 години втора съпруга в петък в градинка в жк \"Лагера\" в София. 4 отчаяни жалби до държавата не спасиха жена от убиеца й Днес се оказа, че Василев е с тежка форма на рак на простатата с разсейки в много органи и дори през септември трябва да влезе на химиотерапия. Той обаче използва даденото му право на дума, за да опише продължилия си 12 години брак, след който останал без нищо. Мъжът, който вече изгубил по думите му всичко - и движимо и недвижимо заради нея, и се налага да живее и работи в Ямбол, описа съпругата си като алкохоличка, която допреди 1 година дори не е работила, освен назначена в негови фирми. Съжалявате ли за нещо, попита го още съдия Атанас Атанасов. Адвокатката Деница Димитрова специално обърна внимание на чистото му съдебно минало, на тежкото заболяване и че е наел постоянен адрес близо до Онкологията в София, където да бъде на разположение за процедури. Въпреки това прокуратурата настоя, че престъплението е изключително тежко - стреляно е 5 пъти в заведение със 7 маси, на които е имало клиенти, включително майки с деца. Обвиняемият репликира: По повод заболяването му обвинителят Виктор Тартчев се беше подготвил и съобщи, че проучване сочи, че лечението на тежката болест няма да се усложни от ареста. Василев нарече прокурора \"много симпатичен\", поправи го добронамерено, че изстрелите  и каза, че служителите в ареста били \"много мили и услужливи\"...  В постановлението си съдия Атанас Атанасов отсъди, че очевидно в момента Василев  Мярката може да се обжалва.", "date": "2017.08.22", "title": "Убиецът, застрелял жена си: Съжалявам само, че си разбих първото семейство"}
{"url": "http://clubz.bg/57490-vreme_e_igra_na_tronove_da_zapochne_da_izbiva_glavnite_si_geroi", "text": "В последния епизод на „Игра на тронове“ видяхме седем герои – Джон, Хрътката, Джора, Тормунд, Джендри, Берик и Торос – в битка, която просто няма как да спечелят. Това беше, както всеки предварително отбеляза, самоубийствена мисия. Седем мъже, колкото и да се тренирани в изкуството на войната, не могат да надделеят в сблъсък с цяла армия от мъртъвци. Само дето, в голямата си част, се случи точно това. С цялото ми уважение към Торос, всъщност пожертван беше най-малко известният от седемте персонажи. Разбира се, умно е го убиеш рано, тъй като без възкресителните му способности останалите герои (дори вече съживяваните като Джон и Берик) са уязвими. Но, оказва се, те не са. Всички картинки в социалните мрежи, които сравняваха групата със Седемте самураи или Великолепната седморка, сега изглеждат смехотворно. Историите на Самураите и Седморката имат такава тежест, защото героите им загиват доблестно в защита на невинните. Можем щедро да кажем, че имаше две големи жертви в шести епизод, но само ако назовете по име кой точно дракон на Денерис загина в битката. „Не-Дрогон“ не се брои. В интервю създателят на сериала Дан Вайс призна, че са разчитали силно на гибелта на звяра, която имала тежко емоционално въздействие, защото драконът е с Денерис от началото на сериала. Епизодът действително се опита да ни убеди, че смъртта на дракона е огромна трагедия – показа ни как героите, за които наистина ни е грижа, безпомощно го гледат да потъва в замръзналото езеро. Но, смехотворно, докато Вайс обясняваше в интервюто колко важен е „Не-Дрогон“ за Денерис, НВО излъчваше сцени с нея и Дрогон, защото той е единственият дракон, към когото сме я виждали действително, а не само на думи, привързана. Каквото и да е цялостното влияние на убийството на този резервен дракон, жертвата на рядко появяващ се персонаж като чичо Бенджен е дори по-малка. (Защо, всъщност, той нямаше време да се качи с Джон на коня?) Както Дейвид Бениоф безполезно обясни в интервюто, което вече споменахме: „Просто няма време“. За сериал, който някога изгради репутацията си върху кръвожадното убиване на всекиго по всяко време, „Игра на тронове“ е изненадващо беззъб „на стари години“. Предпоследната година от седемсезонна поредица е точното място, в което главни герои трябва да измират като мухи. Особено ако се замислим върху изказване покрай оригиналната чернова на романа на Джордж Р. Р. Мартин. През 1993 г. той пише до издателя на „Песен за огън и лед“: „Героите невинаги ще са същите. Старите ще умират и ще се въвеждат нови. Някои от жертвите ще са симпатични, хора, през чиито очи сме гледали. Искам читателят да усеща, че никой никога не е в пълна безопасност, дори и персонажите, които изглеждат Героите. Напрежението винаги расте, когато знаеш, че всеки може да умре по всяко време“. Звучи ли като света на Вестерос напоследък? Това нежелание да се убиват важни персонажи е проблем на „Игра на тронове“ от известно време. Ключовите персонажи отново и отново се поставят в животозастрашаващи ситуации само за да избегнат смъртта. Това се случи два пъти на Джон Сняг само в „Битката на копелетата“ миналия сезон. И на Аря след поредица от жестоки наръгвания в стомаха. И на Джайм Ланистър при потъването в езерото съвсем скоро. В интервютата от епизода с битката между Брон/Джайм и Денерис/Дрогон Вайс и Бениоф гордо отбелязаха, че зрителите биха били разочаровани, ако някой от която и да е от двете страни загине. Но такъв тип напрежение поевтинява, ако никой в крайна сметка не страда наистина. И не, не можем да смятаме смъртта на Дикон Тарли за голяма загуба, когато в по-голямата част от сезона хората дори не бяха сигурни как се казва. Това ни връща към последния, шести епизод, където, пак и пак, герои, които сериалът не възнамерява да убива, са поставяни в невъзможни за измъкване ситуации – дали Тормунд ще е връхлетян и повлечен от мъртъвци, или Джора а-ха да се изпусне от Дрогон… Но най-вече Джон Сняг, който сякаш се удави в ледено езеро, потопен от враговете си. Дори и Кралят на севера трудно ще повярва на късмета си, че, противно на всичко, се оказа невредим, при това без никакво обяснение. Невероятното оцеляване очевидно е новият световен ред в „Игра на тронове“. Там вече бихме се изненадали, ако епизод с битка не завърши с deus ex machina: от Рицарите на долината, вездесъщия Брон, Денерис и драконите ѝ или Бенджен. Нещо повече – в последния епизод загинаха всички от диваците, които тръгнаха с Джон на самоубийствената му мисия, само и само да попълнят бройката на труповете. Фактът, че нито един от тях не остана жив, не е неочакван, но е доста скучен. Ако Джон Сняг наистина е неубиваем на този етап, то сериалът трябва да спре да се преструва, че може да го убие и да започне да се разправя с други главни герои. Високият брой мъртъвци миналия сезон беше захранен най-вече от наскоро завърнали се персонажи, които имаха скромно екранно време преди да бъдат заличени. Оша, Черната Риба, Бейлон и, да, Рикон, всички бяха върнати само за да умрат. Странични герои, харесвани или не, като Олена, Пясъчните змии, Уолдър Фрей и двамата Тарли, са захранката на този сезон. И докато миналата година взривяването на септата изглеждаше голямо събитие, всъщност единствената значителна загуба там беше Марджъри Тирел. Бих казал, че единствените жертви в последните три сезона, които наистина бяха трагични, са Оберин Мартел в сезон 4 и Ходор (за чиято смърт знаем, че е била планирана от Мартин още в самото начало). Можем да изпитаме известна симпатия към Вайс, Бениоф и сценарния екип на „Игра на тронове“. Как да предложиш трогателна и неочаквана гибел в сериал, където 1) материалът, с който работиш, се изчерпва; и 2) сериалът ти се е прочул с фаталните си изненади. Наистина, как може да изненадаш някого в този момент? Да си спомним и съживяването на Джон Сняг, което все още сякаш няма трайни последици в света на „Игра на тронове“. Или пък (приветстваното) завръщане на Хрътката. Сандор Клегейн не умира и в книгите, но дали всички тези възкресения не правят смъртта да изглежда евтино във Вестерос – където тя беше най-силният коз? Сериалът по инерция разчита на очакването на зрителите, че всеки може да умре: и ни поднася невероятно развитие след невероятно развитие. Да се надяваме, че в последния си, наситен с битки, сезон „Игра на тронове“ ще започне да хапе отново. Шести епизод сега беше определено „вълнуващ“, но дали ни удовлетвори емоционално? Предполагам зависи от това доколко ни е грижа за Торос или Визерион – да, това е името на покойния дракон на Денерис, чието възкресение от Краля на нощта може да даде на сериала точно това, от което толкова имаме нужда.", "date": "2017.08.22", "title": "Време е \"Игра на тронове\" да започне да избива главните си герои"}
{"url": "http://clubz.bg/57500-zapochna_obedinqvaneto_na_klonovete_na_sibank_i_obb", "text": "ОББ и СиБанк започват да обединяват клоновата си мрежа. Първите общи клонове, които от тази седмица обслужват клиентите на двете банки, са в София, Банско и Севлиево, съобщиха от финансовата група. Общите клонове се намират в обекти на ОББ. В София общият клон се намира на бул. „Мария Луиза“ № 70, в Банско – на ул. „Пирин“ № 7, а в Севлиево – на ул. „Никола Генев“ № 15. През следващата поетапно година ще бъдат обединени обекти, като клиентите им ще могат да получат актуална информация в самите клонове, на телефоните за връзка и на сайтовете на финансовите институции. Най-голямата банкова сделка за 2017 г.: KBC взе ОББ за 610 млн. евро Всички общи обекти ще бъдат обозначени с отличителни надписи СиБанк и ОББ за улесняване на клиентите. Андронов: Сделката за ОББ е най-голямата във финасовия сектор след кризата Белгийската група „Кей Би Си“, която е собственик на СиБанк, купи и ОББ от Националната банка на Гърция срещу 610 млн. евро през юни тази година. До юридическото им сливане в началото на 2018 г. финансовите институции ще продължат да функционират като две отделни банки, а след това ще предлагат еднакви услуги и продукти на клиентите си под едно име – ОББ. След приключване на обединението новата банка ще бъде третата най-голяма в България по размер на активите и с пазарен дял от приблизително 11%, изпреварвайки ПИБ. Андронов: Сделката за ОББ е най-голямата във финасовия сектор след кризата", "date": "2017.08.22", "title": "Започна обединяването на клоновете на СиБанк и ОББ"}
{"url": "http://clubz.bg/57494-vyzmojno_e_papata_da_poseti_rusiq", "text": "Държавният секретар на Ватикана кардинал Пиетро Паролин изрази днес положително отношение към идеята за посещение на папа Франциск в Русия, но заяви, че предстои доста работа, преди това да се случи. Паролин говори на съвместна пресконференция в Москва с руския министър на външните работи Сергей Лавров след разговори между двамата. Държавният секретар на Ватикана не посочи конкретна дата за такова посещение. Премиерът на Ватикана заяви още, че е използвал разговорите си в руската столица, за да повдигне въпроса и за определени трудности за Католическата църква в страната. По думите му между Москва и Ватикана има разногласия за съдбата на християните в определени части на света. Той не даде подробности. Паролин изрази мнение, че Русия може да изиграе важна роля, що се отнася до решаването на кризата във Венецуела, поради близките си отношения с управляващите в Каракас. Русия смята за актуална инициативата на Ватикана за помиряване на противопоставящите се един на друг лагери във Венецуела, заяви след срещата Лавров, цитиран от БТА. Утре е срещата на кардинал Паролин с президента Путин.", "date": "2017.08.22", "title": "Възможно е папата да посети Русия"}
{"url": "http://clubz.bg/57489-oon_dostavq_li_kim_oryjie_na_asad", "text": "Две доставки от Северна Корея за сирийската правителствена агенция, отговорна за химическите оръжия, са засечени от ООН през последните шест месеца, съобщава Ройтерс. Агенцията се позовава на секретен доклад на ООН за нарушенията на санкциите, наложени на Северна Корея. Докладът, изготвен от независими експерти към организацията и представен пред Съвета за сигурност, не уточнява съдържанието на пратките. KOMID е Корейската агенция за развитие на оръжейната търговия. През 2009 г. тя е включена в черния списък на ООН и е смятана за ключова за износа на оръжия на Пхенян. Ударът е от жизнен интерес за САЩ (ПЪЛЕН ТЕКСТ) През март 2016 г. в черния списък са включени и представители на KOMID в Сирия. Центърът за научни изследвания наблюдава програмата за химически оръжия на Сирия от 70-те години. Сирия след “Даеш“ – в ръцете на опозицията или обратно при Асад? Според доклада на ООН сред разследваните нарушения са сътрудничество между КНДР и режима на президента Башар Асад по програмата на Сирия за ракети \"Скъд\" и по поддръжката на сирийските противоракетни системи. Експертите разследват също използването на невропаралитичен агент при убийството на полубрата на севернокорейския лидер Ким Чен Ун в Малайзия през февруари. Мисиите на Сирия и Северна Корея в ООН не коментират изтеклия доклад. Пхенян заплашва с физически действия заради санкциите Северна Корея е обект на санкции от страна на ООН от 2006 г. заради балистичната и ядрената си програма. В началото на август Съветът за сигурност единодушно прие резолюция, която затяга мерките срещу страната заради осъществените успешни тестове на междуконтинентални балистични ракети през юли. Санкциите, които според американски държавни служители ще намалят приходите от износ на страната с една трета, предизвикаха остра размяна на реплики между Пхенян и Вашингтон. Сирия се съгласи да унищожи химическите си оръжия през 2013 г., но според дипломати и експерти страната не е изпълнила ангажимента си по сделката, договорена от САЩ и Русия. Организацията за забрана на химическите оръжия твърди, че невропаралитичният газ зарин е използван поне два пъти по време на продължилата над шест години гражданска война в Сирия, а атаките с хлор се осъществяват по-често. Режимът на Асад отрича обвиненията. Производството, съхранението и използването на химически оръжия е забранено през 1993 г. от Конвенцията за забрана на химическото оръжие, подписана и ратифицирана от 190 държави. Три кошмарни сценария: Как започва войната със Северна Корея Сирия след “Даеш“ – в ръцете на опозицията или обратно при Асад? Пхенян заплашва с физически действия заради санкциите Три кошмарни сценария: Как започва войната със Северна Корея", "date": "2017.08.22", "title": "ООН: Доставя ли Ким оръжие на Асад?"}
{"url": "http://clubz.bg/57492-shte_povliqe_li_erdogan_vyrhu_glasuvaneto_na_turcite_v_germaniq", "text": "Срещата се състоя на крак във ветровития вход към голяма палатка, съвсем близо до античния зид на Истанбул. Кристиан Уде трябваше да чака почти два часа, докато Реджеп Тайип Ердоган, тогава все още турски премиер, приключи речта си пред членове на неговата управляваща Партия на справeдливостта и развитието (ПСР). След това, същата вечер през август 2005 г., Ердоган и съпругата му дойдоха при тогавашния кмет на Мюнхен Уде. Ставаше дума за джамия, която трябваше да се построи в столицата на Бавария, както и за предстоящите след няколко седмици парламентарни избори в Германия.  Ердоган обеща на мюнхенския кмет социалдемократ, че щял да направи всичко, за да остане Герхард Шрьодер федерален канцлер. След изборите канцлерът социалдемократ трябваше да отстъпи поста на конкурентката си от ХДС (Християндемократическия съюз – б. р.) Ангела Меркел. Въпреки това от изказването на Ердоган още тогава  стана ясно какви заслуги си приписва относно оказване на влияние върху избирателите в Германия.  Дванадесет години по-късно, междувременно все по-автократично управляващият президент, съвсем открито се намесва в германската предизборна борба и то далеч не в полза на социалдемократическата партия. Турците в Германия никога не бивало да подкрепят ХДС, нито зелените или социалдемократите и се провикна: Ердоган призова турците в Германия да не гласуват за Меркел, Шулц или Зелените И все пак какво влияние има действително Ердоган върху поведението на германските турци по време на избори? Все пак от 61,5 милиона избиратели, които през септември имат право да изпратят депутати в Берлин, 1,25 милиона са с турски корени. Според малкото социологически проучвания, посветени на тази тема, досега повечето от тях са имали категорично предпочитание – в мнозинството си избираха Германската социалдемократическа партия – ГСДП. След общите избори през 2013 г. Съюзът на европейско-турските демократи с централа в Кьолн, близко до партията на Ердоган сдружение, заръча следизборен анализ на берлинския социологически институт Data4U. Според резултатите 64 на сто от запитаните избиратели от турски произход са заявили, че са гласували за ГСДП. Но и другите запитани са клоняли по-скоро към лявото или центъра. За зелените и крайната левица са гласували по 12 на сто, едва 7 процента са пуснали бюлетина за ХДС и баварския Християнсоциален съюз (ХСС). Нови социологически проучвания потвърждават тази тенденция. През 2015 г. 70 на сто от запитаните избиратели с турско потекло са обявили склонност към социалдемократите. И при това допитване ХДС/ХСС биха подкрепили 6 на сто, зелените 13 на сто и крайната левица 10 на сто. Все пак става ясно, че колкото повече са образовани избирателите с турски корени, толкова повече се разграничават от социалдемократите. В огромната си част останалите са твърди привърженици на ГСДП. Изненадващото е, че живеещи в Германия турци са далеч по-големи привърженици на турския президент, отколкото самите избиратели в Турция. При крайно оспорвания референдум през април т. г. над 63 на сто от упражнилите правото си на глас, които се редяха на опашки пред турските консулства във ФРГ, гласуваха за разширяване правомощията на Ердоган. Това обаче в голямото си мнозинство бяха живеещи в Германия турци, които имат само турско гражданство и те нямат право да участват във вот за Бундестаг  . Малцинство сред пълнолетните притежава два паспорта, а така и право да гласува в двете държави. Германия не разреши на Ердоган да говори на митинг в Хамбург Има обаче доказателства, че Ердоган е харесван и сред много турци с германско гражданство, които имат само немски паспорт. Това, както и консерватизмът на живеещите в чужбина общности, обяснява притегателната сила на Ердоган. Обратното – в Германия поведението при общи избори се определя от социалното положение на мнозина гастарбайтери и на техните поколения. Те, както и техните германски колеги, избират ГСДП и остават чужди на ХДС/ХСС ообено по дебата за водеща култура, се посочва в изследването на Data4U. Но кого ще следват сега, след като Ердоган се обявява срещу ГСДП, а  нейният лидер Мартин Шулц е срещу Ердоган? Социологът Йоахим Шулте се позовава на свои проучвания, според които както никоя друга народностна група избирателите с турски корени се информират изключително от телевизионни програми от родината си, като тенденцията за последните години расте. Германия не разреши на Ердоган да говори на митинг в Хамбург", "date": "2017.08.22", "title": "Ще повлияе ли Ердоган върху гласуването на турците в Германия?"}
{"url": "http://clubz.bg/57498-radan_kynev_sofiq_mylchi_a_trqbva_da_osydi_srybskata_agresiq_sreshtu_skopie", "text": "Вече едно денонощие, в България няма никаква реакция на изтеглянето на сръбските дипломати от Скопие. Световната преса гърми, официална (и неофициална) София мълчи. ГЕРБ и БСП се занимават с махленско заяждане, докато външният министър на Сърбия, комунистът Ивица Дачич, ясно намеква за връзка между скандала със Скопие и договора между Македония и България (\"знаем какво сте подписвали\")... Сега е моментът българското правителство да защити безспорните си постижения в отношенията с Македония. Необходимо е изразеното на думи \"приятелство и добросъседство\" да бъде подкрепено с дела.  Шпионски скандал опразни сръбското посолство в Скопие България трябва да изрази загриженост и ясно неодобрение към агресивната сръбска акция, МВнР да осъществи формални консултации с посланиците в Белград и Скопие. И преди всичко - приоритетът \"разширяване на ЕС със Западните Балкани\" да бъде публично преосмислен. Слагането на Сърбия, Босна, Косово и Албания в един кюп с Македония е против нашия стратегически национален интерес. Напротив - преговорите със Сърбия трябва да бъдат поставени под условие за прекратяване на антибългарската пропаганда на Дачич, имперския манталитет към Скопие и насърчаване на антибългарските кампании там. С Албания - под условие за успокояване на великоалбанските блянове и ограничаване на намесата (често под турска диктовка) в македонската политика.", "date": "2017.08.22", "title": "Радан Кънев: София мълчи, а трябва да осъди сръбската агресия срещу Скопие"}
{"url": "http://clubz.bg/57503-chujdenec_s_psihichni_otkloneniq_vandalstval_v_sofijskata_djamiq", "text": "Чужденец е нахлул и вандалствал в софийската джамия \"Кадъ Сейфуллах Ефенди\" (Баня Башъ), съобщиха от Главното мюфтийство. Той е разбил входната врата, счупил е няколко прозореца и дървени парапети, унищожил е и религиозни книги и копие на Корана. От мюфтийството подчертават, че извършителят е \"мъж, който по първоначална информация не е български гражданин и има психични отклонения\". Атаката е станала през нощта между 21 и 22 август. Благодарение на бързата и адекватна реакция на органите на реда, мъжът е заловен и са предотвратени още щети.  Мюфтийството: Защо няма осъдени за нападението над джамията в София? От Районно мюфтийство – София остро осъждат деянието и се надяват чужденецът да бъде подведен към отговорност. Изказват и сърдечна благодарност и признателност към полицаите, задържали извършителя.  ", "date": "2017.08.22", "title": "Чужденец с психични отклонения вандалствал в софийската джамия"}
{"url": "http://clubz.bg/57504-skopie_ne_shpionira_syrbiq_zaqvi_dimitrov", "text": "Скопие не е упражнявало разузнавателни дейности срещу Сърбия, нито пък е имало намерение за такива, заяви на пресконференция македонският министър на външните работи Никола Димитров. Той отрече обвиненията на Белград, според които Македония извършва офанзива срещу Сърбия, подкрепяна от чужбина. Той припомни, че Македония иска приятелски отношения със Сърбия, добавяйки, че утре ще разговаря по телефона със сръбския си колега Ивица Дачич. Радан Кънев: София мълчи, а трябва да осъди сръбската агресия срещу Скопие На пресконференция по-рано днес в Скопие вицепремиерът Буяр Османи, който отговора за евроинтеграцията, заяви, че Република Македония развива добросъседски отношения с всички страни в региона. Осани добави, че Скопие приветства готовността на сръбската страна за отстояване на приятелските отношения и връщане на ситуацията в обичайните рамки. Запитан дали поведението на Сърбия е свързано с кандидатурата на Косово за ЮНЕСКО, вицепремиерът отговори, че не трябва да се спекулира относно причините. По думите му в момента Прищина не е готова с молбата за кандидатстване ЮНЕСКО. Шпионски скандал опразни сръбското посолство в Скопие В неделя Сърбия спешно изтегли целият персонал на посолството си в Скопие. В понеделник президентът Александър Вучич заяви, че \"има доказателства за разузнавателна офанзива\" срещу Сърбия в Македония. В него се посочва също, че според властта това е единственият начин регионът да продължи да се движи напред.  \n\t  Шпионски скандал опразни сръбското посолство в Скопие", "date": "2017.08.22", "title": "Скопие не шпионира Сърбия, заяви Димитров"}
{"url": "http://clubz.bg/57502-mohamed_ali_vyzkrysva_na_one_dance_week", "text": "Check The Czechs е специалната програма в рамките на 10-ото юбилейно издание на One Dance Week, която ще постави във фокус чешката съвременна изпълнителска сцена. Програмата е курирана от Ивона Кройцманова – моторът зад почти всички изпълнителски феномени в Чехия и член на международни мрежи, между които IETM, European Dancehouse Network, съосновател и асоцииран директор на Aerowaves и партньор на Be SpectACTive!. Модулът Check The Czechs ще представи общо три спектакъла – „Гайд“ на 24 септември от 19:30 часа, „Разказвачката“ на 8 октомври от 16:30 часа и „Стъпка преди края“ на 8 октомври от 20:00 часа. Всички представления от програмата на One Dance Week се играят в Дом на културата \"Борис Христов\" в Пловдив. Неповторимият Мохамед Али оживява на 8 октомври от 20:00 часа в Пловдив в шампионския спектакъл „Стъпка преди края“ на Spitfire Company. В него танцовото изкуство си служи с крошета от тежка категория, за да събуди боеца във всеки от нас. Историята на може би най-известния боксьор в историята Мохамед Али – от възхода на ринга до угасването на една  легенда, покосена от паркинсон – всъщност е историята на всеки, който някога е понасял ударите на живота. Танцова революция от Африка на One Dance Week (СНИМКИ+ВИДЕО) Сцената е превърната в боксов ринг, където, също както в живота, се редуват победи и загуби, а съдбата води безмилостен дуел срещу отказа да се предадеш. С бързи и насечени движения, със скоростно въртене до замайване, Маркета Ваковска (Танцьор на годината – Чехия, 2013) бродира с напрежение сцената, докато музиката и вокалите на Ленка Дусилова подсилват още повече емоцията на изпълнението. Непокорството и настойчивостта на артиста да се издигне след поражението изграждат историята, а представлението изправя публиката на крака и напълно заслужава възторжените й аплодисменти. „Стъпка преди края“ дебютира през 2012 г. в Трутнов, Чехия, за да спечели година по-късно Herald Angel Award на британския вестник The Herald, обирайки овациите на Fringe Festival в Единбург. Концепцията и хореографията са дело на Маркета Ваковска и Петр Бохач, основател и артистичен директор на Spitfire Company. Спектакълите от програмата Check The Czechs гостуват на юбилейното издание на One Dance Week в Пловдив с подкрепата на Чешки център в София, Посолството на Чехия в София, Министерство на културата на Чехия. За повече информация следете Facebook фестивалното събитие на  , както и  . Юбилейното 10-то издание на фестивала започва на 23 септември в Дом на културата „Борис Христов“  - (Пловдив) и ще продължи до 15 октомври. Специалната програма предлага на зрителите завладяващи спектакли от три континента. One Dance week показва един от най-обсъжданите спектакли на годината Ще видим съвремието като дует на човек и робот от Тайван, битката със съдбата през историята на Мохамед Али, технологичната зависимост и още завладяващи спектакли, вплели нишки към съвременния живот. В продажба вече е фестивалният билет на стойност 45 лв. Бройката е ограничена, а след 31 август цената ще стане 55 лв. В продажба са и билетите за \"Стъпка преди края\" на цени от 10 и 15 лв. ONE DANCE WEEK: На 10 години One Dance week показва един от най-обсъжданите спектакли на годината ONE DANCE WEEK: На 10 години", "date": "2017.08.22", "title": "Мохамед Али възкръсва на One Dance Week"}
{"url": "http://clubz.bg/57497-ruski_hakeri_razkriha_masova_upotreba_na_doping_vyv_futbola", "text": "Руските хакери \"Фенси Беърс\" направиха поредно разкритие за прикрита и разрешена употреба на допинг, като този път твърдят, че са се добрали до документи, уличаващи стотици футболисти. Сред тях има големи имена - аржентинците Карлос Тевес и Хуан Себастиан Верон, германецът Марио Гомес, холандецът Дирк Каут, италианецът Винченцо Якуинта и т.н. \"Фенси Беърс\" нашумяха в последните години, след като разкриха, че прочути спортисти са вземали забранени вещества със знанието на Световната антидопингова агенция (УАДА). Сред тях са сестрите Винъс и Серина Уилямс, колоездачите Брадли Уигинс и Крис Фруум, лекоатлетът Мо Фара... УАДА контрира, че всичко е било по правилата, тъй като въпросните състезатели са приемали медикаменти с определена терапевтична цел и са имали разрешение от агенцията.  Според хакерите през 2015 г. с допинг са уличени, но не са наказани, повече от 150 футболисти. През 2016-а числото нараства на над 200. \"Фенси Беърс\" разполагат с документ, в който личат имената на 25 играчи, приемали забранени субстанции по време на Мондиал 2010 в Южна Африка.  Най-голям е броят на аржентинците - петима, а германците са четирима и т.н. В списъка личат 12 национални отбора, сред които и вицешампионът Холандия с Дирк Каут. Всичките 25-има са дали положителни проби, но не са наказани, тъй като са използвали препаратите с терапевтична цел, а ФИФА и УАДА са знаели.", "date": "2017.08.22", "title": "Руски хакери разкриха масова употреба на допинг във футбола"}
{"url": "http://clubz.bg/57493-funkciqta_safety_check_vyv_facebook_stava_postoqnna", "text": "Функцията \"Safety Check\" във Facebook, която позволяваше при извънредни положения да проверим дали близките ни са в безопасност, ще бъде вече включена за постоянно, съобщиха от социалната мрежа. От днес вече някои потребители могат да намерят бутона \"Safety Check\" в навигационното меню на мобилното приложение, а в рамките на няколко седмици то ще бъде достъпно за всички. Досега специалната функция се включваше само при извънредни ситуации. Напоследък обаче те нарастнаха много - независимо дали става дума за терористични атаки като тази в Барселона, сблъсъците в Шарлотсвил, САЩ, или природни бедствия и тайфуни. „ Тази година \"Safety Check\" бе обновена и допълнена - вече можем да търсим помощ от други хора в близост до кризисната ситуация, което е много полезно ако си чужденец и имаш нужда от насоките на местните. През юни пък бе интегрирана възможността за набиране на средства и възможност за описване на кризите, така че хората да са по-наясно какво се случва. Хората могат и да споделят своите истории, не само да маркират, че са в безопасност. Постоянната версия на Safety Check ще показва списък с кризисни ситуации, новини от приятели, и предложения за оказване на помощ. Секцията \"По света\" ще показва къде опцията е вече активна.", "date": "2017.08.22", "title": "Функцията \"Safety Check\" във Facebook става постоянна"}
{"url": "http://clubz.bg/57499-forbs_mark_uolbyrg_e_naj_dobre_plateniqt_aktor_za_2017_g", "text": "Марк Уолбърг е най-добре платеният актьор за 2017 г. според класацията на списание \"Форбс\". Актьорът е спечелил 68 милиона долара за периода от юни 2016 до юни 2017 г. Филмите, в които участва - \"Трансформърс: Последният рицар\" и \"Баща в излишък\" 2 - имат общо 5.3 милиарда долара печалба. Значителна част от приходите на Уолбърг обаче се дължат на участието му в риалити формати. \"Форбс\": Ема Стоун е най-добре платената актриса за 2017 г. На второ място в класацията е  , станал популярен като кечист, но по-късно успешен актьор. Първата му главна роля в киното е във филма \"Царят на скорпионите\". Джонсън е спечелил 65 милиона долара през последната година главно от филмите \"Джуманджи\" и \"Спасители на плажа\". Той е получил приблизително колкото и миналата година, когато оглавява класацията на \"Форбс\". Третата позиция е за  , който е получил 54.5 милиона долара през последните 12 месеца. Филмът \"Бързи и яростни\" 8 е вторият най-печеливш за годината с близо 1.2 милиарда долара приход. Друг от най-успешните филми, в които участва Вин Дизел е \"Пазители на галактиката\" 2, където озвучава героя Грут. Следва   с над 50 милиона долара, спечелени от сделката с \"Нетфликс\" за четири продукции с негово участие. \"Форбс\": Кои са най-богатите знаменитости за годината Пета позиция е за  , който печели 49 милиона долара от филмите \"Railroad Tigers\" и \"Kung Fu Yoga\". , който през 2015 г. заема първо място в класацията на \"Форбс\" за най-богати актьори, сега е едва на шеста позиция. Той е спечелил 48 милиона долара през последната година от участието си във филми за супергерои - почти наполовина по-малко от 2015 г., когато получава 80 милиона.  е получил 43 милиона за участието си в \"Мумията\" и \"Мисията невъзможна\" 6.  Сред десетте на-високоплатени актьори са звездите на Боливуд  , който е получил 38 милиона долара за последните 12 месеца, и   с 37 милиона. Последен от десетте най-печеливши филмови звезди е роденият в Индия канадски актьор  , който е спечелил 35 милиона. Том Круз се ранил при каскада (ВИДЕО) В двадесетицата на класацията на \"Форбс\" за най-добре платени актьори влизат също Крис Хемсуърт, Том Ханкс, Самюъл Джаксън, Раян Гослинг, Раян Рейнолдс, Мат Деймън, Джеръми Ренър, Крис Евънс, Крис Прат и Марк Ръфало. \"Форбс\": Кои са най-богатите знаменитости за годината Том Круз се ранил при каскада (ВИДЕО)", "date": "2017.08.22", "title": "\"Форбс\": Марк Уолбърг е най-добре платеният актьор за 2017 г."}
{"url": "http://clubz.bg/57505-mojem_li_da_opazim_decata_ot_internet_da_s_internet", "text": "Тийнейджър убива 11-годишно момиче на първата им среща след познанство в интернет. Прокуратурата обявява - момичето е имало 3000 приятели в социалните мрежи, води “двойствен живот”... Случаят е сред най-четените новини в последните два дни - както в Клуб Z, така и в много други медии. Но ако вчера фокусът бе върху ужасяващото престъпление - дете да убие дете по особено жесток начин - днес вниманието ни е върху разкритието на прокуратурата. Убитата 11-годишна имала 3000 приятели във фейсбук 3000 “приятели”! Статистика от миналата година сочи, че средният потребител във Фейсбук има 155 приятели. Хората, чиято работа е свързана със социалните мрежи, имат по 400-500, дори 1000. Само особено популярните личности са изпълнили лимита от 5000 и вече имат само последователи.   от 2016 г сочи, че децата днес влизат в интернет по-рано, и все повече от тях имат публични профили в социалните мрежи. В изследването е направена съпоставка на данните от вече далечната 2010 г.  Има обаче  Както и  Основната е презумпцията на родителя, че   Да, децата се оправят с новите технологии по-добре от възрастните, и за това има съвсем ясни причини - децата са по-гъвкави, израстват с технологиите и имат много свободно време, в които да ги ползват. Родителите им пък, освен ако работата им не е пряко свързана с това, работят ограничено с Мрежата, ползват малко от възможностите, които тя дава, и я третират като инструмент. За   То разполага с времето, интуитивността и техническата грамотност да изследва както най-интересните, така и най-грозните части на Мрежата. А в един различен свят е винаги хубаво да имаш много приятели. Важно за безопасността на едно дете в интернет обаче не е техническата грамотност, а това, което специалистите наричат   Или умението  Тези умения  . Детските им мозъци просто още не са развили способността да вземат подобни решения.  Родителите имат тази способност в много по-голяма степен поради житейския си опит - въпреки липсата на техническа грамотност. Което означава, че   И, както сочат данните, тя има опасен ефект - родителите стават все по-либерални и осъществяват все по-малко контрол върху навиците на своите деца в Мрежата. Какво обаче може да направи един родител? Повечето се сещат за   на телевизора, с който още от 90-те се блокираха еротичните канали. Но не им хрумва, че   - компютри, таблети, смартфони. Далеч по-добри, при това. Друго, което може да направи един родител, когато въвежда детето си в интернет, е да използва Мрежата поне първоначално заедно с него - не просто като урок “не си казвай адреса по чатовете”, а една съвместна, дружна игра. За най-малките - между 7 и 12 - интернет е една голяма играчка. Като учихте детето си да кара колело, карахте с него, нали? Защо не сърфирате заедно тогава? Разбира се,  . Както се отбелязва и в изследването, Министерството на образованието обаче сякаш не обръща особено внимание на това. Ако  ,  Тезата на прокуратурата, че 11-годишното момиче е живяло “двойствен живот”, е, меко казано, необмислена. Звучи като начин да се прехвърли отговорността върху детето.  Да се обвиняват и само родителите е не по-малко абсурдно. интернет и социалните мрежи са изключителен феномен - млад, агресивен и бързо променящ се. Да се прехвърля топката изцяло на институциите също е несправедливо - те не могат да следят какво прави всяко дете онлайн. На същото място, от което идва проблема, може да се намери и решението - така че отворете Google и потърсете.   ", "date": "2017.08.22", "title": "Можем ли да опазим децата от Интернет? Да - с Интернет"}
