{"url": "http://clubz.bg/75952-stivyn_barkli_e_noviqt_ministyr_za_brekzit", "text": "Британската министър-председателка Тереза Мей назначи днес държавния министър за здравеопазването Стивън Баркли за нов министър по въпросите на \"Брекзит\", заяви неин говорител, цитиран от Ройтерс. \n\tМей лично ще надзирава последните 10 дни от преговорите с Европейския съюз за бъдещата рамка, а Баркли ще се съсредоточи върху вътрешната подготовка за излизането на Великобритания от общността и прокарването на проектоспоразумението за \"Брекзит\" на министър-председателката в парламента, каза говорителят. Мей виси на косъм, сделката за \"Брекзит\" също", "date": "2018.11.16", "title": "Стивън Баркли е новият министър за \"Брекзит\""}
{"url": "http://clubz.bg/75951-valeri_simeonov_podade_ostavka_borisov_q_prie_video", "text": "Вицепремиерът Валери Симеонов подаде изненадващо оставка тази вечер малко след 19 ч. Около 19,20 часа информацията бе потвърдена пред наш репортер и от \"Обединени патриоти\", а малко по-късно и от предствител на правителството.В 20 часа Симеонов даде кратък брифинг, а буквално минути след края му премиерът Бойко Борисов прие оставката. В специалното си изявление пред журналистите в Министерския съвет Сименов заяви: Симеонов обяви, че не е стандартен политик, и не му е била \"детската мечта\" да бъде вицепремиер. Съгласил се само, за да е гарант за управлението. Решението е взел сам, след като се е консултирал с парламентарната си група и лидера на ВМРО и вицепремиер Красимир Каракачанов, а не му е било наредено от министър-председателя Бойко Борисов. Ето какво каза още Симеонов: Вицепремиерът бе категоричен, че е действал единствено според съвестта си: Накрая, допускайки, че журналистите не се интересуват от работата му, Симеонов изброи част от дейностите си, които самият той смята за успешно завършени през последната година и половина: В края на изявлението си вицепремиерът в оставка не пропусна да предупреди опонентите си да не бързат да се радват: След края импровизирания брифинг, Симеонов отказа да отговаря на журналистически въпроси. Оставката на вицепремиера идва след седмици на демонстрации, след като той нарече протестиращите майки на увредени деца \"кресливи жени с уж болни деца\". Тази вечер шествието на майките се отправи към Министерския съвет веднага след новината, като \"Орлов мост\" в центъра на София бе блокиран. Информацията за оставката на вицепремиера бе посрещната с хоро. Вода в мелницата на недоволството срещу партията на Валери Симеонов, особено след изкаването на вицепремиера по адрес на майките с увреждания, наля собственияj му депутат Петър Петров. В интервю за Дарик радио той също реши да се изкаже по адрес на майките. Това обаче не попречи на НФСБ да се обяви в защита на депутата си, обявявайки това изказване за фалшива новина. Вицепремиерът Красимир Каракачанов се разграничи от думите на Петров и препоръча на тези, които не знаят как да се изкажат, изобщо да не се изказват. Председателят на парламентарната група на ГЕРБ Цветан Цветанов пък се извини от името на Петров. Всичко това се случи часове преди Симеонов да обяви оставката си.", "date": "2018.11.16", "title": "Валери Симеонов подаде оставка, Борисов я прие (ВИДЕО)"}
{"url": "http://clubz.bg/75949-ivancheva_vyn_ivancheva_pak_vytre_ne_q_osvobodiha", "text": "След мълниенсно произнасяне на Апелативния спецсъд Десислава Иванчева и Биляна Петорва остават в ареста. Съдът, който обичайно решава казусите след седмица, се произнесе след \"особно искане\" на прокуратурата , която днес атакува определението на съдия Иво Хинов - двете да напуснат \"Майор Векилски\" с мярка домашен арест. Десислава Иванчева излиза от ареста - този път веднага Правният сайт \"Де факто определи, че случващото се \"заприличва на разправа\", а подобни „особени искания“ са прецедент, особено след обсъждането и отхвърлянето им от съда часове по-рано. Ето определението на АСНС. Апелативният специализиран наказателен съд на основание чл. 343 НПК спря изпълнението на определение от 16.11.2018 г. по нохд 2617/2018 г. по описа на СНС, с което са изменени мерките за неотклонение на подсъдимите Д. И. и Б. П. – Х. от „задържане под стража“ в „домашен арест“ до произнасяне на въззивния съд по същество. Причина за спиране на изпълнение на определението са неизпратените доказателства по делото, въз основа на които съдът е преценил, че се налага промяна на мерките за неотклонение, аргументите, за което се съдържат в пълния протокол от заседание, проведено на 16.11.2018 г. пред първоинстанционния съд, който не е предоставен на въззивната инстанция в цялост. Отделно от това с определение на друг съдебен състав на АСНС от 01.11.2018 г. са потвърдени мерките за неотклонение „задържане под стража“ на подсъдимите И. и П.-Х., което налага задълбочена преценка на всички обстоятелства, имащи значение за мерките за неотклонение. Въззивният съд ще се произнесе по мерките за неотклонение на подсъдимите след изпълнение на процедурата по чл. 342, ал. 2 от НПК. Агитка от привърженици пред затвора, която цял следобед чакаше освобождаването на двете, остана с излъгани надежди", "date": "2018.11.16", "title": "Иванчева - вън, Иванчева - пак вътре... Не я освободиха"}
{"url": "http://clubz.bg/75941-koj_e_mihalaki_tashev_pitajte_stolichna_obshtina", "text": "Всяка година стотици софиянци се раждат в Първа АГ болница \"Света София\" в столичния квартал \"Разсадника\". Известното лечебно заведение се намира между булевардите \"Вардар\" и \"Александър Стамболийски\", на ъгъла между късите улички \"Рибен буквар\" и \"Михалаки Ташев\". Рибния буквар го знаем всички, но кой е Михалаки Ташев? Няма такава личност в българската история. Досетливите обаче могат да си спомнят за Манолаки Ташев, първия кмет на София, встъпил в длъжност през далечната 1878 г. Макар да не е кмет (а \"председател на Софийския градски управителен съвет\"), и да е на власт само три месеца преди неочакваната си смърт, Манолаки Ташев поставя за това кратко време основите на инфраструктурата - тротоари, улични светлини, и службите - пожарна, санитарна служба, техническа служба. По негово време започва и работата по първия регулационен план на София с помощта на чешки архитект. Редно е подобна ключова личност да бъде запомнена и някъде в годините преди 10 ноември управляващите решават да кръстят улица на него - но сбъркват малкото му име - пишат , вместо . Подобни грешки обаче са поправими, нали? Преди 4 години   открива грешката и се обръща към зам.-кмета на София Тодор Чобанов с въпроса кой точно е \"Михалаки Ташев\". И признава, че е \"логично грешката да бъде поправена\". Това е сложна процедура, обяснява Чобанов през 2014 г., защото ще се наложи бизнесите и живеещите на 150-метровата улица да си сменят документите. Всъщност, поправя се, само ще трябва да сменят адреса на личните си карти следващия път, когато си вадят нови документи. Т.е. за шепата граждани, живеещи на \"Михалаки Ташев\", една смяна на името не би била особено главоболие. Четири години по-късно улицата все още е \"Михалаки Ташев\". Клуб Z се свърза първо с пресцентъра на Столичен общински съвет и се опита да разбере дали въпросът е повдиган на тяхно заседание през последните 4 години. Бърз отговор не можахме да получим, тъй като стенограмите от заседанията не са свързани към обща търсачка и за да се установи дали съветниците дори са чули за проблема, трябва ръчно да се мине през всяко заседание. Все пак проверихме дневния ред на заседанията от август до края на 2014 г. и в нито едно не се споменава улицата. Г-н Чобанов ни препрати към пресцентъра на Столична община. От там заявиха, че ще направят проверка по въпроса. ", "date": "2018.11.16", "title": "Кой е Михалаки Ташев? Питайте Столична община"}
{"url": "http://clubz.bg/75946-babish_otkazva_da_si_hodi_dokato_hilqdi_iskat_ostavkata_mu", "text": "Чешкият премиер Андрей Бабиш заяви днес, че никога няма да подаде оставка и отхвърли призивите на критиците си да се оттегли след обвиненията, че възпрепятства разследване за измама, предаде Ройтерс, цитирана от БТА. \n\tКоалиционен партньор на партията на Бабиш АНО обмисля дали да не се оттегли от правителството, след като обществено достояние стана запис, в който синът на премиера Андрей Бабиш-младши казва, че миналата година баща му поискал от него да се укрие, за да не бъде разпитан от полицията. Скандал в Чехия: Синът на милиардера Бабиш бил луд, вини го в отвличане Опозиционни партии поискаха вот на недоверие към правителството, който се очаква да се състои следващия петък. \n\tЧешката социалдемократическа партия, партньор в правителството на Бабиш, обмисля дали да оттегли подкрепата си за кабинета, въпреки че според партиен източник много от представителите на партията в парламента не са склонни на този вариант.  \n\tБабиш получи подкрепата на президента Милош Земан, който вчера каза, че очаква обстановката да се успокои и заяви, че ще даде на Бабиш още един шанс да състави правителство, ако вотът в парламента го принуди да подаде оставка. Милиардерът Бабиш за втори път премиер на Чехия Милиардерът Бабиш за втори път премиер на Чехия", "date": "2018.11.16", "title": "Бабиш отказва да си ходи, докато хиляди искат оставката му"}
{"url": "http://clubz.bg/75934-veche_pylni_tri_godini_otkak_sym_gej", "text": "Зам.-шефът на ДСБ Радан Кънев припомни във фейсбук как преди три години \"кафявите\" медии написаха, че е хомосексуален. Ето какво написа Кънев:  ", "date": "2018.11.16", "title": "\"Вече пълни три години, откак съм гей\""}
{"url": "http://clubz.bg/75944-ek_otkriva_procedura_za_prekomeren_deficit_sreshtu_italiq_na_21_noemvri", "text": "Европейската комисия ще започне процедура срещу Италия за прекомерен бюджетен дефицит на 21 ноември, след като Рим се противопостави на възраженията на Брюксел срещу плановете му да заема и да харчи повече през идната година. Това заявиха пред Ройтерс три източника, запознати с процедурата, съобщава БТА. МВФ: Дефицитът на Италия може да навреди и на други страни ЕС обмисля процедура за свръхдефицит срещу Италия Процедурата за прекомерен дефицит може да доведе до финансови санкции на стойност 0,2 процента от БВП (около 3,4 милиарда евро). Тя обаче се очертава дълга и санкциите остават твърде хипотетични. Еврокомисарят за икономическите и финансовите въпроси, данъчното облагане и митническия съюз Пиер Моксовиси призова днес за диалог с италианското правителство, което не преразгледа проектобюджета си за 2019 година, предаде Франс прес, цитирана от БТА. Той подчерта, че никога не е попадал в \"логика на сблъсък\" с Рим. Това бе първата му реакция на решението на италианското правителство да не променя бюджет 2019 година. Брюксел отхвърли проектобюджета на Рим на 23 октомври и му даде срок до 13 ноември да го преразгледа. Италия реши въпреки това да запази непроменен заложения дефицит от 2,4 процента от брутния вътрешен продукт (БВП) през следващата година.    ЕС обмисля процедура за свръхдефицит срещу Италия", "date": "2018.11.16", "title": "ЕК открива процедура за прекомерен дефицит срещу Италия на 21 ноември"}
{"url": "http://clubz.bg/75945-pak_sydqt_berluskoni", "text": "Бившият италиански премиер Силвио Берлускони, срещу когото бяха водени няколко дела, отново ще отговаря пред съда за подкупване на свидетел по дело за компаньонки, предаде Франс прес, цитирана от БТА. \n\tСъдът в южния град Бари насрочи първото съдебно заседание по случая за 4 февруари 2019 г. Активистка на \"Фемен\" оголи гърдите си пред Берлускони (ВИДЕО)", "date": "2018.11.16", "title": "Пак съдят Берлускони"}
{"url": "http://clubz.bg/75930-karakachanov_vidq_v_pakta_za_migraciqta_globalno_preselenie_na_narodite", "text": "Това каза в парламента вицепремиерът Красимир Каракачанов като коментар за документа, породил нови спорове за опасността от миграцията и българската позиция по въпроса. Както е известно, правителството в лицето на вицепремиера и министър на външните работи Екатерина Захариева изрази първоначалната си подкрепа за пакта, но след като от БСП видяха в него нова приливна вълна от бежанци, коалиционният съвет заяви, че няма да го подкрепи. Коалиционният партньор на ГЕРБ - \"Обединени патриоти\", застъпва позицията на левицата. Завой: България няма да подкрепи Пакта за миграцията на ООН В същото време трима министри - Захариева и министрите на вътрешните работи и на социалното министерство Младен Маринов и Бисер Петков, само преди няколко дни се изказаха ласкаво за документа пред депутатите от комисиите по външна политика и вътрешна сигурност и обществен ред в Народното събрание. И не дадоха еднозначен отговор за българската позиция.  Ще подкрепи ли България Пакта за миграцията на ООН? Това е мистерия Днес Каракачанов пак посочи, че в пакта имало спорни моменти. И даде своята трактовка за европейската политика по отношение на миграцията: Създаването на Глобалното споразумение за сигурна, организирана и редовна миграция бе договорено през 2016 г. след най-голямата мигрантска криза в Европа след Втората световна война и е записано като цел в т. нар. Нюйоркска декларация, която очертава подходите на страните членки на ООН към миграцията. През юли споразумението получи подкрепа от 192 от 193-те държави от ООН. САЩ, а след това Унгария, Полша и Австрия обявиха, че няма да подпишат пакта, защото застрашавал суверенитета им. Това направиха в рамките на последните два дни и Чехия и Естония. Документът цели да създаде стратегия за защита на мигрантите, за интегрирането им, за връщането им по родните места и най-вече за изкореняване на причините, които водят до масова миграция. Ако държавите, които се оттеглят от подкрепата за Пакта за миграцията на ООН, бяха прочели документа, нямаше да се оттеглят от него - това каза в началото на седмицата говорител на Европейската комисия в Брюксел на въпрос, свързан с решението на няколкото страни в ЕС да не подкрепят документа. Говорителят уточни, цитиран от БТА, че предава мнението на председателя на ЕК Жан-Клод Юнкер по темата. Ще подкрепи ли България Пакта за миграцията на ООН? Това е мистерия", "date": "2018.11.16", "title": "Каракачанов видя в пакта за миграцията \"глобално преселение на народите\""}
{"url": "http://clubz.bg/75950-germaniq_i_franciq_se_sporazumqha_za_byudjet_na_evrozonata", "text": "Правителствата на Германия и Франция постигнаха консенсус за създаването на единен бюджет на еврозоната, съобщи електронното издание на сп. \"Шпигел\", цитирано от БТА.  \n\tСпоред публикацията министрите на финансите Олаф Шолц и Брюно Льо Мер планират в понеделник да представят съответната концепция на срещата на Еврогрупата. Планира се единният бюджет на еврозоната да бъде създаден в рамките на следващия бюджетен период на ЕС. \n\tПроектът се отнася за реформите, предложени по-рано от френския президент Еманюел Макрон. Досега реакцията на Берлин на неговата инициатива за реформа на еврозоната беше по-скоро сдържана. \n\tБюджетното планиране в ЕС обхваща седемгодишни бюджетни периоди. Сегашният бюджетен период се отнася за 2014-2020 година, а следващият ще започне през 2021 година.", "date": "2018.11.16", "title": "Германия и Франция се споразумяха за бюджет на еврозоната"}
{"url": "http://clubz.bg/75938-mashinno_glasuvane_za_vsichki_ne_i_spored_gerb_i_patriotite", "text": "Несъстоялото се машинно гласуване на избори у нас за всички избиратели, което иначе по закон е задължително от 2016 г. насам, но така и не бе въведено, пак няма да го бъде. По волята на ГЕРБ и \"Обединените патриоти\". Това ще се случи, ако бъдат приети промените в Изборния кодекс, внесени от депутати от двете партии днес.  Новото предложение на властта - машинно гласуване да има само в изборни секции, определени с решение на Центалната избирателна комисия. Първото условие - в тези секции да има поне 300 избиратели. Устройства за подаване на бюлетина да има само на територията на страната, но е и в секциите в чужбина, на български плавателни съдове, в лечебни заведения, домове за стари хора и т.н., предлагат депутатите. Нещо повече - към момента по закон (но не и на практика, въпреки съдебни решения по въпроса - б.р.) осигуряването на машинен вот е задължително във всички секции на всички избори след провеждането на президентския вот през 2016 г. Съдът към ЦИК: До 6 месеца да се осигури машинно гласуване за всички  Законът вече бе нарушен от държавата на последните парламентарни избори през 2017 г. и на всички проведени частични избори за кметове оттогава насам. Преди провеждането на изборите за депутати Върховният административен съд задължи ЦИК да организира този вид гласуване за всички избиратели, беше пусната и обществена поръчка, но тя очаквано се провали. Сега предложението е машинното гласуване да се въвежда поетапно - в не по-малко от 1000 изборни секции, определени от ЦИК. Текст кога тази опция за вот би могла да стане задължителна поне на територията на страната - отсъства. ЦИК обжалва въвеждането на машинно гласуване На практика това означава, че ако ремонтът на Избория кодекс мине - ЦИК до безкрай или поне до нова поправка в текстовете, ще може да обявява машинно гласуване в 1000 секции. На територията на страната на национален вот изборните секции са около 12 000... Държавната фирма \"Информационно обслужване\" да изработва специализираните устройва за машините, вместо да се търси изпълнител с обществена поръчка, е друга промяна, която са записали депутатите от ГЕРБ и \"Обединени патриоти\". Компанията ще може да използва подизпълнители, ако реши. Дали това ще е публично - не става ясно от текста на Изборния кодекс. Що е то преференциално гласуване? Така например евродепутатът от БСП Момчил Неков попадна в Европейския парламент именно заради пренареждане на листата заради подобни грешки. ЦИК обжалва въвеждането на машинно гласуване Що е то преференциално гласуване?", "date": "2018.11.16", "title": "Машинно гласуване за всички? Не и според ГЕРБ и \"патриотите\""}
{"url": "http://clubz.bg/75929-demokratichna_bylgariq_napisa_promeni_za_cenite_na_gorivata", "text": "Предложения как да се поправят гласувани от ГЕРБ и БСП закони, за да се регулира естествено, а не лобистки цената на горивата, внесоха лидерите на \"Демократична България\" Атанас Атанасов, Христо Иванов и Владислав Панев в Народното събрание. Формацията няма право на законодателна инициатива, тъй като не е парламентарно представена, но предложенията могат да бъдат припознати или не от народни представители от други парламентарни групи. Основните предложения са да отпаднат текстове от т.нар. Закон за горивата, приети през лятото, както и да бъдат променени законите за ДДС и за акцизите и данъчните складове. Този път вето няма. Президентът пусна спорния закон за горивата Става дума за новия Закон за административното регулиране на икономическите дейности, свързани с нефт и продукти от нефтен произход. В управляващата коалиция първоначално гръмна скандал, предизвикан от вицепремиера Валери Симеонов, че законът е лобистки. Имаше и протести на малки собственици на бензиностанции, а в хода да дискусията стана ясно, че текстовете всъщност са предложени от петролната асоциация. Имаше призиви към президента Румен Радев да наложи вето, но той не го направи.  Малкият бизнес в горивата излиза на протест срещу лобистки закон Днес бившият депутат от десницата Мартин Димитров обясни, че \"Демократична България\" иска да види дали има поне един народен представител, който да поиска по-голяма конкуренция на пазара на горива. И обясни, че това може да стане, като се увеличи достъпът до акцизните складове, защото в момента една компания притежава 80 на сто от данъчно акцизните складове и това, разбира се, е  \"Лукойл\". От извънпарламентарната опозиция предлагат и промяна в Закона за ДДС - да отпадне въведеното през 2016 г. изискване за лица, които търгуват с течни горива и които не са лицензирани складодържатели, да предоставят свръхобезпечение за една година напред в размера на евентуално дължимия сбор от ДДС. Оттам припомнят, че за последното вече е в ход и процедура за нарушение срещу България от Европейската комисия. Държавата държи нисък акциза на горивата - \"услужва\" на \"Лукойл\" Малкият бизнес в горивата излиза на протест срещу лобистки закон Държавата държи нисък акциза на горивата - \"услужва\" на \"Лукойл\"", "date": "2018.11.16", "title": "\"Демократична България\" написа промени за цените на горивата"}
{"url": "http://clubz.bg/75931-lo_pen_edna_ot_naj_starite_nacii_na_kontinenta_bylgariq_e_primer_za_nas", "text": "Това заяви лидерката на френските националисти от \"Национален сбор\" Марин льо Пен в Народното събрание днес. Тя и 20-членна делегация на лидерите на евроскептичните сили в Европа гостуват в България по покана на лидера на \"Воля\" Веселин Марешки. Те ще участват във форум под наслов \"Движените на Европа за нациите и свободата - нов модел за европейските граждани\". Марешки (представен първоначално погрешно като председател на парламента) приветства Льо Пен и я поздрави за последното социологическо проучване във Франция, според което тя води класацията на електоралните предпочитания с 2 процентни пункта пред партията на президента Еманюел Макрон. Лидерът на \"Воля\" откри дългата час и половина среща с обичайните евроскептични тези, като отбеляза надигащата се патриотична вълна, плод на \"целия погром на сегашните ценности\". И говори обстойно за тежката европейска бюрокрация, за \"армията чиновници\", неспособността на ЕС да се справя с проблемите. И от \"Воля\" се отказват от имунитета си. Ще крепят кабинета Посочи и \"Воля\" като единствената антисистемна партия в България въпреки почти постоянната подкрепа, която оказват на управляващите неговите депутати в парламента. Той се възмути от намесата на европейските бюрократи в националния суверенитет от държавата, после обаче се оплака, че ЕС не прави нищо за картела на горива в България. Белгийският крайнодесен евродепутат Геролф Анеманс отбеляза колко красива е София, а после се концентрира пространно върху успехите на Салвини в Италия. По тази тема се възхищаваха и други представители на евроскептичното обединение в ЕП \"Европа на нациите и свободата\". Последна се изказа Марин льо Пен, която, след като разви тезата за остарелия модел на управление на ЕС и обърна внимание на българската уникалност, отбеляза: И предупреди българите за опасностите от миграцията: И заяви, че иска един нов модел в Европа, промяна на ЕС за по-голяма справедливост към отделните народи. На въпрос дали познава другите патриотични движения в България, Льо Пен заяви: Марешки върна комплимента, като се възхити на височайшите си гости: Льо Пен отказа да коментира правителството на Бойко Борисов и българската външна политика, не се върза и да се включи в подигравката на представител на българска медия за \"особения\" ишиас на лидера на ЕК Жан-Клод Юнкер. Заяви, че евроскептиците ще участват на евровота, защото това е демокрацията. А Марешки добави, че не искат да разрушат ЕС, а да го превърнат в нещо по-добро. За НАТО лидерката на Националния сбор заяви: Марешки не пропусна да повтори идеята да се направи референдум за членство в НАТО въпреки многократната нужда да му се припомня, че това не е допустим въпрос за народно допитване според българските закони. Във връзка с мигрантската криза Льо Пен отбеляза, че ЕС е излъгал европейците за сигурността им. Но добави, че европейската агенция за контрол на границите ФРОНТЕКС може да се запази и да помага на държави в нужда. По-късно, в интервю за Би Ти Ви Льо Пен коментира, че НАТО е изгубила смисъла си Русия не представлява заплаха. Като такава тя обяви ислямския фундаментализъм. Льо Пен обясни, че е получавала заеми от руски банки, защото никоя европейска не е искала да я кредитира. Коментирайки бъдещето на ЕС, тя каза, че за разлика от британските евроскептици, нейната формация, подобно на партията на Салвини, не иска изважда страната си от ЕС, а да промени съюза отвътре. Нейният модел е съюз на суверенни нации.", "date": "2018.11.16", "title": "Льо Пен: Една от най-старите нации на континента, България, е пример за нас"}
{"url": "http://clubz.bg/75942-melaniq_pokaza_zybi", "text": "Тя дълго време пазеше мълчание, но малко по малко започна да напомня за себе си. Тази седмица Мелания Тръмп нададе глас и привлече вниманието на медиите, пише агенция Франс прес. \n\tПубличното настояване на третата съпруга на американския президент Доналд Тръмп да бъде уволнена една негова съветничка свари всички неподготвени. \n\tРазбира се, и други първи дами в историята на САЩ са се намесвали в работата на Западното крило - онази част от Белия дом, където работят президентът и близкото му обкръжение. Те обаче обикновено не са го правели открито. Като заяви чрез говорителката си, че заемащата важен пост във влиятелния Съвет за национална сигурност Майра Рикардел повече не заслужава \"честта да работи в Белия дом\", 48-годишната Мелания Тръмп влезе в сблъсък с някои високопоставени представители на администрацията и принуди изпълнителната власт да обяви, че Рикардел напуска. Според редица американски медии една от причините за спора е свързана с разпределянето на местата в самолета, с който първата дама посети Африка миналия месец. Мелания иска Тръмп да уволни съветничка Бившата манекенка от словенски произход, която през 2005 г. се омъжи за 23 години по-възрастния от нея Доналд Тръмп и на следващата година получи американско гражданство, показа своята независимост още в първите дни, като заяви, че няма да се премести веднага във Вашингтон, за да може синът й Барън да завърши учебната си година в Ню Йорк. \n\tНо щом се настани на булевард \"Пенсилвания\" 1600, тя прояви изключителна дискретност и наблюдателите напразно се опитваха да разгадаят тази жена, която системно биваше определяна като \"загадъчна\". На Мелания не й пука. Защо!? (СНИМКИ) В интервю за телевизия Ей Би Си в средата на октомври, дадено по повод пътуването й в Африка, Мелания Тръмп даде първи признаци за промяна на тона. \n\tТя за пръв път възприе част от агресивната реторика на съпруга си към медиите. \n\tПървата дама бе попитана защо в края на юни, отивайки на границата с Мексико, е решила да носи сако с надпис \"Изобщо не ми пука, а на вас?\". Посланието бе адресирано към \"левите медии и хората, които ме критикуват\", отвърна тя. В четвъртък в реч във Вашингтон тя с леко раздразнение защити кампанията си за борба с онлайн тормоза, която от първия си ден поражда известно недоумение, защото съпругът й е известен със своите критични, агресивни или подигравателни изказвания в Туитър. Дали новото, по-видимо поведение на Мелания Тръмп ще е политически коз за Доналд Тръмп, който вече гледа към следващите президентски избори през 2020 г.? Може би, но уравнението е сложно. На Мелания не й пука. Защо!? (СНИМКИ)", "date": "2018.11.16", "title": "Мелания показа зъби"}
{"url": "http://clubz.bg/75939-kpkonpi_opitva_da_otneme_24_mln_lv_ot_trajcho_trajkov", "text": "КПКОНПИ е внесла иск в съда за  от бившия министър от кабинета \"Борисов 1\", а после кандидат-президент на реформаторите Трайчо Трайков. Лозан Панов срещу КПКОНПИ: корпулентни медии и смразяващ ефект  Новината не е съобщена официално, но се препечатва еднотипна в матрицата от медии като \"Блиц\", Канал 3 и др. Тв Канал 3, която Делян Пеевски искаше да купи, но после се отказа, напомня, че досега имаше само запор на въпросните 1/2 от апартамент, ателие, дворно място, паркомясто, акции, както и влогове и депозити на Трайков. Пламен Георгиев: Парите на Трайчо Трайков са за нас необясними пари Операцията бе \"подгрята\" с интервюта на председателя на КПКОНПИ Пламен Георгиев пред  медии, който нарече движимите и недвижими активи на Трайков \"необясними пари\", независимо че съдът не се е произнесъл. После комисията, създадена да бори корупцията по най-високите върхове на държавата, поиска, а съдът уважи правото на запор над въпросните активи за 2 375 664 лв., включващи половината от няколко недвижими имота, акции в търговски дружества, банкови сметки, както и 1 366 795 лв. по сметки при инвестиционен посредник.  Прокуратурата потвърди: Трайчо Трайков е обвинен в безстопанственост Трайков е съобвиняем в делото срещу Иво Прокопиев, Симеон Дянков и още трима за продажба на миноритарния дял на акциите от дружеството ЕВН на австрийци. Пак прекратиха делото срещу Дянков, Трайков и Прокопиев Както е известно обаче, не осъждането, а само повдигане на обвинение от прокуратурата е достатъчен законов повод, за да се задейства КПКОНПИ и да се прететндира предварителен запор по т. нар. \"гражданска конфискация\". Така процедурата срещу Трайков от антикорупционната комисия бе започната в началото на м.г., след като той стана обвиняем по делото продажбата на остатъчния държавен дял в ЕВН през 2011 г. Прокуратурата разследва Иво Прокопиев по сигнал на КПКОНПИ Делото беше и от няколкото, които промяната в НПК в края на миналата година завари в станалия неудобен за определени среди Софийски градски съд и бе преместено в Специализирания наказателен съд. В идентична ситуация със запорирани активи е издателят Иво Прокопиев. Тогава пък новината се появи първо на страниците на медии като \"Монитор\" и дори в еуфорията бе пусната снимка на сарая на Ахмед Доган по погрешка вместо вила на Прокопиев. Същевременно спрямо него пък се отиде на нова крачка: прокуратурата поде второ дело по сигнал на... КПКОНПИ. Пламен Георгиев: Парите на Трайчо Трайков са за нас необясними пари Прокуратурата потвърди: Трайчо Трайков е обвинен в безстопанственост Пак прекратиха делото срещу Дянков, Трайков и Прокопиев Прокуратурата разследва Иво Прокопиев по сигнал на КПКОНПИ", "date": "2018.11.16", "title": "КПКОНПИ опитва да отнеме 2,4 млн. лв. от Трайчо Трайков"}
{"url": "http://clubz.bg/75936-barishnikov_tancuva_po_brodski_u_nas_video", "text": "Михаил Баришников ще танцува на българска сцена. В началото на 2019-а големият артист ще излезе пред публиката в Софийската опера и балет с представлението „Бродски/Баришников“. Новината съобщават организаторите на събитието продуцентска къща „Артишок“. „Бродски/Баришников“ е моноспектакъл, в който танцът се допълва с изпълнения на стихове и проза на Бродски, на запис звучи и оригиналният глас на поета. Продукцията е създадена преди 3 години и обикаля световните сцени. На 19 и 20 януари 2019-а идва и у нас. Режисьор е латвиецът Алвис Херманис, който казва, че  Представлението е с продължителност час и половина, думите на Баришников и Бродски ще бъдат на руски език със субтитри на български. Михаил Баришников е една от големите звезди на руския балет. Той бяга от СССР през 1974 година, установява се в Щатите и никога не се завръща в родината си. Работи като арт директор на „Ню Йорк сити балей“, оглавява Американския балетен театър, играе и на сцената, и в киното. Днес артистът е на 70 години. Живее в Ню Йорк, където ръководи собствената си балетна школа. Изгнаник в Америка е и Йосиф Бродски. Роден е през 1940 г. в Санкт Петербург  . През 60-те поетът е обвинен в тунеядство и е осъден на заточение. Прекарва 18 месеца в Архангелска област. След протести на изявени интелектуалци през 1965 г. присъдата му е намалена. На 4 юни 1972 г. Бродски е изгонен от Съветския съюз и през 1977 г. става гражданин на САЩ. Преподава в Мичиганския университет, по-късно е професор в Колумбийския университет, Ню Йорк. От 1986 г. преподава литература в колежа „Маунт-Холиок“. Само четири стихотворения на Бродски са издадени в СССР, повечето му работи се появяват на Запад. Освен на руски той пише стихове и на английски. През 1987 г. му е присъдена Нобелова награда за литература. Възстановяват съветското му гражданство през 1990-а. Умира след инфаркт в Ню Йорк на 28 януари 1996 г. Погребан е във Венеция. От нашата страна тръгва световната му кариера, след като през 1966 г. участва на Международния балетен конкурс във Варна и печели златен медал. Билетите за спектакъла „Бродски/Баришников“ са на цени от 90 до 200 лв. и са вече в продажба онлайн, на касите на Софийската опера и балет, НДК и „Арена Армеец“.    ", "date": "2018.11.16", "title": "Баришников танцува по Бродски у нас (ВИДЕО)"}
{"url": "http://clubz.bg/75928-glavniqt_prokuror_presledva_kriticite_si_i_postavq_chadyr_nad_priqtelite_si", "text": "Скъпи колеги, драги гости, Дванадесет години след присъединяването на България към ЕС Брюксел безпрецедентно обяви съдебната ни система за независима. Това забележително историческо достижение на правовата държава бе отбелязано в публикувания преди няколко дни доклад на ЕК по Механизма за мониторинг на българското правосъдие. След провъзгласяването на независимостта ни, драги колеги, вместо да развея нейното знаме, аз неволно се почувствах като онзи съпруг, който е хванал жена си в изневяра, а тя възмутена го е попитала на мръсните си очи ли ще вярва или на нея. Можем само да гадаем защо ЕК е избрала този подход. Струва ми се обаче, че едва ли някога ще се доближим един към друг с добрата стара Европа, ако занапред ни свързват не ценностите, а лъжливите мостове на илюзиите. Защото да се твърди, че българската съдебна система е постигнала независимост, означава, че: 1. съдът е независим арбитър, а не орган за борба с корупцията, следователно той няма обща наказателноправна политика с органите на досъдебното производство; 2. съдът, а не прокуратурата е този, който казва със своя акт дали е осъществено или не едно престъпление; 3. дългът на всеки съдия изисква той да стигне до обективната истина независимо от действията и бездействията на страните; 4. в търсенето на обективната истина съдът се явява онзи независим арбитър, който трябва да даде сигурност на всяка страна в процеса, че съдията не е повлиян от външни фактори при постановяване на решението по нейното дело; 5. съдът не проявява единомислие с прокуратурата и не се превръща в орган по осъществяване на наказателната политика на държавата, като нарушава фундаментални принципи в наказателния процес; 6. разследващите не работят по занижени стандарти и не развиват убеденост, че както и да е изработено едно дело, по-вероятно е да \"мине\" успешно през съда; 7. прокуратурата не работи поръчково; 8. не е възможно бизнес конкуренти да си разчистват сметките и чрез \"услугите\" прокуратурата да започва наказателно преследване, което скоро след това да бъде прекратявано поради необоснованост; 9. основните институции на наказателната политика работят, а не се търсят нестандартни и нетрадиционни решения, които да компенсират дефектите в основните стълбове на наказателната политика; 10. не се създават алтернативни институционални конструкции, които поради неясната си и съмнителна ефективност и легитимност се превръщат в орган за осъществяването на репресии; 11. политиците не се стремят да налагат зависими хора на най-високите етажи на съдебната власт, за да разтварят чадър над себе си и да отнемат чадъра на противниците си. Като представител на най-висшата съдебна инстанция, уважаеми дами и господа, смея да твърдя точно обратното - съдебната ни система е затънала в дълбоки зависимости и доказателство за това са следните факти: 1. Участниците в злоупотребите в Софийския градски съд не са наказани, а един по един са напълно реабилитирани. 2. Председателят на Върховния касационен съд (ВКС) се размина на косъм от импийчмънт, защото свободно изрази мнението си относно направените промени в Конституцията, които минираха истинската съдебна реформа. 3. Членът на Висшия съдебен съвет (ВСС), който се отчиташе с есемеси на премиера, все още безнаказано и неуморно се труди в съдебната система. 4. Главният прокурор преследва критиците си и поставя чадър над приятелите си и никой не се осмелява да инициира въвеждането на механизъм за неговия контрол. 5. Болтовете на джантите на служебния автомобил на НСО на критичния към политико-съдебната задруга председател на ВКС се саморазвиха. 6. Същият неудобен председател е посрещнат от младежи с маски, които държат окървавени агнешки главички, преди заседание на ВСС, на което предстои дискусия по повод злоупотреба с власт от страна на главния прокурор, а полицията не си помръдва пръста. 7. Магистрати начело с председателя на ВКС и техните семейства са подлагани на жесток медиен и институционален терор, който преобръща живота им с краката нагоре. 8. Председател на апелативен съд е уличен от магистрат, че злоупотребява със служебно положение, за да обслужи олигархия и власт, а вместо наказание получава индулгенции от всички контролни органи. Съдията, огласил данните за тази злоупотреба, не е герой, а подсъдим. 9. НАП тероризира неудобните на властта, следвайки принципа \"зайко, защо си с шапка, защо си без шапка\". 10. Комисията за противодействие на корупцията и отнемане на незаконно придобитото имущество (КПКОНПИ) призовава на разпит председателя на ВКС, което отваря възможността всички административни ръководители да могат да бъдат привикани, докато административният орган има дела за решаване в съответния съд. Списъкът е дълъг и мога да продължа до безкрай. Но ако си спомняте, преди година правосъдната министърка обяви, че в съдебната система има нужда от тишина. И нека бъде тишина.....Която се разчу чак в Брюксел. В последно време чувам само своя глас, а след мен вече няма да има кой да нарушава идилията. В новия ВСС тишината определено дебне отвсякъде. Ноторно известно е, че именно неизбежните сблъсъци между отделните власти са това, което ни пази от автокрация, към която ние напълно уверено вървим. Казвал съм и преди, че в България сме изправени пред една система, която е вербувала големи човешки и материални ресурси в изграждането на добре действаща машина; която умело си служи със службите, медиите, икономиката, политиката и, разбира се, съдебната система. Действията ѝ не се огласяват, а се държат в тайна. Грешките ѝ не се изваждат на показ, а се премълчават и укриват; противниците ѝ се преследват докрай, а тайните ѝ, то те са грижливо пазени и не могат да бъдат разкривани. От Брюксел вече ясно ни заявиха, че спасението на давещите се е дело на самите давещи се! Затова нека не забравяме, че отговорността е нещото, което в най-голяма степен разграничава успешните от неуспешните. Считам, че като магистрати разполагаме с достатъчно конституционни гаранции, за да се борим без страх и без да мълчим за върховенството на правото и неговия колапс в страни като нашата. Затова в последно време, докато слушам шума на тишината, често си припомням една прекрасна мисъл на Чърчил, който казва: \"Онези, които избраха демокрацията вместо хляба, днес ядат 300 вида хляб, а тези, които избраха хляба вместо демокрацията, днес нямат нито демокрация, нито хляб.\" Вие избирате от кои да бъдете.", "date": "2018.11.16", "title": "Главният прокурор преследва критиците си и поставя чадър над приятелите си"}
{"url": "http://clubz.bg/75921-borisov_gyrciq_s_kej_v_burgas_nie_v_solun_kakvo_po_hubavo_ot_tova", "text": "Това заяви министър-председателят Бойко Борисов в изказването си пред участниците в Третата среща на високо равнище в Солун, посветена на европейската перспектива, свързаността, индустриалното развитие и сътрудничеството със Западните Балкани, съобщиха от правителствената информационна служба. Той посочи, че някои неща трудно се приемат, както и с десетилетия трупаните исторически конфликти, но дали това е изгодно за бизнеса. В обръщението си към лидерите от балканските страни той риторично запита какво по-добро от това Гърция да има излаз на Дунав, а по този начин да се развиват Дунавската, Румънската, Черноморската стратегия. Българският министър-председател подчерта, че вече е време да спрем да говорим за Западни Балкани, тъй като Гърция, Румъния, България, които вече са в ЕС, не могат да бъдат изключвани или разделяни в ключови сфери. Борисов сподели пред форума в Солун идеята Александруполис да бъде свързан с магистрала и да се модернизира жп линията с Бургас, припомни и важни акценти от Четиристранната среща на високо равнище във Варна, на която гост по покана на българския премиер бе израелският му колега Бенямин Нетаняху. Ципрас агитира \"Турски поток\" да мине през Гърция В изказването си министър-председателят Борисов се фокусира още върху важни за региона инфраструктурни отсечки и върху газовата свързаност, продаде \"Фокус\". „В момента няма нищо, което да ни спира да продължим да развиваме търговските ни отношения, стокооборотите, както и тази свързаност, за която говоря“, завърши Борисов. В Третата среща на високо равнище в Солун, която се домакинства от премиера на южната ни съседка Алексис Ципрас, участват още министър-председателят на Сърбия Ана Бърнабич, вицепремиерът на Румъния Ана Бирчал, министри от региона.", "date": "2018.11.16", "title": "Борисов: Гърция с кей в Бургас, ние - в Солун, какво по-хубаво от това"}
{"url": "http://clubz.bg/75923-desislava_ivancheva_izliza_ot_aresta_tozi_pyt_vednaga", "text": "След 214 дни в ареста отстранената кметица на \"Младост\" Десислава Иванчева и заместничката й Биляна Петрова за пръв път ще дишат чист въздух в домовете си. Съдия Иво Хинов от Специализирания наказателен съд днес промени мерките им \"задържане под стража\" във втората най-тежка - \"домашен арест\". Аргументите за това бяха в две посоки: първо, че 4 вещи лица дадоха показания, че психическото и физическото им състояние са много влошени. Самата Иванчева е на антидепресанти, има панически атаки, депресия и т.н. Пускат Десислава Иванчева и Биляна Петрова под домашен арест Вторият аргумент на съдията беше, че интелектуалните способности на двете в условията на тъмнина и влошено психическо здраве намаляват и така те стават негодни да упражнят правото си на защита. Съдът изтъкна в тази посока тяхната изключително активна позиция, че сами изискват документи, правят питания, доказателствени искания и т.н. За днес вещите лица описаха условията в ареста като нечовешки - два дървени нара, широки по около 70 см, и между тях остава простанство от 40 см, в което да можеш да се разхождаш и да се движиш. Цялата килия е дълга около 3 метра. Тоалетната в две огледални килии е зад преграда, висока не повече от 1,2-1,5 м. Адвокат Ирен Савова запита една от лекарките как се отразява на подзащитната й Биляна Петрова липсата на интимна близост с брачния партньор 214 дни. И експертката, и съдът обаче отговориха, че не това е било заданието на експертизата. В пледоарията си Савова, която изтъкна, че е адвокат и на двете пред ЕСПЧ в Страсбург, напомни, че България получава и плаща тежки осъдителни присъди заради условията в арестите. Интересно е, че това е вторият опит на същия съдебен състав да ги пусне под домашен арест. Но предния път съдията отложи изпълнението, докато се произнесе апелативната инстанция. Апелативният съд тогава отмени определението му и двете практически останаха зад решетките. Обрат: Десислава Иванчева и заместничката ѝ остават зад решетките  Днес съдът обаче разпореди незабавно изпълнение, т.е. Иванчева и Христова ще бъдат конвоирани от съдебна охрана до домовете им. Цялото съдебно заседание днес бе проследено от традиционната \"агитка\" привърженици на двете, които ту бурно опонираха на прокурорите или ги проклинаха с фрази като \"Има Господ!\" и \"Как спите, бе?!\", ту ръкопляскаха съответно на радващите ги моменти, включително докато съдията четеше определението. Председателят на състава на няколко пъти ги заплаши, че ще ги изгони. Финалното определение - макар и да подлежи на обжалване - предизвика вълна от прегръдки и радостни сълзи още в съдебната зала. По-късно през деня стана ясно, че прокуратурата освен очаквания протест на определението на по-лека мярка за неотклонение внася и \"особено искане\". Обвинителите искат да се спре предварителното изпълнение на мерките за неотклонение \"домашен арест\" на Иванчева и Петрова до произнасяне на въззивната съдебна инстанция, т.е. на Апелативния СНС. Протестът и особеното искане на Специализираната прокуратура към 14 ч. са били внесени в Специализирания наказателен съд и в Апелативния специализиран наказателен съд, става ясно още от прессъобщението на държавното обвинение. Обрат: Десислава Иванчева и заместничката ѝ остават зад решетките ", "date": "2018.11.16", "title": "Десислава Иванчева излиза от ареста - този път веднага"}
{"url": "http://clubz.bg/75855-poziciqta_na_sasht_v_sveta_zavisi_ot_vytreshnata_politika", "text": "\"Синя вълна\" ли беше, или просто относително стандартна междинна изборна корекция? Въпросите от този вид изглежда удивляват и доминират в анализите след изборите на 6 ноември. При наличието на колеги, които са много по-добре запознати с тази материя, аз няма да влизам в дълбочина по тези дебати. Републиканците спечелиха Сената, демократите се очаква да контролират Камарата Искам само да отбележа, че в качеството си на 24-годишен ветеран от \"Брукингс\" (политически мозъчен тръст) и 30-годишен ветеран от Вашингтон съм видял предостатъчно \"вълни\" и други изборни феномени в привидно сеизмични пропорции (1992, 1994, 2006, 2008, 2010, 2016), за да съм наясно, че нито една от тях не е дълготрайна. Съвременният американски електорат е често капризен и променлив, както и сериозно разделен. Защо междинните избори в САЩ внезапно станаха интересни? Но преди всичко аз вярвам, че голяма част от американските граждани, най-вече от работническата и средната класа, са ядосани и нещастни. Тази реалност носи сериозни последици не само за бъдещето на политическия процес, но и за ролята на Америка на световната сцена - тя е незаменима за международната сигурност и с отслабването ѝ се нарушава стабилността на глобалния ред. Благоденствието на Европа се дължи на американския ядрен чадър Много по-изненадващи за мен бяха президентските избори през 2016 г. Не самият факт, че Доналд Тръмп стана президент. По-скоро, че той и Бърни Сандърс - двама бунтари, двама аутсайдери, много различаващи се по светоглед и характер персонажи, доминираха в политиката през въпросната година. Лъвове на американската политика и изгряващи суперзвезди с огромен талант, като тук не говорим само за Хилъри Клинтън и Джеб Буш, но също и за Марко Рубио, Скот Уолкър и Джон Кейсик, бяха разгромени на изборите от ядосани популисти с радикални послания. Популизъм без граници Нека разгледаме случая с Тръмп, след като той бе по-екстремният бунтар и след като той спечели голямата награда. Той обеща не само преустройство по отношение на вътрешната политика, но и рязка смяна на външополитическия курс на Америка, който силно напомня на изолационизма от 20-те години на миналия век. Този факт е особено значим, ако искаме да разработваме прогнози за бъдещето на американската външа политика. Кампанията на Тръмп бе много по-радикална от политиката, която в момента следва като президент на САЩ, но коментарите му спрямо съюзниците на Америка и призивите му за изтегляне на държавата от световната сцена са притеснителни. А той спечели именно с тези послания! Гласоподавателите бяха твърдо решени да подкрепят прекратяването на някои от ключовите подходи в политиката на САЩ, ръководили държавата след края на Втората световна война.  Този прост факт предвещава голяма опасност не само за следващите две години управление на Тръмп, но и за устойчивата воля на нацията ни да продължава да играе активна роля в света след 1945 г. Ако САЩ се откажат от тази роля, аз ще се страхувам за този свят. Русия може да причини проблеми на Европа.  Макрон: Европа има нужда от обща армия - да я пази от Русия и дори от САЩ Северна Корея може да нападне Южна Корея.  Китай и Япония да влязат в конфликт.  Япония със свой собствен пояс и път срещу Китай Отношенията между шиити и сунити да се влошат. Саудитска Арабия удари Йемен Дебатите продължават за това дали яростта и неудовлетвореността на американците са продукт на икономиката, културата, страха от имиграцията, абстрактното усещане за безпорядък и беззаконост по улиците, или е нещо друго. Специалистите трябва да се фокусират предимно върху пречките пред обединението на обществото и да се опитат да ги разрешат. Аз вярвам, че политическите програми трябва да се фокусират върху икономиката, подобряване на работните места, достойнството и изобщо качеството на живот на американския работник и неговото семейство. Накратко, трябва ни план за възвръщане мечтата за средната класа в Америка, не само за добруването на средната класа, но и за бъдещето на външната политика на САЩ и в резултат - съдбата на цялата планета. В противен случай гласоподавателите на бъдещите избори може да се насочат към кандидати, които предлагат лесни решения за всичко или обиждат неблагодарните съюзници и други нации за, видите ли, създаването на всичките ни проблеми, или сочат федералния бюджет за отбрана и външни работи като основна причина за икономическите ни неволи. И следващия път, когато популист спечели с подобно послание, той или тя може да управлява по начина, по който е обещал (а) по време на кампанията. Възможно е през 20-те години на този век да забележим завръщане към 20-те години на миналия век. Тръмп управлява точно както обеща по определени въпроси като климата и околната среда, сделката с Иран и Транстихоокеанското търговско споразумение. Официално: Тръмп оттегля САЩ от Парижкото споразумение за климата Тръмп извади САЩ от \"ужасното\" и \"едностранчиво\" споразумение с Иран Но той запази традиционната външна политика на САЩ в други сфери, като избра за дДържавен секретар Майк Помпео и за министър на отбраната Джим Матис. Това може и да не се случи следващия път. Майк Помпео е новият държавен секретар на САЩ Светът се нуждае от лидер, който да съхранява сигурността и икономическия ред, за да не се остави на хаоса и конкуренцията отново да го превземат. Поради големината си, географията, демографското разнообразие, демокрацията и конституционните принципи Америка е единственият сериозен кандидат за тази позиция в сегашния исторически период. Ние си имаме своите проблеми, но алтернативите са много по-лоши. Как би изглеждала една обширна програма за възстановяване на мечтата за Америка у средната класа? Ричард Рийвс от \"Брукингс\" и други продължават да изследват този основоположен въпрос за бъдещето на нацията ни. Но Бел Соухил вече е разработила съществена част от това, което би трябвало да съпътства един такъв проект. Някои от нещата могат да ви изглеждат познати. Например:  Преориентация на американската корпоративна стратегия. Тя трябва да се фокусира повече върху работниците, отколкото върху акционерите. Идеите на американските корпорации за максимизиране на приходите и възхваляване на ангажиментите към акционерите са твърде погрешни. Споделяне на печалбите с работниците и засилването на усещането за лоялност на корпорацията към работника са все идеи, които заслужават да бъдат разгледани. Трябва да се инвестира повече в инфраструктурата. За тази цел е необходимо да се създаде федерален фонд с централен съвет, който да решава къде да се финансира. Подходящо име би било \"Инвестиционен фонд за американската сила\". Така ще се отбележи връзката между икономическата ефективност и военната мощ в дългосрочен аспект.  Трябва да се води политика на подкрепа за по-бедните семейства. Не да се дават подаяния, а да се повиши заплащането, както и условията на работното място (особено за семействата с един родител или с много малки деца).   Трябва да се запълнят пропуските в образованието и да се подобри обучението при някои професии. Много от работните места се губят заради динамиката на икономиката, иновациите и автоматизацията, а не втълпяваната от настоящата администрация търговия. Трябва да помогнем на всеки уволнен работник да развие нови умения. Друго провокативно предложение на дневен ред е безплатното висше образование. Да, ние трябва да намалим студентските дългове и да увеличим достъпа до образование, но висшето образование  е инвестиция, която награждава повечето от тези, които влагат в нея, и затова е логично да очакваме от студентите да влагат средства в начинанието. Това, което трябва да се промени, са програмите на много от обществените колежи, които трябва да се развиват съобразно близко разположените индустриални центрове и бизнеси и да се преподават повече актуализирани уроци за равнището на съвременните и бъдещите професии. Ние може и да предоставим стипендии на студенти, които биха се включили в армията за година-две, предвид сакралността на тази идея, както настояват пенсионираният генерал Стенли Маккристъл и други. Докато разглеждаме различните подходи за адресиране на федералния дефицит, ние трябва да смятаме за приоритет политики като социалното осигуряване за нископлатените работници. Както и да назовем това, което се случи на 6 ноември, чух твърде малко подобни идеи от двете партии. Да се надяваме, че нещата ще стоят по друг начин през 2020 г.  Защо междинните избори в САЩ внезапно станаха интересни? Благоденствието на Европа се дължи на американския ядрен чадър Популизъм без граници Макрон: Европа има нужда от обща армия - да я пази от Русия и дори от САЩ Япония със свой собствен пояс и път срещу Китай Саудитска Арабия удари Йемен Официално: Тръмп оттегля САЩ от Парижкото споразумение за климата Тръмп извади САЩ от \"ужасното\" и \"едностранчиво\" споразумение с Иран Майк Помпео е новият държавен секретар на САЩ", "date": "2018.11.16", "title": "Позицията на САЩ в света зависи от вътрешната политика"}
{"url": "http://clubz.bg/75926-gerb_i_dps_s_konsensus_za_veroizpovedaniqta_dyrjavno_finansirane_za_vsichki", "text": "Спорният проект за промени в Закона за вероизповеданията събра ГЕРБ и ДПС в една зала на преговори. А резултатът е, че се разбраха.  Водачът на депутатите от ГЕРБ Цветан Цветанов, председателят на ДПС Мустафа Карадайъ и депутата от движението Йордан Цонев са се договорили за отстъпки от първоначалния проект, поискани от представители и на Българската православна църква, и на други регистрирани вероизповедания у нас. Срещата продължи близо час. Отстъпките от законопроекта са поне три: първо всички вероизповедания ще получават държавно финансиране, но по различни модели. В първоначалния вариант на проекта държавни пари щяха да получават на практика само Българската православна църква и мюфтийството. Парламентът забрани финансиране на вероизповедания от чужбина Второ - запазва се възможността за анонимност на даренията за вероизповеданията. И трето - отпада забраната, предвидена в първия вариант, духовни лица чужденци да проповядват.  Цветанов напомни, че на среща със Светия синод е обещано, че текстовете ще се гледат в парламента само след съгласие от страна на митрополитите. Едва когато те дадат писмено съгласието си, тогава ние с Карадайъ ще положим подписи под промените, обясни шефът на ПГ на ГЕРБ. Днес изтича срокът за предложения между двете четения на закона. \"Ще закрият\" ли идеите за вероизповеданията Католическата и Арменската църква? Зам.-шефът на ПГ на ДПС Йордан Цонев обясни, че е имало няколко работни срещи с представители на всички вероизповедания, на които са изчистени спорните моменти и са приети почти всичките им предложения. \"Ще закрият\" ли идеите за вероизповеданията Католическата и Арменската църква?", "date": "2018.11.16", "title": "ГЕРБ и ДПС с консенсус за вероизповеданията: държавно финансиране за всички"}
{"url": "http://clubz.bg/75924-karakachanov_kym_bsp_marksisti_i_leninisti_izbihte_spasitelite_na_evreite_kato_kucheta", "text": "Въпрос на депутати от левицата в рамките на днешния парламентарен контрол вбеси вицепремиера, военен министър и лидер на ВМРО Красимир Каракачанов. Поводът бе връченият през октомври от Министерво на отбраната почетен знак на ветерана от Втората световна война (ВСВ) Дянко Марков. И очаквано питането прерасна в исторически спор за фашизма, комунизма, сталинизма, ленинизма и антисемитизма, за да прозвучи накрая тежкото обвинение от устата на Каракачанов към БСП:  Формално  на депутатите Димитър Паунов и Александър Симов бе с какъв мотив министерството е дало на 4 октомври почетен знак на \"един от създателите и активни участницив дейността на организацията Съюз на българските национални легиони предвид активните протести на двете най-големи еврейски организации у нас Шалом и Б'ней Б'рит.\" \"Тези организации заявиха, че това е реабилитация на един разкаял се участник на профашистка и антисемитска организация. С какви мотиви го предложихте?\", попита Паунов. Военното министерство с награда за Дянко Марков, еврейски организации с остри реакции От отговора на Каракачанов стана ясно, че до него е било изпратено писмо-предложение за удостояване с почетния знак от Съюза на възпитаниците на Военните на Негово Величество, Школа за запасни офицери и др. Каракачанов посочи, че то е било мотивирано с това, че Дянков е ветеран от ВСВ, защитник на небето на София и е награждаван с орден за храброст. И изброи всички награди на офицера, като стана ясно, че той е получавал такива във времената на комунистическата власт: Служи като командир на бомбардировачен полк. След обявяването на войната на Германия полкът му участва в задачи за разузнаване и бомбардиране на германски позиции. Марков изпълнява и военно-пощенски задачи. Награден е през август 1945 година със съветски медал за победа над Германия, през 1948 година, \"известният по това време комунистически деец Георги Дамянов\" пак го награждава – за храброст. На 5 декември 2012 година министърът на отбраната Аню Ангелов го награждава за принос към отбраната и във връзка с 90-годишен юбилей. Управителният съвет на Българския антифашистки съюз (партньор на БСП) също го е награждавал – на 14 декември 2017 г. \"преди няма и една година\". Това за наградата от антифашисткия съюз доста изненада депутатите на левицата, но те не се отказаха. И Симов реши да припомни как \"преди 18 години от тази трибуна лицето Дянко Марков каза, че депортацията на враждебно население не е население, разбирай евреите\". И след този въпрос вицепремиерът отприщи вълна от гневни думи: И продължи: След което в заключение посочи: \"Въпросът ви не почива на никакви факти и е една клевета срещу един ветеран\". Изненаданите от грамотата на антифашистите депутати поискаха да я видят наживо. И спорът продължи и извън трибуната. А междувременно на нея вече се беше изправил друг депутат от левицата - Антон Кутев, който трябваше да изчете декларация. Но преди да започне констатира:", "date": "2018.11.16", "title": "Каракачанов към БСП: Марксисти и ленинисти, избихте спасителите на евреите като кучета!"}
{"url": "http://clubz.bg/75925-radev_gotov_da_chue_borisov_premieryt_priema_pokanata", "text": "Румен Радев е готов да приеме премиера Бойко Борисов. Това каза президентът след тържествено събрание във Военната академия в София по повод празника на Сухопътните войски. От Солун Борисов реагира бързо: \"Приемам поканата на президента\", каза той.  В отговор на уточняващ въпрос дали това е покана за среща той отговори: „Да, отворен съм“. В четвъртък в интервю пред бТВ премиерът Борисов за пореден път коментира отношенията на управляващите с държавния глава като посочи, че не минава и ден без да има критики от страна Радев. По-рано през седмицата от ГЕРБ поискаха да обяснят на президента каква е идеята на увеличаването на данъка за старите коли, както и какво става с \"Гражданската отговорност\" като председателката на бюджетната комисия на НС Менда Стоянова и финансовият министър Владислав Горанов бяха натоварени с тази задача. Радев обаче отказа да ги изслуша. В четвъртък следобед очаквано депутатите от бюджетната комисия на парламента отхвърлиха ветото на президента върху текстовете от Закона за корпоративното подоходно облагане, свързани с увеличаването на данъка за старите коли. От думите на Радев днес се разбра, че той смята да приеме Борисов в качеството му на лидер на ГЕРБ. Като даде и пример с посещението при него на Корнелия Нинова. В съзвучие с БСП и \"Обединените патриоти\" президентът Радев също се изказа против подписването на Глобалния пакт за миграцията на ООН. Конфигурация вече позната от казуса с отхвърлянето на Истанбулската конвенция. Завой: България няма да подкрепи Пакта за миграцията на ООН В понеделник след коалиционен съвет евродепутатът от ВМРО Ангел Джамбазки в ролята си на представител на \"Обединените патриоти\" съобщи, че България се отказва от присъединяване към документа на ООН. По-късно през седмицата обаче не стана ясно дали това е окончателната позиция на България. Ще подкрепи ли България Пакта за миграцията на ООН? Това е мистерия От БСП също се обявиха срещу Пакта за миграцията. БСП пак по стъпките на Орбан и Тръмп - против Пакта за миграцията на ООН Петъчният коментар на държавния глава не мина и без традиционните му критики към властта. Според него българите все по-решително и организирано ще търсят правата си, защото се измерват не само с миналото, а и с държавите около нас. Затгова и  протестите са закономерни и основателни. Попитан каква трябва да бъде реакцията по повод думите на депутата от „Обединени патриоти“ Петър Петров за децата с увреждания, Радев каза: Той реагира и на забележка, че е сравнил България с блато. Попитан от кое блато трябва да се измъкне България и как Радев отговори: Ще подкрепи ли България Пакта за миграцията на ООН? Това е мистерия БСП пак по стъпките на Орбан и Тръмп - против Пакта за миграцията на ООН", "date": "2018.11.16", "title": "Радев готов да чуе Борисов, премиерът приема поканата"}
{"url": "http://clubz.bg/75927-torite_sybraha_dostatychno_podpisi_za_vot_da_smenqt_mej", "text": "Група евроскептици в управляващата Консервативна партия на Великобритания получиха достатъчно подкрепа за задействане на процедура за гласуване на вот на недоверие на премиера Тереза Мей. Това съобщиха днес издателят на сайта БрекзитСентрал, цитиран от БТА. \n\tСпоред устава на Консервативната партия процедурата се задейства в случай, че 15 процента от депутатите /48 души/ изпратят до председателя на парламентарната си група писма с искане за вот на недоверие.  Мей виси на косъм, сделката за \"Брекзит\" също", "date": "2018.11.16", "title": "Торите събраха достатъчно подписи за вот да сменят Мей"}
{"url": "http://clubz.bg/75916-kak_tyrgovska_ulica_stana_plaj_i_otide_za_koncesiq", "text": "Може ли един плаж да бъде даден на концесия заедно с… търговската крайбрежна улица? Логичният отговор е не. Но реалният е да, защото това се случва в община Поморие.  За странния случай алармира кметът на града Иван Алексиев (ГЕРБ). Заради улицата се стигна до абсурда община на ГЕРБ да съди министерство в управлението на ГЕРБ. Алексиев се опитва да докаже, че дадената на концесия част от улица „Крайбрежна“, която минава по цялото протежение на поморийския плаж, е публична общинска собственост, а не държавна, и най-вече – че не е плаж. Казусът поставя и други въпроси – събира ли концесионерът такси от разположените на улицата и тротоарите й търговски обекти – магазини, заведения и сергии и бърза ли Министерството на туризма с отдаването на концесията. Ако да – защо? Казусът датира от далечната 1999 година, когато плажът заедно с част от „Крайбрежна“ са дадени на концесия за срок от 20 години въз основа на акт за изключителна държавна собственост. Още тогава общината протестира, но улицата така и не е извадена от концесионната площ.  Тогава конкурса печели фирма „Ирида 71“, чиято собственост се свързва с лица като Надя Иванова – половинката на убития през 2002 година Димитър Димитров–Маймуняка, един от създателите на групировката ВИС, и Радостин Бързанов, известен като Радо Слънцето.  \"Борисов 3\" даде плажове на близки до Доган, Валентин Златев и бивши силови групировки На практика договорът на концесионера изтича чак в края на септември следващата година, а новият концесионер трябва да започне да изпълнява задълженията си от 2 октомври 2019-а. Но Министерството на туризма (МТ) решава да стартира още тази година процедурата по набиране на кандидати да стопанисват плажа. В средата на август на редовното си заседание правителството взема решение за даване на концесия на четири морски плажа, сред които е и „Поморие-изток“, за срок от 15 години. Определен е и размер на минималното годишно концесионно плащане – 107 946 лева.  Месец по-късно, на 14 септември, е публикувано  от ведомството на Николина Ангелкова, според което на 8 октомври в сградата на Министерството на туризма ще се проведе конкурс за концесионер на плажа. Описано е, че става въпрос за имоти в землището на Поморие, одобрени през 2009 г. със заповед на изпълнителния директор на Агенцията по геодезия съгласно акт за изключителна държавна собственост от 1999 г. и акт за поправка на акта от 1999-а, датираща от 2009 г., както и специализираната карта от 2012 г. Валери Симеонов в нов пристъп на гняв: ГЕРБ и ДПС пак ни извъртяха Във всички тези актове се крие казусът на общината. Според обявлението на министерството новата концесия има същите параметри като старата – т.е. улица „Крайбрежна“ отново е обект на стопанисване като плажна ивица. На 3 октомври Алексиев подава жалба до МТ, както и до Комисията за защита на конкуренцията (КЗК) с искане за спиране на процедурата, докато не се разреши дали това е държавна или общинска собственост. Но министерството не спира процедурата и видно от документацията, пет дни по-късно – на 8-и, започва да събира офертите. От Министерството на туризма също коментираха – да, на практика път има, но не и по документите, с които те боравят. Радина Йонова, експерт в министерствот, коментира и пред бТВ. И от коментара й стана ясно, че при приемането на специализираната карта през 2012 година Министерството и общината се разминават по още един въпрос – събира ли „Ирида 71“ наем от търговските обекти – заведения, магазини и сергии, които се разполагат на „Крайбрежна“. Но Алексиев твърди точно обратното: Междувременно КЗК  да направи проверка по жалбата на Алексиев с мотива, че общината е изпуснала 10-дневния срок, който започва да тече от момента, в който конкурсът за търга е бил  в Националния концесионен регистър. Сега общината обжалва отказа на КЗК.  В действителност към днешна дата обявление има, но не е посочено кога е било публикувано. Концесиите за плажовете остават по облекчената процедура За кмета обаче министерството на Николина Ангелкова бърза необосновано да намери концесионер за плажа, при положение че договорът на сегашния стопанин изтича чак следващото лято. Алексиев търси отговора в новия Закон за концесиите, при приемането на който в края на 2017 г. вицепремиерът от \"Обединени патриоти\" Валери Симеонов скочи срещу депутатите от ГЕРБ и ДПС. Тогава парламентът разглеждаше новия закон, с който трябва да се гарантират прозрачност и строг контрол и широки компетенции при даването на концесии, и законът влезе в сила от началото на 2018-а. В последния момент обаче председателят на правната комисия Данаил Кирилов (ГЕРБ) направи предложение, според което отдаването на плажовете на концесия се запазва по стария облекчен ред – т.е. по реда на Закона за устройство на Черноморското крайбрежие - или изцяло в компетенциите на министъра на туризма, до 1 януари 2019 г. Мотивът на Кирилов бе, че има плажове, чиито концесии изтичат в най-скоро време и трябва да бъдат обявени бързо процедури. Броят им бил пренебрежимо малък. От ОП и БСП обаче предупредиха, че ще се отвори вратата за масово раздаване на концесии дори за такива плажове, до изтичането на чиито договори остава много време. Предложението на Кирилов бе възприето в залата и така новият закон ще започне да важи и за плажовете от догодина. Напрежение в мнозинството заради концесиите на плажовете След това гласуване Симеонов направи прословутото си изказване чрез профила си във фейсбук, според което с измененията в закона плажовете ще бъдат дадени на бившите групировки:  Прав ли е бил Симеонов, предстои да видим. Факт е, че министерството ударно търси концесионери на десетки плажове, като брожения в публичното пространство предизвикаха раздадените този март четири апетитни плажа: \"Св. Влас - болницата\" на \"Тера тур сервиз\" ЕООД, \"Слънчев бряг-север\" - на \"Голден сендс бийч\" ООД, и \"Несебър-юг\", на \"Ауто фактор\" ЕООД и плажът в Росенец, където се помещава т.нар. летен Догансарай - на \"Хермес Солар\" ООД. Всички фирми са свързани с бившите групировки ВИС и СИК, с ДПС и с директора на „Лукойл“ Валентин Златев. Иначе по казуса на община Поморие сега топката е в полето на Върховния административен съд (ВАС). По информация на Клуб Z към момента само една фирма е подала документи да стопанисва плажа. Коя е тя – засега остава неизвестно. Валери Симеонов в нов пристъп на гняв: ГЕРБ и ДПС пак ни извъртяха Концесиите за плажовете остават по облекчената процедура Напрежение в мнозинството заради концесиите на плажовете", "date": "2018.11.16", "title": "Как търговска улица стана плаж и отиде за концесия"}
{"url": "http://clubz.bg/75910-gospodin_borisov_razrushete_modela_%E2%80%9Cpeevski%E2%80%9D", "text": "Господин Борисов, Признавам си, че докато бях говорител на българското председателство на Съвета на ЕС, ме беше страх само от един въпрос: за състоянието на медиите в България. Неотдавна разбрах, че той не Ви плаши. Аз обаче се страхувах, защото нямаше начин да отговоря на такъв въпрос хем честно, хем правилно. Ако трябваше да бъде правилно, нямаше да бъде честно. Ако трябваше да бъде честно, нямаше да бъде правилно. Не че нямах опорни точки. Имах и ги знаех. Те са подобни на Вашите: 1. Медиите от сутрин до вечер критикуват правителството, понякога неуважително, и никой нищо не им прави; 2. Повечето от тях са в частни ръце и не е работа на властта да се меси в сектора; 3. Документите за разпределяне на европейски средства за популяризиране на програми на ЕС са публикувани, следователно всичко е съвсем прозрачно. Знаех обаче, че тези точки можеха да минат само у дома, откъдето беше малко вероятно да дойдат въпроси по темата. Нямаше начин да ги пробутам на някогашните ми колеги от прескорпуса в Брюксел. И ако те не ми задаваха трудния въпрос, трябва да благодаря  на обстоятелството, че ЕС има по-тежки проблеми от “значителното влошаване на медийната среда в България”. За шестте месеца на председателството един-единствен български вестник ми прати въпроси, засягащи част от тази обширна тема, и колегите ми от дирекция “Пресцентър и връзки с обществеността” му отговориха с част от въпросните опорки. За последните десет години повечето от българските медии престанаха да задават трудни въпроси и дори изобщо да задават въпроси. Вероятно това изглежда добре за Вас, за колегите и за съветниците Ви. Ще се опитам да обясня защо според мене такава “стабилност” е илюзия. И защо медийният проблем, за който Европейската комисия говори в последния си доклад за България, е проблем на правителството. Краткият отговор е: Не ни трябва дебат за медиите, а за това каква държава искаме Ако трябва да формулирам проблема на Вашето правителство с медиите накратко, той е, че При това властта съвсем не е пасивната страна в тези отношения. Този проблем не започва от Вашите три правителства, но по време на тяхното управление видимо се задълбочи и стана видим навън, което показва цитираният доклад на Комисията. Не се опитвам да стоваря върху Вас цялата отговорност за деградацията (думата не е силна) на българската журналистика. Тя има обективни причини - неспособността на някои традиционни медии у нас да се приспособят навреме към промените, свързани с интернет и новите медии; икономическата криза, която не само в България доведе до декласиране на маси от хора, до лумпенизация, до разцвет на популизма, до кризи в образованието и културата, а оттам и до промени в медийната среда; емиграцията, която лиши страната ни от част от потенциалната й средна класа, а следователно и от активната и критично мислеща публика; комерсиализацията; разцветът на фалшивите новини в световен мащаб. В такава ситуация политическата власт има избор: да помогне да бъде опазено от ефектите на кризата здравето на медиите, т.е. бистрото всекидневно съзнание на обществото, или да се възползва от тези ефекти едностранно, за краткосрочни цели. Опасявам се, че Вие избрахте второто (не знам дали съзнателно или не). В споменатия си доклад Европейската комисия се позова на “Репортери без граници”, които пък поименно посочват проблема на българската медийна среда: Делян Пеевски. Неговият случай отдавна не е частен и персонален. Под Вашия поглед Пеевски стана нарицателно за срастване между капитал, политическа и съдебна власт и медии. Проблемът не е, че медиите, които Пеевски притежава де юре, и тези, които зависят от парите му, са булевардни. Такива има по целия свят и те обикновено са най-евтините и с най-голямата аудитория. Проблемът е, че държавата позволи те с непозволени средства да убият почти изцяло качествената журналистика в България и да наложат вкус и “стандарти”, които връщат страната ни години назад. Няма да е пресилено за кажем, че днес България е медийният идиот на Европа. Тя стана такава през Вашето управление. Кризата засегна медиите във всички страни в Европейския съюз, но сред тях единствено България изпъква със 111-ото си място в класацията на “Репортери без граници” - най-зле от всички държави членки и дори далече зад развиващи се страни. Да твърдите, че този факт няма отношение към българското правителство, е не само несериозно. То е и недостойно за министър-председател. Когато се появят съмнения за обществени поръчки, Вие не се колебаете да наредите анулирането им дори при сключени договори. Ваши министри предлагат държавата да регулира ту цените на хляба, ту на основни хранителни продукти. Когато става дума за регулация на медийния пазар обаче, твърдите разпалено, че това не е Ваша работа. Красноречив е фактът, че последният медиен закон беше прокаран от опозицията, която днес иска оставката Ви. При това негов автор беше депутатът и олигархът, когото “Репортери без граници” сочат като главен медиен проблем на страната. В разделения и поляризиран български парламент внезапно се появи голяма коалиция в подкрепа на \"Закона Пеевски”. Проблемът, който ни сочи Европа, не само че не е отстранен. Той пише закон, за да се самоциментира. При това с подкрепата на управляващото мнозинство. Това е цинизъм, на който биха могли да завидят и Владимир Путин, и Доналд Тръмп, и Реджеп Ердоган. И това ли не Ви смущава като лидер на управляващата партия и министър-председател? След катастрофата край Своге Вие отстранихте трима Ваши министри, които не носеха пряка отговорност за нея. Те платиха политическата цена заради общественото мнение и заради репутацията на правителството Ви. Изглежда обаче забравяте за тази репутация, когато върху кабинета Ви падне дебелата сянка на медийния олигарх от ДПС. Между другото, какво общо има олигархията с демокрацията? Или ще кажете, че и това е въпрос, който не засяга правителството? Надявам се разбирате, че при тези обстоятелства става незаобиколим въпросът: защо Борисов не смее да пипне Пеевски? Добре известно е, че до разрива между Пеевски и Цветан Василев финансов гръб на медиите на първия беше фалиралата по-късно Корпоративна търговска банка (КТБ). Нейните пари им позволяваха да продават под себестойността и така да убиват конкуренцията. Сигурно си спомняте, че в тази банка бяха парите на най-богатите държавни дружества. С тях тя финансираше частните медии на олигархията, които пък старателно обслужваха всяка нова власт, включително и Вашата. С други думи, българският данъкоплатец сам си плащаше, за да му промиват мозъка. Вие можехте да сложите край на този порочен модел, но не го направихте. Предпочетохте да го използвате. Ще пропусна де факто господстващото положение на фирмите, свързани с Пеевски, на пазара на разпространение на печата и че единствено Комисията за защита на конкуренцията като че ли не забелязва това положение. Мисля, че роля на правителството с неговата законодателна инициатива и на управляващото мнозинство е да се погрижат в България да има независими регулатори, включително и в медийния сектор. Работейки в Брюксел, бях личен свидетел на усилията, които българската държава положи, за да спре още в предварителната му фаза разследване на Европейската комисия за незаконна държавна помощ срещу КТБ. Днес Ви чувам да казвате: „Олигарх – създал си медия да си защитава това, което е откраднал. Който и да е той. Всеки подсъдим може да си прави медия.“ Любопитно ми е кого точно имате предвид и ако случайно това е Цветан Василев, защо не му попречихте да краде и да си прави медии, когато имахте пълната власт за това? Докато работех в държавната администрация, бях свидетел на това как немалка част от бюджетните пари за популяризиране на българското председателство на ЕС отиваха в сметките на медии с открити антиевропейски позиции. Когато повдигнах въпроса, колегите ми отговориха, че те имат най-голям тираж или най-много посещаемост в интернет. Ако това можеше да бъде решаващият критерий, ЕС би трябвало да възложи популяризирането си на най-еврофобските британски таблоиди, на които до голяма степен дължи успеха си кампанията за “Брекзит”. Оставям настрана въпроса доколко са достоверни данните за тиражите и за интернет трафика у нас. Но се и чудя - не ви ли смущава вас, \"Гражданите за европейско развитие на България\", че част от най-влиятелните й медии са антиевропейски? Накратко, Вашето правителство абдикира от длъжността си да установи равно игрално поле на медийния пазар. Това е главната причина положението на него да се влоши и критиката на Европейската комисия е основателна. Тя е и към Вас, трябва да я приемете. Номинираната от Вас българска еврокомисарка Мария Габриел излезе с инициатива за борба с фалшивите новини. Вие обаче посочвате изобилието им у нас като доказателство, че медиите са свободни. Казвате: Наистина ли смятате това за признак на свободни и плуралистични медии? Наистина ли това Ви успокоява? Струва ми се, че би трябвало да Ви тревожи. До какво доведе установеният с Ваше съдействие (или бездействие) модел “Пеевски”? Главният резултат е, че почти не останаха медии, които да служат на гражданите и на обществения интерес. Преобладават медиите, обслужващи (често в най-вулгарния смисъл на думата) частни интереси, включително на управляващите. Обслужването води до деформация на съдържанието – то се дели на два големи блока: (а) окепазяване и възхвали; (б) разсейване на публиката с жълтини и пошлости. Тук-там мъждукат следи от някогашната просветителска и лидерска мисия на медиите. Водещи политически предавания се оказват две музикално-сатирични шоута, където актуалните теми са между голите бедра на балерини и адреналинки. Нелоялната конкуренция от групата на Пеевски, съчетана с натиска на кризата, накара някои от най-големите западни инвеститори в българския медиен сектор да го напуснат, а с тях си отидоха и професионалните стандарти, които налагаха, макар понякога и непълно. Моделът \"Пеевски\" се възпроизвежда. Той отглежда публика, която иска още от същото. Вероятно тя е удобна за управление, защото е лесно манипулируема, но Вие не сте единственият, който може да я манипулира. Днес нарастващи части от тази публика блокират пътища и искат оставката Ви с косонастръхвателни искания като по-евтин бензин и “съд и затвор за отговорните България да бъде най-бедната страна в ЕС”. Най-интересното е, че зад тези протести (поне според партийния Ви заместник Цветан Цветанов) са именно отговорните за българската бедност - тези, които са виновни и за външния дълг, и за грабежа при правителството на “Мултигруп”, и за кризата от 1996-1997 г., и за АЕЦ \"Белене\", и за \"Южен поток\", и за скандала с КТБ. Ако днес те могат да ви предизвикват с утопично-популистки “визии” за България и да организират протести срещу Вашето правителство, ако те могат да поставят под въпрос европейския избор на страната ни, за това голяма заслуга има и медийният модел, на който и Вие се осланяхте, модела “Пеевски”. Той отглежда техните последователи. Неговият краен продукт е безпаметна и безкритична маса, готова да бъде водена в произволна посока. Това е дългосрочната цена на краткосрочните ползи, които извличахте от квази-медиите на корпулентния олигарх. Няма здрава демокрация с болни медии. За да оздравеят българските медии, трябва да бъдат освободени от модела “Пеевски”. А за да бъдат освободени от него, той трябва да си плати за незаконните предимства, които през годините е получил със съдействието на властта. Това е работа на правителството. Ако не на Вашето - на някое друго. С най-добри чувства Веселин Желев", "date": "2018.11.16", "title": "Господин Борисов, разрушете модела “Пеевски”"}
{"url": "http://clubz.bg/75917-v_sasht_e_povdignato_obvinenie_sreshtu_djulian_asanj", "text": "В Съединените щати е повдигнато обвинение срещу основателя на \"Уикилийкс\" Джулиан Асанж, предаде Франс прес, като се позова на изявление на \"Уикилийкс\" от вчера вечерта. \n\tПредставител на прокуратурата неволно е разкрил тази информация, която допреди това била пазена в тайна. \n\tВсе още не е известно в какво точно е обвинен Асанж от американското правосъдие, предава БТА.", "date": "2018.11.16", "title": "В САЩ е повдигнато  обвинение срещу  Джулиан Асанж"}
{"url": "http://clubz.bg/75920-dejvid_dejvis_parlamentyt_shte_othvyrli_sdelkata_za_brekzit", "text": "Бившият британски министър за \"Брекзит\" Дейвид Дейвис заяви, че парламентът ще отхвърли сделката за \"Брекзит\" и Мей ще трябва да я предоговори, съобщи Ройтерс. Той отказа да прави прогноза дали премиерката Тереза Мей ще подаде оставка, ако предлаганото от нея споразумение за \"Брекзит\" не бъде одобрено от парламента. Водещите британски вестници коментират днес постигнатото между Лондон и ЕС проектоспоразумение за \"Брекзит\" и последвалите верижни оставки на министри от кабинета на премиера Тереза Мей.  констатира, че след оставката на министъра за \"Брекзит\" Доминик Рааб е спаднала стойността на лирата и на акциите на големи компании и предупреждава, че хората трябва да бъдат готови за още беди, ако планът на Мей за напускане на ЕС не се осъществи. По време на преговорите, продължава изданието, финансовите пазари бяха задрямали, но сега са съвсем будни и е интересно дали пазарите ще изиграят роля в развитието на събитията. \n\tАко парламентът отхвърли сделката на Мей (в случай че изобщо се стигне до гласуване), реакцията на пазарите ще бъде доста бурна. Тогава депутатите ще надзърнат в пропастта на \"без сделка\" и ще решат, че всъщност е по-добре да не скачат. Мей виси на косъм, сделката за \"Брекзит\" също Правителството още по-силно ще натяква за \"националния интерес\", като представя отказа като призив за хаос на пазарите, лобистите на водещите фирми ще се развихрят да предупреждават за съкращения на работни места, отлив на инвестиции и нуждата от сигурност, предрича вестникът.  \n\tВ такъв случай условията ще бъдат доста близки до ситуацията в САЩ през 2008 г., когато финансовата криза бе преодоляна с федерални средства в размер от 700 милиарда долара. Това може да се случи и в Обединеното кралство, макар и по-трудно и по-бавно, защото ще трябва да бъде внасяна промяна в споразумението за развода. Самата Мей включва \"без Брекзит\" в списъка си с варианти, така че инвеститорите вече оценяват възможностите за втори референдум (полезен за лирата), общи избори (вероятно вредни), отлагане или предоговаряне. Това обаче ще бъде следващ слой от сигнали, смущаващи пазарите, заключава \"Гардиън\". Министърът за \"Брекзит\" подаде оставка  изтъква, че вчерашният ден на смут около \"Брекзит\" може да коства поста на премиера. Вчера Мей описа своята работа като \"силно отговорна\" и бремето от тази работа бе изписано на изтерзаното й лице. Такова беше и нейното поведение, гласът й бе толкова глух, че мнозина очакваха да обяви, че подава оставка. Но вместо това тя обеща да продължи борбата докрай. Преживеният от нея ден - министри се оттеглят, колеги искат оставката й - би сразил някои по-неустойчиви лидери, но тя съумя в продължение на три часа да отговаря на въпроси на Камарата на общините.  \n\tВестникът цитира мнението на Тони Блеър, според когото най-лесният начин за излизането от тази задънена улица е насрочването на нов референдум. Бившият лейбъристки премиер парафразира Шерлок Холмс и казва, че като се изключи невъзможното, оставащото - колкото и да е невероятно - е верният отговор. Според Блеър договореното от Мей е лоша сделка, която се отдалечава \"на милиони мили от обещаното пред хората\", и тя няма да мине през парламента \"даже и хиляда години да се гласува\" за нея. Братът на Джонсън: Сделката за \"Брекзит\" е ужасна грешка В друга статия, цитирана от Ройтерс,   твърди, че северноирландската Демократическа юнионистка партия (ДЮП), която подкрепя правителството на Мей, ще оттегли подкрепата си, ако тя продължи да е лидер на Консервативната партия. Още вчера от ДЮП казаха, че нейните депутати няма да подкрепят сделката за \"Брекзит\".  \"  пише, че подалият оставка министър Доминик Рааб се е наредил \"в челната редица\" на кандидатите да заместят Тереза Мей като лидер на партията и правителството. Според таблоида речта на Рааб пред конгреса на торите бе възприета като лидерска - той разкри, че баща му (чешки евреин) е избягал от холокоста през 1938 г. и се закани да се бори до сетен дъх с антисемитизма на лейбъристите, пише БТА. \n\tВ друга статия \"Сън\" цитира Джейкъб Рийс-Мог, който вчера внесе иск за вот на недоверие за Мей, че най-подходящи като нейни заместници са Борис Джонсън, Доминик Рааб, Естер МакВей и Пени Мордънт.  Министърът за \"Брекзит\" подаде оставка Братът на Джонсън: Сделката за \"Брекзит\" е ужасна грешка", "date": "2018.11.16", "title": "Дейвид Дейвис: Парламентът ще отхвърли сделката за \"Брекзит\""}
{"url": "http://clubz.bg/75911-pobedno_sbogom_za_runi_s_nacionalniq_tim_na_angliq", "text": "Уейн Руни изигра последния си мач за националния отбор на Англия - в контролата срещу САЩ на \"Уембли\", спечелена с 3:0. Двубоят е под №120 за 33-годишния голмайстор №1 в историята на \"трите лъва\" и на \"Манчестър Юнайтед\" и беше обявен като прощален за него. Руни замени в 58-ата минута автора на първия гол Джеси Лингард и с №10 на фланелката взе капитанската лента. Той не успя да се разпише. Получи много аплодисменти от 68-те хиляди зрители на арената и специален плакет, връчен му от Хари Кейн. На терена слезе цялото му семейство. Уейн Руни - за последен път с капитанската лента и №10 Покрай двубоя се рекламираше набирането на средства за фондацията на Руни, която подпомага деца в неравностойно положение. Имаше кампания с sms-и, както и продажба на сувенири. Англия не се затрудни със слабия в последните години тим на САЩ. Лингард откри в 25-ата минута, а в 27-ата Трент Александър-Арнолд удвои. Дебютантът Калъм Уилсън оформи 3:0 в 77-ата. Цял мач игра нашумелия младок Джейдън Санчо, който пренебрегна \"Манчестър Сити\" и премина в \"Борусия\" (Дортмунд), където бързо се утвърди и вече е сред най-добрите. В друг приятелски мач Германия разби Русия с 3:0 в Лайпциг. Головете вкараха Лерой Сане (8-ата), Никлас Зюле (23-тата) и Серж Гнабри (40-ата). Хърватия се пробуди и удари Испания в голям мач На Англия и Германия предстоят домакински мачове в Лигата на нациите - съответно срещу Хърватия и Холандия. Хърватия се пробуди и удари Испания в голям мач", "date": "2018.11.16", "title": "Победно \"сбогом\" за Руни с националния тим на Англия"}
{"url": "http://clubz.bg/75919-tomislav_donchev_predpostavki_za_predsrochni_izbori_nqma", "text": "Това заяви в интервю за \"Здравей,България\" по Нова телевизия тази сутрин вицепремиерът Томислав Дончев. Протестите в страната са конституционно право на гражданите, стига да не нарушават конституционния ред и да не пречат на тези, които не протестират, каза Дончев. Той се обяви против организирането на \"контрапротести\" с аргумента, че управляващите са единствените, които нямат право да протестират. Единствените, които нямат право да протестират, са тези, които управляват, макар че  , каза вицепремиерът. Коментирайки президентското вето за по-високия данък върху старите коли, Дончев отбеляза, че ако държавата не го въведе,  . Очакваните приходи са 20 милиона лева годишно. Дончев припомни, че цените на горивата зависят от международните цени на суровия петрол, от курса на долара - валутата, в която той изключително се търгува - и от търсенето и предлагането на пазара. Вицепремиерът посочи, че и българските данъчни ставки са по-ниски от тези на редица европейски страни и ако има проблеми в ценообразуването, те се дължат на \"дефекти и българския пазар\", за отстраняването на които е отговорна Комисията за защита на конкуренцията. Тя прави редовни секторни анализи на цените и ако открие нарушения, има право да налага глоби. Дончев подчерта, че правителството не може да се меси в този процес.  ", "date": "2018.11.16", "title": "Томислав Дончев: Предпоставки за предсрочни избори няма"}
{"url": "http://clubz.bg/75800-kakva_beznadejdna_apatiq_ni_e_implantirana_dnes", "text": "Ако позволите, ще започна малко по-отдалеч – става ли? В ранната пролет на 1923 година правителството на Стамболийски издава една наредба за изземването на оръжието от населението. Тая работа става в изпълнение на издадения по-предната година Закон за изтребление на разбойниците – един ужасяващо репресивен закон, за който никой не си прави труда да отрича, че е насочен главно срещу анархистите. Стамболийски никога не е криел, че смята анархистите за главния враг на неговата представа за държавност. И като се появява въпросната наредба, в Ямбол тукашната анархо-комунистическа група организира „Протестно събрание по повод обезоръжаването”. Събранието, по същество митинг, е насрочено напълно легално за понеделник, 26 март 1923 г. от 6 часа следобед на площад „Кобург”. Отпечатан е плакат, направена е добра разгласа и така нататък. После обаче военната власт забранява уж вече разрешения митинг, но той все пак си започва. След една и до днес неизяснена провокация военните разгонват митингуващите, а вечерта се случва нещо друго. Военните тръгват през града и по предварително изготвени списъци измъкват маса анархисти от домовете им, закарват ги в пионерните казарми и там започват да ги избиват. При това без изстрели, а с щикове и с колове, за да не се тревожи кротката общественост в града. Избити са според мен неизвестен брой хора. Наскоро открихме и паметна плоча за жертвите, но мисля, че там списъкът далеч не е пълен. Впрочем убиват и деца: Ямболската педагогическа гимназия е била тотално заразена от анархизъм, така че под ножа отива дори един 14-годишен ученик. Вижте, този ад от 26 март не остава без последствия. Когато през септември същата 1923 година започва септемврийският метеж, Ямбол не се вдига!... Предварителните планове въоръжен отряд да тръгне оттук към Стара Загора и Казанлък просто не е задействан – потенциалните въстаници се изпокриват. Защо ли? Защото Ямбол е бил уплашен! Всички са помнели мартенското клане... \n\tСтрах, господин Вълков, страх. А страхът, както разбирате, ражда апатия. Или обратно, все едно. А нали виждате каква безнадеждна апатия ни е имплантирана днес? Шегувах се мрачно, че девизът на фасадата на Народното събрание отдавна вече не е „Съединението прави силата”, а: „Тъй ш`ий тя!” Е, все пак и Ямбол се раздвижи. И тук имаше протести в подкрепа на майките на деца с увреждания, и тук автомобилистите се вдигнаха срещу странното ценообразуване на горивата... Ама моля ви! Каква единна кауза, какъв социален проблем?!... Че ние вече сме тотално разделени! И оставете деленето на -фили и -фоби – това си ни е още отпреди Освобождението. Оставете и разделението по, така да се каже, партийна линия: там също всичко е ясно – каквото каже централата. Ясно е и разделението „бедни–богати”. Не, ние сме разделени по който щете въпрос. И то разделени до степен хващане за гушите и издиране на очите. Ако аз кажа, че еди-какво си е бяло, на секундата ще се намери някой, който да ми изкрещи, че нещото е черно и – хайде за гушите! Нещо повече: ако аз кажа, че нещо е бяло, а и вие също кажете, че то е бяло – пак се хващаме за гушите. Защото моето бяло е по-истинско бяло от твоето бяло. Как ви се струва това: обявява се някакъв протест и половин час по-късно вече има контрапротест. Ама как контрапротест бе, хора?! Протест срещу протеста! Пък вие ме питате за една кауза... Кажете ми - има ли България национална доктрина, около която да се обединим, и аз ще съм ви благодарен до гроб. А за солидарността... О, Боже! За каква солидарност може да иде реч, при положение че това същото разделение непрекъснато ни се тика в очите. Политиката „на теб да – на него не!” действа безотказно. Ако щете, действа на възможно най-биологично ниво. Ще ми кажете, че пресилвам. Не, не пресилвам. Сетете се как за едни пенсионери има бонуси, а за други – не. (Аз например редовно се оказвам с три лева над линията, която социалното министерство е определило като линия на нещо си там... И не им получавам четиридесетолевовата милостиня.) Това какво е, ако не насъскване на едни несретници срещу други несретници? Майки на деца с увреждания срещу други инвалиди. Собственици на стари автомобили срещу собственици на нови... Да продължавам ли? И каквито сме станали кибритлии... И като добавим безнаказаността на „ония там горе”, дето ни я демонстрират буквално всеки ден, като добавим и тяхната вкисната недосегаемост... (Случайно ли отмениха члена от Конституцията, който уж допускаше възможността да отзоваваме избраниците си, като не си гледат работата като хората?) Или другото: „На мен оставката винаги ми е в джоба, но обаче само ако ми я поиска премиерът – тогава ще си я подам!”... Честно казано – не знам... Някак си не мога да си представя, че някой сяда да пише с ясното намерение да напише индоктриниращ (или доктринерски) роман. Сигурно и това го има, щом ми задавате този въпрос. Обаче по-скоро си мисля, че то става някак от само себе си – я покрай сюжета, я покрай някой от героите. Впрочем след „Една и съща нощ” прочетох коментари, а и се наложи да отговарям на подобни въпроси, че опоетизирам просветения български анархизъм от 20-те години на миналия век. Това заради Шейтанов, разбира се. Вярно, че „моят герой” на двайстия век не е Георги Димитров, а Георги Шейтанов, но ако у някого е останало усещането, че заради него апологетизирам цялото анархистко движение, значи някъде съм сбъркал. Или най-малкото не съм бил ясен. Ами че самите анархисти са били толкова различни! Анархосиндикалисти, анархокомунисти, анархоиндивидуалисти, какви ли не. И което е по-важно – аз не съм докрай наясно с доктрината им. Добре, в центъра на Вселената не е държавата, а човекът, това горе-долу го разбирам, но оттам нататък какво?!... Ох, де да бяха миражи фалшивите новини... Мисля, че те са напълно реална действителност. Можеш да я пипнеш, можеш да се спънеш в нея, може да си строшиш главата в нея – дотолкова са реално явление. Понякога се улавям, че зад всяка новина виждам измислица. Направо съм станал параноик, но нали си спомняте старата шегичка: това, че си параноик, не означава, че не те преследват. И май не съм единствен. Като гледам коментарите във фейсбук, се хващам за главата. Все повече хора там вярват на всяка очевидно фейк новина и още по-зле – на откровена дезинформация. И кипват на секундата. Що се отнася до фейк романи – има, разбира се. Но ще си ги премълча, понеже някои от тях са възхвалявани до Бога, пък аз не искам неприятности. Страшно харесвам романите, които се вписват в жанра на така наречената алтернативна история. Дето са тръгнали от въпроси като: „Какво би било, ако...” или „А защо не?” Най-голям в този жанр за мен е Робърт Харис. Неговият роман „Фатерланд” навремето ме хвърли в люта завист. Във „Фатерланд”, както, предполагам, знаете, действието се развива през 1962 година, когато обаче Втората световна война не е свършила, Хитлер е жив и здрав и търси контакти с американския президент за сключване на съюз ли беше, сепаративен мир ли, а пък този американски президент се казва Кенеди, но не Джон Ф. Кенеди, а Джоузеф П. Кенеди, звучат \"Бийтълс\" и така нататък. Великолепен политически трилър в несъществуващ свят. Впрочем и аз съм се упражнявал в „алтернативна история”. Например в „Името”, където се „ровех” в оная стара история, дето гръмна през 90-те – че Анастасия Романова е оцеляла след клането в Екатеринбург и е живяла в България. Получи се една приказка: нали в приказките най-важна е най-малката царска дъщеря, та и тук стана нещо такова. Но пак казвам, че това няма нищо общо с „фейк романите”. „Животът няма втора половина” действително тръгна като продължение на „Нощта...”. Един вид – какво се случва след гибелта на двамата протагонисти Гео Милев и Георги Шейтанов. Но после текстът си пое по свои закони и посоки и май се получи книга за това как страшната 1925 година пречупва всичко. Между другото май ви отговарям и на въпроса за „фейк романите” – или по точно за „алтернативната история”. Реших, че Никола Гешев не е убит на 9 септември 1944 година, а е живял до 1984 година, ама то така го пише и в Уикипедията! И го оставих да наблюдава случващото се тук от далечните чужбини... Та тъй. Много ме поласка това, което каза Марин Бодаков на представянето на книгата в Младежкия театър в София. „Христо, този атентатор в черквата на конюнктурата.” Бих бил по-спокоен, ако е бил прав.", "date": "2018.11.16", "title": "\"Каква безнадеждна апатия ни е имплантирана днес\""}
{"url": "http://clubz.bg/75912-yunivyrsyl_maha_necenzurna_pesen_za_mamcheto_brijit", "text": "Музикалната компания \"Юнивърсъл\" премахна песен от подготвяния за издаване албум на френския рапър от конгоански произход Калаш Криминел, чието истинско име е Амира Казиамина. Причината е, че в парчето се споменава името на френската първа дама в доста нецензурен контекст, пише в. \"Фигаро\". \n\tПесента Cougar Gang трябваше да бъде първата в албума на Калаш Криминел, озаглавен \"Ямата на лъвовете\". В песента рапърът непрестанно повтаря , а после уточнява какво би искал да направи с тях, като текстът бил толкова нецензурен, че \"Фигаро\" коментира, че приличието не му позволява да го цитира. Премиерата на албума е на 23 ноември и сега той ще излезе без парчето, в което се говори за първата дама. \n\tСамият Калаш Криминел казва, че Елисейският дворец се оплакал на музикалната компания, че парчето било прекалено полемично. Освен че определя Брижит Макрон като Cougar (което на английски означава зряла жена, поддържаща връзка с по-млад мъж), Калаш Криминел е заснел към парчето и клип, който напомня обстановката в Елисейския дворец. Как се забавляват Мелания, Брижит и Десислава Радева в Брюксел (СНИМКИ) Рапърът признава, че е останал огорчен, че песента е била извадена от албума, и споделя, че чрез нея е искал да се обясни в любов на жените кугъри.", "date": "2018.11.16", "title": "\"Юнивърсъл\" маха нецензурна песен за мамчето Брижит"}
{"url": "http://clubz.bg/75915-nacionalite_izlizat_za_pobeda_sreshtu_kipyr", "text": "Националният отбор по футбол играе днес срещу Кипър в предпоследен двубой от Лигата на нациите. Мачът е в Никозия, а началният час е 21:45. Селекцията ни води битка с Норвегия за първото място в група 3 на дивизия С и ще гони победа. По същото време скандинавците гостуват на Словения. \"Викингите\" и \"лъвовете\" имат по 9 точки, а съперникът ни е с по-добра голова разлика (4:1 срещу 5:3). България е с шанс за влизане в по-горната дивизия В и за участие в елиминации за директно класиране на Евро 2020. Тимът на селекционера Петър Хубчев е без двама основни футболисти, които отпаднаха от групата поради контузии - вратарят Пламен Илиев и нападателят Кирил Десподов. Така пред Хубчев стои въпросът на кого а повери ръкавиците - на ветерана Георги Петков, на Благой Макенджиев или на дебютанта Димитър Евтимов, който пази на английския \"Бърнет\". На мача в София нашите трудно победиха Кипър с 2:1, след като губеха с 0:1. Двубоят тази вечер ще бъде излъчен пряко по БНТ 1.", "date": "2018.11.16", "title": "Националите излизат за победа срещу Кипър"}
{"url": "http://clubz.bg/75918-martin_dimitrov_chakat_ni_skypo_parno_novi_protesti_i_predsrochni_izbori", "text": "България не предоговори цените на газа. Това означава скъпо парно, нови протести и предсрочни избори. Това каза пред бТВ Мартин Димитров от \"Демократична България\", чийто ресор са икономиката и енергийната независимост. Предоговарянето на цените с Русия стана възможно, след като Брюксел стартира атнимонополно дело заради завишените цени на природния газ. И допълни, че когато на пазара има малки играчи, има ценова конкуренция, а когато ги няма – цените се повишават. Според него не трябва да има увеличаване на акцизите и данъците. Димитров се обяви за системни решения, защото не може всеки път, когато цените на горивата тръгнат нагоре, да има протест. В \"Демократична България\" имали конкретни мерки и подготвен законопроект за цените на горивата. Според него не се търсят истинските решения, а Комисията за защита на конкуренцията не защитава конкуренцията.", "date": "2018.11.16", "title": "Мартин Димитров: Чакат ни скъпо парно, нови протести и предсрочни избори"}
{"url": "http://clubz.bg/75913-cipras_agitira_turski_potok_da_mine_prez_gyrciq", "text": "Гърция активно агитира в Брюксел за продължаване на строителството на \"Турски поток\" през гръцко-турската граница, така че този газопровод да премине през гръцка територия в Европа. Това заяви гръцкият премиер Алексис Ципрас на третата солунска среща на върха, в която участват премиерите на България и Сърбия и вицепремиерът на Румъния, предаде ТАСС. \n\tВ настоящия момент се проучват възможностите за отклонения от магистралния газопровод \"Ийст Мед\" (планирания Източносредиземноморски газопровод, който е съвместен проект на Гърция, Израел, Италия и Кипър) на Балканите и ние изтъкваме в Брюксел значителните перспективи от разширението на газопровода \"Турски поток\" към Гърция, каза Ципрас. Русия пак ни подава моркова с \"Турски поток\" По думите му завършването на Южния газов коридор, част от който е и Трансадриатическият тръбопровод, е проект от първостепенно значение за Гърция, а също и елемент от енергийната стратегия на ЕС. Ципрас каза, че се планира включването на ТАТ както към интерконектора \"Гърция–България\", така и към планирания междусистемен газопровод на Гърция с Македония, за да се доставя природен газ в страните от Западните Балкани. \n\tПроектът \"Турски поток\" предвижда изграждане на газопровод по дъното на Черно море до европейската част на Турция и после до границата с Гърция. Дължината на морската част на тръбопровода ще е около 910 километра, а сухопътната част на турска територия – 180 километра. Първата линия от него ще е за снабдяване на турския пазар, а втората за снабдяване на страните от Южна и Югоизточна Европа. Мощността на двете ще е 15,75 милиарда кубични метра на година. За другата Нова година - газ по \"Турски поток\" Тръбопроводът \"Ийст Мед\" е на етап работа по подготовка на споразумение за строителството му. Дължината му ще е около 2000 километра и инвестициите в строителството му се оценяват на 6 милиарда евро. Маршрутът ще бъде от находището в Израел Левиафан и находището в Кипър Афродита до Гърция и Италия. Предполагаемата проектна мощност ще е 12-16 милиарда кубични метра на година, съобщава БТА. САЩ са категорично против изграждането на \"Турски поток\", както и на \"Северен поток 2\". Вашингтон смята, че Европа става прекалено зависима от руския природен газ и че Москва използва синьото гориво като стратегическо оръжие в отношенията си с държавите от Стария континент.  За другата Нова година - газ по \"Турски поток\"", "date": "2018.11.16", "title": "Ципрас агитира \"Турски поток\" да мине през Гърция"}
{"url": "http://clubz.bg/75914-kakvo_stava_ako_turciq_poluchi_100_iztrebitelq_f_35", "text": "Американското министерство на отбраната е предало на Конгреса доклад, в който се представят последиците, ако Турция получи 100 изтребителя F-35, предаде Ройтерс, като се позова на петима души, запознати с доклада. \n\tТурция планира закупуването на ракетни системи С-400, произведени в Русия. Това породи безпокойството на Запада, защото това може да позволи на Москва да \"прозре уязвимите места на най-модерните американски бойни самолети\" в момент на напрежение между двете световни сили, казват експертите. Елън Лорд, главният оръжеен закупчик на Пентагона, заяви пред Ройтерс, че турските планове за купуване на С-400 са изключително проблематични и много американски представители са обсъждали въпроса с Анкара, но няма признаци, че Турция е променила мнението си за закупуването на руските системи. \n\tСАЩ от години предлагат на Турция алтернативни ракетни системи - \"Пейтриът\", но продажбата се оказа трудна заради цената и заради въпроси за трансфера на технологии. \"Не ни давате ракети \"Пейтриът\", а искате да се откажем от руските С-400\" Елън Лорд каза, че докладът до Конгреса само излага фактите за това как стоят нещата, но не съдържа твърда препоръка. Тя не съобщи подробности от документа. \n\tСпоред Ройтерс пращането на доклада до Конгреса е отстраняване на ключово препятствие през сключването на сделката за изтребителите. \n\tТурция заяви през миналия месец, че напредва с доставката на С-400 и очаква да започне да инсталира ракети \"земя-въздух\" през октомври 2019 г. САЩ няколко пъти предупредиха Турция, че ако купи системите, това може доведе до налагане на санкции от Вашингтон и спиране на други оръжейни сделки, като например тази за F-35, но Анкара напредна с руската трансакция. Турция купува първите от общо 100 изтребителя F-35 от САЩ Турция трябва да получи трети и четвърти самолет през март догодина. Турски пилоти се обучават на първите два самолета от този модел във военновъздушната база Люк в Аризона. Великобритания е сключила договор за закупуването на 17 американски многоцелеви изтребителя F-35 Б. Това съобщи днес на страницата си в интернет Министерството на отбраната на Обединеното кралство, предаде ТАСС. Преди това беше сключен договор да бъдат закупени от САЩ още два F-35. F-35 Б е многоцелеви изтребител, който съчетава стелт технологии, свръхзвукова скорост, възможност за вертикално кацане и ускорено излитане. Планира се той да бъде използван от британските военни в частност на самолетоносачите от клас \"Кралица Елизабет\". \n\tВ съобщението за 17-те нови изтребителя се допълва, че те са част от договор на стойност 6 милиарда долара. Обединеното кралство се е ангажирало да придобие 138 такива самолета. Турция купува първите от общо 100 изтребителя F-35 от САЩ", "date": "2018.11.16", "title": "Какво става, ако Турция получи 100 изтребителя F-35"}
{"url": "http://clubz.bg/75907-hyrvatiq_se_probudi_i_udari_ispaniq_v_golqm_mach", "text": "Хърватия и Испания изиграха луд мач в група 4 на дивизия А в Лигата на нациите, демонстрирайки защо са сред най-силните в света. \"Ватрените\" спечелиха с 3:2 и така постигнаха първата си победа в турнира. Тя може да се окаже и ключова за крайното класиране. Ако трябва да сме точни, на стадион \"Максимир\" в Загреб се разигра не точно цял \"луд\" мач, а \"лудо\" второ полувреме, в което паднаха и петте гола. Преди почивката ще се запомни удар в гредата на Иван Перишич след пробив отляво. В 54-ата минута крилото на \"Интер\" асистира на Андрей Крамарич, който отблизо матира Давид де Хеа - 1:0. Иберийците отвърнаха моментално - още от центъра Дани Себайос изравни. \"Ла Роха\" натисна и е почти чудо, че не стигна до пълен обрат. Иско нацели напречната греда, а гостите имаха и други ситуации. Така гол падна в тяхната врата. След майсторска комбинация Лука Модрич центрира отлично на далечната греда, където изгряващата звезда на \"Байер\" (Леверкузен) Тин Йедвай с глава върна аванса на домакините. Това стана в 69-ата. Малко след това Хърватия пропусна да реши всичко. Анте Ребич бе изведен сам срещу Де Хеа, но стражът докосна топката при удара му и предотврати сигурен гол. А Испания продължи с натиска и той отново даде резултат. В 77-ата Върсалко два пъти игра с ръка при центрирания на испанците и съдията отсъди дузпа. Серхио Рамос хладнокръвно изравни за втори път и тимът му тръгна да печели мача. Гол можеше да падне и в двете врати. В последните секунди и добавеното време обаче хърватите имаха своя финален щурм и след две разбърквания шансът им се усмихна. Йедвей направи точна добавка след избиване на Де Хеа - 3:2. \"Ватрените\" се реабилитираха за поражението си с 0:6 по-рано през есента. На 18 ноември Англия приема Хърватия в последния мач от групата. Испания води с 6 точки и голова разлика 12:7, Англия има 4 т. и 4:4, а активът на Хърватия е 4 т. и 3:8. \"Ла Роха\" печели при равенство на \"Уембли\", а победа за който и от двата тима ще означава №1 в триото и място в елиминациите за крайния успех в дивизията и квота за Евро 2020. В мач от група 2 Белгия срази Исландия с 2:0 у дома с голове на Миши Батшуай в 65-ата и 81-ата мин. \"Червените дяволи\" са с пълен актив от 9 точки, следвани от Швейцария - 6 т., и Исландия - 0 т. България излиза срещу Кипър в петък от 21:45 наше време.", "date": "2018.11.16", "title": "Хърватия се пробуди и удари Испания в голям мач"}
{"url": "http://clubz.bg/75909-maestro_federer_iznese_urok_na_andersyn_i_e_na_polufinal", "text": "Роджър Федерер спечели група \"Лейтън Хюит\" и е полуфиналист на финалите на ATP в Лондон. Швейцарецът направи втори пореден много силен мач и не даде шанс на Кевин Андерсън (РЮА) в последния двубой от карето - 6:4, 6:3. И двамата с Андерсън продължават напред. По-рано днес Доминик Тийм (Австрия) победи Кей Нишикори (Япония) - 6:1, 6:4, и си тръгва от британската столица поне с утешителен успех. А след този резултат Федерер се нуждаеше само от пет гейма срещу Кевин Андерсън. Той обаче държеше да е почти перфектен. Двамата играха паметен четвъртфинал на \"Уимбълдън\", в който южноафриканецът триумфира с 3:2, след като губеше с 0:2 сета. Нишикори избухна в първия ден с победа над Маестрото, но после бързо угасна.  Джокович е първият полуфиналист в Лондон Полуфиналните двойки още не са ясни. Най-вероятно Андерсън ще срещне Новак Джокович, който е почти сигурен победител в гр. \"Густаво Куертен\". В петък вечерта сърбинът среща Марин Чилич (Хърватия), другият двубой противопоставя Александър Зверев (Германия) и Джон Иснър (САЩ).", "date": "2018.11.16", "title": "Маестро Федерер изнесе урок на Андерсън и е на полуфинал"}
