{"url": "http://clubz.bg/78389-dbg_bylgariq_nqma_ideq_kakvo_shte_pravi_pri_brekzit_bez_sdelka", "text": "Българското правителство няма идея какво да прави, ако след два месеца Великобритания напусне ЕС без сделка. Борисов и Захариева трябваше вече да имат план за това как нашите студенти и работещите ще пътуват и пребивават на английска територия, при положение, че Обединеното кралство е третата държава в света с най-много български емигранти. Това заяви председателят на Движение България на гражданите (ДБГ) Димитър Делчев в ТВ плюс.  Делчев припомни, че почти всички лидери на европейски държави вече се изказаха за Брекзит. Меркел съобщи, че Германия има готовност да приемe редица закони за бъдещите си отношения с Лондон. Френското правителство е готово с 5 правилника за \"Брекзит без споразумение\". За разлика от тях обаче българският министър- председател и външният министър вече втори ден мълчат по темата. На въпрос как ДБГ би гласувало за преговорите за закупуване на  американски изтребители F-16, Димитър Делчев припомни, че преди 3 години партията е гласувала за превъоръжаването и подкрепя закупуването на американските изтребители, защото имат безспорни предимства. Той обаче, подчерта, че след вчерашното гласуване за всички вече е ясно, че ДПС са ключов партньор на ГЕРБ още от самото начало. Попитан за сблъсъка между Валентин Златев и Кирил Домусчиев относно  Закона за горивата, председателят на ДБГ коментира, че не му е интересен спора между двама \"бизнесмени\", който накрая може да се окаже и разчистване на лични сметки. Споед него българската енергийна борса няма белезите на свободен пазар, а по-скоро на битпазар. Делчев прогнозира, че ще има поскъпването на тока, водата и парното с около 15-20% и това ще направи невъзможно за много хора да си плащат сметките.", "date": "2019.01.17", "title": "ДБГ: България няма идея какво ще прави при \"Брекзит\" без сделка"}
{"url": "http://clubz.bg/78374-vasil_ubil_priqtelkata_si_zashtoto_ne_mu_pokazala_sms", "text": "Така изглежда 23-годишният Васил, който уби приятелката си в кв. \"Банишора\" в \"класически\" за домашния насилник сюжет. Днес ръководството на Софийската градска прокуратура и СДВР дадоха пресконференция за поредния случай на битово зверство, извършено от млад мъж. Пак: 36-годишен обвинен за убитата жена в Горна Оряховица Калина Симова е била   завчера - на 15-и, а вчера в късния следобед Васил започнал да праща на близките си SMS-и, че ще посегне на живота си. Според свидетели той е \"много емоционален и доста разстроен след трагичен инцидент в семейството му преди няколко месеца\". При влизането на пожарната и полицията вчера младата жена е открита гола в хола, а извършителят - гол до кръста в съседна стая, стана ясно от думите на Георги Хаджиев, директор на столичната полиция. Опитите му за самоубийство били толкова \"сериозни\", че с въздушен пистолет (?!) един път се уцелил със сачма в ръката, втори път - в зоната под адамовата ябълка. Прегледал го е доктор УНГ и е пуснат да отиде в ареста. Заподозреният имал и повърхностна рана от срязване на вени, но тя е \"порезна\", подчерта още Георги Хаджиев. Двойката се събрала да живее заедно много скоро след запознанството си - стана ясно още. Познанството между манекенката и готвача датирало едва от около 3 месеца, смятат от МВР.  Според Хаджиев експерти от Института по психология на МВР са беседвали както с извършителя, така и с родителите на двамата и с всички съседи, и не са стигнали до подобни изводи. През 2015 г. Васил правил също опит за самоубийство заради вероятна раздяла между него и предишна приятелка. Това обаче станало в чужбина и няма данни дали е лекуван медикаментозно, каза Емилия Русинова, градски прокурор. Конкретната причина да убие младата жена е, че тя отказала да му покаже съобщение, което вчера получила на телефона си. Има данни, че от известно време Калина искала да се разделят. Засега извършителят твърди, че пил успокоителни и алкохол и не помни нищо. Той ще остане в ареста прокурорските 72 часа, а ще му бъде повдигнато обвинение по един от най-тежките членове в НК - чл. 115, за умишлено убийство. Викторио: Пях на малката \"Зайченцето бяло\" - тя само на него заспива На 29 октомври 2018 г. Викторио Александров уби приятелката си Дарина и едногодишната си дъщеря Никол. При последвал опит за \"самоубийство\" той се одраска по челото. Викторио: Пях на малката \"Зайченцето бяло\" - тя само на него заспива", "date": "2019.01.17", "title": "Васил убил приятелката си, защото не му показала SMS"}
{"url": "http://clubz.bg/78387-prebitiqt_voenen_bqha_go_ritali_v_glavata_i_sa_vikali_da_go_ubiem", "text": "Това каза пред бТВ вицепремиерът Красимир Каракачанов по повод инцидента в с. Войводиново. Напрежението в селото бе провокирано от побой над военнослужещ, извършен от двама братя роми. Той коментира и темата с изтребителите F-16. Той припомни изявленията от Белия дом, в които се казва, че САЩ ще се съобрази с българските възможности. И допълни, че преговорите ще се водя на държавно ниво.", "date": "2019.01.17", "title": "\"Пребитият военен... бяха го ритали... в главата и са викали: Да го убием\""}
{"url": "http://clubz.bg/78388-rusnacite_vinagi_shte_imat_iskreni_i_dobri_priqteli_v_syrbiq", "text": "Това заяви сръбският президент Александър Вучич на съвместна пресконференция с Владимир Путин в Белград, съобщи \"Вечерние новости\", цитиран от \"Фокус. От своя страна Путин изтъкна, че сътрудничеството със Сърбия е неподвластно на международната конюнктура. Русия е готова да вложи около 1,4 милиарда долара за развитие на инфраструктурата в Сърбия за преминаване през тази страна на линия на \"Турски поток\". заяви Путин, отговаряйки на въпрос на ТАСС, съобщи БТА. Той специално изтъкна, че София показва интерес към Турски поток. Путин каза още, че Русия вече работо по продължение на \"Турски поток\" към Сърбия, а целта на Москва е да бъде изграден и \"Северен потк-2\" и да бъде запазаен транзита към Украйна. Путин повтори, че проектът \"Южен поток\" се е провалил не по вина на Русия. Вучич също заяви, че се надява Сърбия да получава газ от българска територия. Путин изтъкна, че търговския обмен между Русия и Сърбия ще се увеличи, когато бъде подписано споразумение за свободна търговия между Сърбия и Евразийския икономически съюз. Преди началото на пресконференцията Вучич получи руския ордена \"Александър Невски\".", "date": "2019.01.17", "title": "\"Руснаците винаги ще имат искрени и добри приятели в Сърбия\""}
{"url": "http://clubz.bg/78379-zakonyt_za_gorivata_vlastta_aha_da_se_samoblamira_biznesyt_pak_se_skara", "text": "Министерският съвет или в частност Министерството на икономиката аха сами да си блокират предложението влизането в сила на спорния \"закон за горивата\" да бъде отложено до средата на годината. Това се случи на заседанието на ресорната комисия в парламента днес, на което присъстваха големите браншови организации - Петролната и газова асоциация, минногеоложката камара, камарата на строителите, КРИБ... Но не присъстваха вносителите на законопроекта, заради който се бяха събрали депутати и бизнес. Домусчиев обвини Златев в лобизъм по закона за горивата Става дума за закона, по който има различни спорове, но основният засяга новите правила за търговците и вносителите на горива. Малките търговци заплашиха отново с протести, докато от Петролната и газова асоциация твърдят, че текстовете всъщност борят сивата икономика в сектора. Бившият вече вицепремиер Валери Симеонов от самото начало твърди, че законът е лобистки. Той предвижда въвеждане на нови изисквания към търговците на горива като минимален уставен капитал, минимален капацитет на складовите стопанства и др., с което дребният бизнес заяви, че не може да се справи и ще започне да обявява фалити. Въпреки че във финалния вариант на закона бяха направени някои отстъпки само заради масовото недоволство и разразилия се скандал, миналата седмица малките търговци обявиха начало на безсрочни протести пред сградите на институциите, като дадоха зявка, че ще се иденифицират с акциите на \"жълтите жилетки\" във Франция. Бизнесът скаран за закона за горивата, Домусчиев и Златев в схватка Самите текстове трябва да влязат в сила на 28 януари, като след приемането му администрацията имаше половин година, за да напише подзаконова нормативна рамка. Министърът на икономиката Емил Караниколов, след становище от КРИБ, поиска, а правителството гласува и внесе в парламента законопроект, с който действието на закона да се отложи до юни - именно заради неготовата правна рамка. Така и стана. Но... Според правилника на Народното събрание, когато Министерският съвет е вносител на законопроект, пред ресорната комисия трябва да се яви или отговорният министър, или негов заместник, който да представи текстовете. Това припомни депутатът от БСП Георги Търновалийски в началото на заседанието. Министър Караниколов и заместниците му обаче отсъстваха. Председателят на комисията за борба с контрабандата Емил Димитров, известен като Ревизоро, призна, че при това положение не може да подложи законопроекта на гласуване. Не може да го приеме или отхвърли, не може и да го придвижи към пленарната зала. Димитров оправда отсъствието на Караниколов с това, че му се е случил инцидент.  Така дискусията по законопроекта за отлагане се превърна просто в разговор между бизнес и депутати и най-вече в пореден рунд от скандалите с средите на самия бизнес.  Златев обяви, че Домусчиев бил в конфликт на интереси, твърдейки, че \"пред негови пристанища\" влизали първо 54, после 24 танкера с горива на една определена фирма. Назова и нея - \"Инса Ойл\" (компанията преди време напусна петролната асоциация - заради същия закон, когато бе внесен - б.р.). А т.нар. малък бизнес в бранша, който според петролната асоциация е в сивия сектор, зареждал именно от това гориво.  Въпросият сив сектор процъфтявал, защото имало пристанища без измелвателни уреди, откъдето се внасяли горива, системата БАЦИС на митниците можела да се манипулира, а тези горива след това се превръшали в кеш пари в \"бензиностанции, които никой не знае къде са\".  Представители на КРИБ обявиха пред депутатите, че законът проектът трябва да се отложи, за да се отговори на очакванията на всички представители на бизнеса. И казаха, че всъщност представителите на малките търговци на горива така и не са били поканени на заседанието - според КРИБ умишлено и по разпореждане на ръководството на парламентарната комисия. Оказа се всъщност, че и самата конфедерация не е била поканена на дискусията - самопоканили се. Ревизоро не отрече и обяви как няма нужда работодателска организация да говори от името на бизнеса, когато самият бизнес представлява себе си.  По думите му е естествено да се стига до протести. Той разкритикува и БСП, които се изказват чак сега в комисията, но при гласуване на въпросния закон миналата година са го подкрепили, въпреки че са в опозиция. След изказването си Симеонов си тръгна.  Драгомир Стойнев от левицата наистина преди това постави въпрос къде е Министерството на икономиката и ако за 6 месеца не могат да напишат едни наредби за функционирането на закон - какво изобщо работи администрацията. Самият той обаче не дочака края на заседанието на комисията, когато - запъхтян - в комисията в крайна сметка връхлетя министър Караниколов. Макар отавна депутатите да обсъждаха следващата точка в дневния си ред, закривайки дебатите за закона за горивата.  Появата на министър Караниколов, който се извини, че е закъснял и се оправда, че ресорният му заместник пък бил в чужбина, внесе лек процедурен смут. Много от депутатите вече си бяха тръгнали от заседанието, но въпреки това малцината останали, начело с председателя Емил Димитров, решиха да се върнат назад в дневния ред.  \n\tКараниколов мотивира внесения законопроект за отлагане на действието на закона. Но този път мотивът не беше липсата на поздаконови нормативни актове, а проблемите в средите на бизнеса.  И излезе с предложение - депутатите да приемат законът за горивата да не влезе в сила от 28 януари, а след това министерството на икономиката, заедно с браншовете, да изготвят нов законопроект, с който да ремонтират спорния закон, за да бъдат \"балансирани интересите\".  По думите му имало три варианта за действие: отмяна на закона, отлагане на влизането в сила, което в крайна сметка се предлага или да влезе в сила и да се ремонтира \"в движение\". Последната опция обаче би значела, че или трябва да се започне с наказанията на фирмите, които не са го спазили към 28 януари, или министерството  Въпреки че в залата бяха останали едва 9 от общо 19 депутати от комисията - тоест наличието на кворум за гласуване е доста дискусионно, Ревизоро и останалите избраници решиха все пак да гласуват законопроекта на Министерския съвет за отлагане на влизането в сила на закона за горивата. И го направила - в залата присъстваха само представители на ГЕРБ, \"Обединени патриоти\" и БСП. Прие се присъстващите да \"гласуват\" и вместо отсъстващите им колеги от съответните парламентарни групи, които са си \"упълномощили\". Така с 8 на 6 гласа отлагането на закона за горивата мина през ресорната комисия. В отсъствието на представители на ДПС. Представители на движението обаче казаха за Клуб Z, че също биха подкрепили отлагането на действието на закона - тоест нямаше да се промени крайният резултат от вота.  Следващата битка ще е в пленарната зала. И това трябва да се случи скоро, защото иначе законът ще влезе в сила по-следващия понеделник. От минногеоложката камара и камарата на строителите вече подготвят предложения до парламента, с които да се решат техните проблеми, предизвикати от спорния закон. От БСП даже обещаха, ако трябва, да внесат от свое име предложенията им. Министър Караниколов пък обеща пренаписване на спорни текстове в най-кратки срокове, като в обсъжданията ще участват всички засегнати страни - в това число и малките търговци на горива. Бизнесът скаран за закона за горивата, Домусчиев и Златев в схватка", "date": "2019.01.17", "title": "Законът за горивата: властта аха да се самобламира, бизнесът пак се скара"}
{"url": "http://clubz.bg/78376-us_zakonodateli_iskat_da_zabranqt_iznosa_na_chipove_za_huawei_i_zte", "text": "Американски сенатори и конгресмени от двете партии в Конгреса искат да забранят продажбите на американски чипове и други компоненти на китайските производители на електроника Huawei Technologies Co Ltd, ZTE Corp и на други китайски телекомуникационни компании, които нарушават санкции или търговски закони на САЩ, предаде Ройтерс. Китайското външно министерство нарече предложението “истерично”. Въпреки санкциите Huawei мина 100$ млрд. приходи Федерални прокурори проверяват твърдения, че Huawei е крала търговски тайни от корпорацията Т-Mobile и от други бизнеси в САЩ. Деловият всекидневник “Уолстрийт джърнъл” съобщи, че скоро може да се появи обвинителен акт срещу Huawei, че е открадлана технология на T-Mobile, която имитира човешки пръсти и се използва за изпробване на смартфони. Huawei публикува изявление, че тя и T-Mobile са решили споровете си през 2017 година след като съд в САЩ не е намерил “нито вреди, нито необосновано обогатяване, нито умишлено и злонамерено поведение от страна на Huawei в тайната жалба на T-Mobile”. САЩ забраниха Huawei и ZTE за всички, свързани с държавата Китайската корпорация поиска американските законодатели да оттеглят предложението си, което според нея показва “крайна арогантност и крайна липса на самочувствие”. Ройтерс отбелязва, че то е поредното от дълъг списък действия за борба с това, което администрацията на Тръмп наричат измами, извършвани от Китай чрез кражба на интелектуална собственост, незаконни корпоративни субсидии и пречки пред американските компании да да продават стоките си в Китай. От миналия ноември американското министерство на правосъдието разследва търговските практики  на Китай. Китайският производител на чипове Fujian Jinhua Integrated Circuit Co Ltd for беше поставен в черен списък на компании, които не могат да купуват стоки от US фирми заради обвинение, че е откраднал търговски тайни от американския производител на полупроводници Micron Technology. Сенаторът Том Котън и конгресменът Майк Галахър от страната на републиканците, сенаторът Крис ван Холен и конгресменът Рубен Галего от страна на демократите внесоха законопрпоекти, които изискват президентът да забрани износа на американски компоненти за всяка китайска телекомуникационна компания, която нарушава наложени от САЩ санкции или техните закони за контрол върху исноса. Законопроектите цитират изрично ZTE и Huawei. И двете са обект на подозрения, че изделията им могат да служат за шпионаж срешу американците и на обвинения, че нарушават санкциите на САЩ срещу Иран. Вашингтон вече притиска съюзниците си да не купуват изделия на  Huawei’s заради опасността от шпионаж.   САЩ забраниха Huawei и ZTE за всички, свързани с държавата", "date": "2019.01.17", "title": "US законодатели искат да забранят износа на чипове за Huawei и ZTE"}
{"url": "http://clubz.bg/78382-moskva_ostava_bez_delegati_v_pase_ne_iska_da_plashta_i_vnoskata_si_v_syveta_na_evropa", "text": "Държавната дума заяви днес, че \"не вижда основания\" руската делегация да се върне този месец в Парламентарната асамблея на Съвета на Европа (ПАСЕ). Парламентът предложи на правителството да не подновява тази година и плащането на вноски в бюджета на Съвета на Европа. Решението бе взето единодушно, съобщи ТАСС, предава БТА. След анексирането на Крим от Москва през 2014 г. ПАСЕ, в която влизат над 300 представители на 47 страни, санкционира Русия, като лиши нейните парламентаристи от право на глас. В отговор Москва спря да изпраща свои делегати в ПАСЕ, а от 2017 г. не плаща и годишната си вноска от 33 милиона евро в бюджета на Съвета.  Държавната дума обвини днес ПАСЕ, че с тези санкции грубо е нарушила правата на Русия като членка на Съвета на Европа. Над половината съдии от Европейския съд по правата на човека например \"са избрани от ПАСЕ без участието на руски представители, което поставя под въпрос легитимността на решенията на ЕСПЧ спрямо Русия\", посочва Държавната дума. Подобна била и ситуацията с други институции на Съвета на Европа, възмущават се руските депутати.", "date": "2019.01.17", "title": "Москва остава без делегати в ПАСЕ, не иска да плаща и вноската си в Съвета на Европа"}
{"url": "http://clubz.bg/78381-za_pyrvi_pyt_es_nakazva_za_himichesko_oryjie", "text": "ЕС ще наложи за първи път санкции заради употреба на химическо оръжие, съобщиха днес дипломати в Брюксел. Мерките са срещу 9 души и една организация. Имената ще бъдат обявени на 21 януари, по време на първото за годината заседание на съвета „Външни работи“. От българска страна ще участва дипломат номер 1 Екатерина Захариева. Те обаче така и не пожелаха да съобщят нито имената, нито народността на тези, които ще бъдат санкционирани. Много вероятно е обаче да бъдат огласени имената на четирима руски агенти от ГРУ – Главното разузнавателно управление към Генщаба на армията. Вчера налагането на санкции срещу тях е било съгласувано на среща на посланиците на страните членки на ЕС. ЕС санкционира отровилите Скрипал ЕС ще налага санкции за химическо оръжие Сред тях са Анатолий Чепига и Александър Мишкин, подвизавали се с фалшиви документи с имената съответно на Руслан Боширов и Александър Петров. Смята се, че те са извършили атаката с отровния газ новичок, която едва не причини смъртта на руския двоен агент Сергей Скрипал и дъщеря му Юлия във Великобритания през март 2018 г. На 15 октомври 2018 г. Съветът на ЕС прие нов режим на ограничителни мерки срещу използването и разпространението на химическо оръжие. Те позволяват на ЕС да наказва   навсякъде по света, независимо от тяхната националност и местоположение. Мерките, които на 21 януари ще бъдат приложени за първи път, ще засягат онези, които отговарят пряко за разработването и използването на химическо оръжие, както и за предоставящите финансова, техническа или материална подкрепа. Ограниченията се изразяват в  и  .  . На заседанието на Съвета „Външни работи“ ще бъдат наложени нови санкции и заради продължаващия конфликт в Сирия, съобщиха дипломатите. По този параграф ще бъдат наказани 11 физически лица и 5 организации. Друг въпрос, с който ще се занимаят външните министри от ЕС, ще бъде борбата срещу дезинформацията. Главните моменти са два – идентифициране на източниците и координиране на отговора. За целта се предвижда създаването на онлайн платформи за взаимодействие. ЕС ще налага санкции за химическо оръжие", "date": "2019.01.17", "title": "За първи път ЕС наказва за химическо оръжие"}
{"url": "http://clubz.bg/78380-chez_predupredi_za_mejli_s_virusi_ot_imeto_na_kompaniqta", "text": "От ЧЕЗ предупредиха днес клиентите си, че от името на компанията се пращат мейли с вируси. \"Фалшивият имейл изглежда почти идентично на съобщенията, изпращани от ЧЕЗ Електро България, но съдържа прикачен файл с наименование на кирилица и разширение .7z, който представлява вирус\", се казва в съобщение от електроразпределителното дружество. Оттам уверяват, че лични данни на клиентите не са били хакнати от сървърите на компанията. „ЧЕЗ Електро България“ АД уведомява своите клиенти, че днес е установен опит от страна на външни лица да заблуждават клиенти на Дружеството с имейли, наподобяващи тези, които потребителите получават за електронна фактура. Фалшивият имейл изглежда почти идентично на съобщенията, изпращани от ЧЕЗ Електро България, но съдържа прикачен файл с наименование на кирилица и разширение .7z, който представлява вирус. Молим клиентите ни да не кликват върху линка „тук“, да не отварят прикачения файл и веднага да изтрият съобщението. Информираме клиентите си, че електронните фактури на ЧЕЗ Електро България се изпращат само в .pdf формат. Достъпът до електронния архив с фактури на сайта на Дружеството   е напълно защитен и функционира нормално. Всички наши клиенти могат да изтеглят безопасно електронните си фактури оттам. Екипът по киберсигурност на Дружеството установи източника на атаката и предприе мерки за блокирането му. „ЧЕЗ Електро България“ АД уверява своите клиенти, че техни лични данни не са били достъпвани или копирани от сървърите на Дружеството от трети страни.\"", "date": "2019.01.17", "title": "ЧЕЗ предупреди за мейли с вируси от името на компанията"}
{"url": "http://clubz.bg/78369-tec_ej%C2%A0i%C2%A0es%C2%A0gylybovo%E2%80%9C_proizvede_35_mln_mwh_elektroenergiq_prez_2018_g", "text": " ТЕЦ \"ЕЙ И ЕС Гълъбово” е произвела брутно 3,5 млн. MWh електроенергия през 2018 г. Това показва анализ на производствените резултати на най-модерната въглищна централа в Югоизточна Европа. Произведеното количество от двата блока на 690-мегаватовата мощност е в пълен синхрон с нуждите на електроенергийната система на страната и подадените диспечерски разпоредби. Според данните, през 2018 г. ТЕЦ \"ЕЙ И ЕС Гълъбово\" с работата си е осигурила около 9,1% от  електроенергията потребена на българския пазар. В същото време най-високотехнологичната въглищна централа в страната е осигурила и пълния спектър от услуги за балансиране и управление в реално време на статичната и динамичната устойчивост на електроенергийната система на България. Благодарение на технологичната си гъвкавост ТЕЦ \"ЕЙ И ЕС Гълъбово\" е използвана 8200 часа в режим за първично регулиране, а средногодишната продължителност на работа във вторично регулиране е 13 700 часа. Това за пореден път показва ключовото значение, което ТЕЦ „ЕЙ И ЕС Гълъбово” има за енергийната система на страната. За 2018 г. централата е използвала 5,2 млн. тона лигнитни въглища от Маришкия басейн, които, като местни ресурси освен че допринасят за енергийната независимост на България, водят и до намаляване необходимостта от внос на горива и гарантират трудовата заетост за около 2000 миньори в най-големите държавни мини у нас.  В резултат на отговорното отношение към околната среда и внедрените модерни технологии, през миналата година най-екологичната въглищна централа в България постигна средногодишна ефективност на сероочистващата инсталация 98%. За същия период ТЕЦ „ЕЙ И ЕС Гълъбово” е депонирала около 2 млн. тона пепелина и гипс, които се третират по най-екологичен начин в Съоръжението за депониране на отпадъци от дейността на централата с отговорно отношение към природата. ЕЙ И ЕС присъства от 2001 г. в България и е най-големият инвеститор в енергийния сектор за последните 29 години с вложения, надхвърлящи 3,2 млрд. лева. ЕЙ И ЕС България е собственик на най-новата и модерна топлоелектрическа централа в Югоизточна Европа – ТЕЦ \"ЕЙ И ЕС Гълъбово\", на Съоръжението за депониране на отпадъци от експлоатацията на централата край село Обручище, както и е мажоритарен собственик на ЕЙ И ЕС Гео Енерджи, която оперира най-големия в страната ветроенергиен парк – \"Свети Никола\", край Каварна. Корпорацията ЕЙ И ЕС (NYSE:AES) е световна енергийна компания, която е включена в списъка Fortune 500. Ние осигуряваме достъпна и устойчива енергия в 15 страни чрез разнообразен портфейл от разпределителни компании, както и чрез топлоелектрически централи и проекти за възобновяеми енергийни източници. Нашите служители са отдадени на идеята да постигат високи оперативни резултати и да отговарят на променящите се нужди от енергия в света.", "date": "2019.01.17", "title": "ТЕЦ \"ЕЙ И ЕС Гълъбово“ произведе 3,5 млн. MWh електроенергия през 2018 г."}
{"url": "http://clubz.bg/78378-doklad_bylgariq_nasilstveno_deportira_kandidati_za_ubejishte", "text": "Доклад на международната неправителствена организация  , носещ името  , посочва България, Унгария, Хърватска, Полша, Испания и Гърция като страни, които   депортират кандидати за убежище в страни извън ЕС.  Съветът на Европа: България държи мигранти до месец в ареста Подобни действия попадат в категорията . Ежегодният отчет на организация бе представен в Берлин от нейния директор Кенет Рот. Основен мотив е нарастващата съпротива срещу популизма и автократичните режими. Докладчиците споделят мнението, че през изминалата година в това направление е постигнат съществен напредък.  Освен за отношението към мигрантите, името на България се споменава на още две места в рамките на общия преглед за състоянието на човешките права и свободи в Европейския съюз - в частите   и  . В \"Дискриминация и нетолерантност\" е изброена след държавите, които са отказали да се присъединят към Истанбулската конвенция срещу насилието над жени. ГЕРБ се отърва от Истанбулската конвенция. Праща я в съда Посочено е решението на българския Конституционен съд, който я определил за  . Официално: Истанбулската конвенция е противоконституционна Според авторите на доклада отказът на държавите да подпишат споразумението демонстрира, че  . България споделя компанията и на редица държави членки, в които са .  В раздела \"Върховенство на закона\" са изброени имената на трима убити журналисти в ЕС: Дафне Каруана Галиция от Малта, Ян Куцияк от Словакия и българската телевизионна журналистка Виктория Маринова. Брюксел и Берлин за убийството на журналистката: Очакваме бързи действия, ще следим разследването  Според   това пораждало значими въпроси за защитата на медийната свобода. В предговора към доклада дирекорът на организацията изразява позицията, че повсевместно нараства съпротивата срещу световния популизъм. Като положителен пример е посочен отказът на някои европейски държави да финансират военната кампания на Саудитска Арабия в Йемен, след разкритията за хуманитарната криза в региона и убийството на журналиста Джамал Хашоги. Народът на Йемен заплашен от гладна смърт Турция: Кашоги е бил удушен веднага след влизането в консулството Посочени са и масовите протести в страни като Полша и Унгария срещу  на Виктор Орбан и   от неформалния лидер на Варшава Ярослав Качински.  Защо протестират в Полша (СНИМКИ) Кучешката партия поведе многохиляден протест срещу Орбан На междинните избори в САЩ Демократическата партия спечели мнозинство в Камарата на представителите, с което избирателите отхвърлиха   от президента Доналд Тръмп. Съдия блокира решението на Тръмп да отмени защитата на деца имигранти Той обаче добави, че ролята на правозащитните движения е да повишават цената, която автократите и другите нарушители плащат за цената на тези нарушения на човешките права. ГЕРБ се отърва от Истанбулската конвенция. Праща я в съда Официално: Истанбулската конвенция е противоконституционна Брюксел и Берлин за убийството на журналистката: Очакваме бързи действия, ще следим разследването  Народът на Йемен заплашен от гладна смърт Турция: Кашоги е бил удушен веднага след влизането в консулството Защо протестират в Полша (СНИМКИ) Кучешката партия поведе многохиляден протест срещу Орбан Съдия блокира решението на Тръмп да отмени защитата на деца имигранти", "date": "2019.01.17", "title": "Доклад: България насилствено депортира кандидати за убежище"}
{"url": "http://clubz.bg/78383-serina_uilqms_i_novak_djokovich_bezproblemno_v_tretiq_kryg", "text": "Двама от фаворитите за титлата на Откритото първенство на Австралия по тенис - Новак Джокович и Серина Уилямс, неочаквано лесно преминаха в третия кръг. Очакваше се най-малкото по-сериозен отпор от техните съперници. Уилямс едва се изпоти срещу канадката Южени Бушар - 6:2, 6:2, за малко повече от час. В следващата фаза ветеранката среща 18-годишната украинка Даяна Ястремска, която се справи с испанката Карла Суарес Наваро - 6:3, 3:6, 6:1. Световната №1 Симона Халеп (Румъния) и днес срещна трудности - с американката София Кенин - 6:3, 6:7(5), 6:4 за два часа и половина на централния корт \"Род Лейвър\". Драгите кандидатки за втората фаза при дамите също продължават напред - Елина Свитолина (Украйна), Наоми Осака (Япония), Винъс Уилямс (САЩ), Каролина Плишкова (Чехия), Мадисън Кийс (САЩ) и Анастасия Севастова (Латвия). Не мина обаче без изненади при мъжете. Сред тях не е резултатът на сърбина Новак Джокович - 6:3, 7:5, 6:4 срещу Жо Вилфред Цонга (Франция) в повторение на финала отпреди 11 години. Лидерът в световната ранглиста при мъжете ще спори за място на осминафинала с Денис Шаповалов (Канада), преодолял с 3:0 сета японеца Таро Даниел. Александър Зверев (Германия) се измъчи с французина Жереми Шарди - 7:6(5), 6:4, 5:7, 6:7(6), 6:1.  Радост на домакините донесе 19-годишният Алексей Попирин, който извади от играта Доминик Тийм - 7:5, 6:4, 2:0 и отказване. Австриецът почувства неразположение и \"хвърли кърпата\". Преди това той зрелищно потроши ракетата си и я даде на зрител. Тийм се поигра с огъня в миналия кръг срещу Беноа Пер (Франция), но този път се опари и напусна турнира. Той е третият състезател от топ 10, който рано ще хване самолета от Мелбърн след Джон Иснър (САЩ) и Кевин Андерсън (РЮА).  Ранно отпадане за Стан Вавринка В третия кръг при мъжете са Давид Гофен (Белгия), Филип Краинович (Сърбия), Пабло Кареньо Буста (Испания), Жоао Соуза (Португалия) и т.н. Припомняме, че мачът на Григор Димитров срещу Томас Фабиано е в петък и се очаква да започне около 6 часа сутринта наше време.", "date": "2019.01.17", "title": "Серина Уилямс и Новак Джокович - безпроблемно в третия кръг"}
{"url": "http://clubz.bg/78375-56_na_sto_ot_britancite_sega_biha_glasuvali_za_ostavane_v_es", "text": "Във Великобритания расте процентът на поддръжниците на оставането в ЕС като е стигнал най-високите си нива от 2016 г. насам. Това сочат данните от експресно проучване на YouGov сред 1070 пълнолетни британци, проведено след гласуването във вторник вечер в парламента в Лондон. Тогава планът на Тереза Мей за Брекзит беше отхвърлен категорично с 432 на 202 гласа. 56 на сто от анкетираните при нов референдум казват, че биха гласували \"за\" оставане в ЕС. 44 на сто биха подкрепили \"Брекзит\". Тази разлика от 12 на сто е нов скок от 8 пункта в сравнение с данните от края на миналата година. Наблюдатели тълкуват данните като доказателство, че британските избиратели губят доверието си в \"Брекзит\". Сделката на Мей с ЕС е мъртва, \"Брекзит\" и Британия - пред хаос Расте и подкрепата за провеждането на нов референдум. 47 на сто се изказват \"за\" това да има ново допитване дали Великобритания да напусне ЕС. Сделката за „Брекзит“ е като „Хотел Калифорния“ Ако се изключат отговорите \"Не знам\" това означава, че привържениците на нов референдум са 56 на сто срещу 44, които са против тази идея, посочват от \"Ивнинг стандарт\".  Сделката за „Брекзит“ е като „Хотел Калифорния“", "date": "2019.01.17", "title": "56 на сто от британците сега биха гласували \"за\" оставане в ЕС"}
{"url": "http://clubz.bg/78386-toni_nadal_idva_na_turnira_v_sofiq", "text": "Тони Надал, определян като един от най-успешните тенис треньор в историята заради спечелените 16 титли от „Големия шлем“ с Рафаел Надал, пристига в България по покана на нашата федерация и ще бъде посланик на турнира \"София оупън 2019\". Новак Джокович идва на турнира в София Чичото на Рафа Надал и негов бивш наставник подкрепя турнира от серията АТП 250 и ще допринесе за основната мисия надпреварата - още повече български деца да се запалят по тениса и да преследват мечтите си на корта. Именитият испански специалист беше треньор на Рафа Надал от 1990-а до 2017 г. Като треньор участва в извоюването на общо 75 титли на сингъл и още 11 на двойки. Именно Тони Надал извежда Рафа до кариерен \"Златен шлем“. Заедно двамата имат титли на Откритото първенство на Австралия (2009-а), „Ролан Гарос“ (2005-2008, 2010-2014, 2017 г.), „Уимбълдън“ (2008, 2010 г.) и Откритото първенство на САЩ (2010, 2013, 2017 г.). През 2008 г. Чичо Тони извежда племенника си и до златен олимпийски медал на игрите в Пекин на сингъл, а през 2016 г. в Рио до Жанейро и до такъв на двойки. Заедно двамата са достигнали до зашеметяващите 30 титли от турнири от „Мастърс 1000“.  Тони Надал има двама братя - бившият ас на футболния „Барселона“ Мигел Анхел Надал и Себастиан, бащата на Рафа. Антонио Надал е роден на 27 февруари 1961 г. в Манакор. Като дете тренира футбол, плуване и тенис на маса. На 14 г. става първият от фамилията, който започва да играе тенис. А това впоследствие предопределя и развитието на феномена Рафа Надал. Тони решава да се развива в треньорството, взема диплома и започва да менажира тенис клуба в Манакор, като учи студенти. Така започва да тренира и своя племенник. Именно Чичо Тони запалва Рафаел по тениса, когато Рафа е едва тригодишен. Антонио е и човекът, който учи Рафа да играе с лявата ръка, въпреки че талантът не е левичар. В България като посланик на \"София оупън\" идва човекът, решил да тренира младия Рафаел на по-обикновени кортове и със стари тенис топки, за да покаже на племенника си, че не екипировката определя печелиш или губиш. В петък (18 януари) от 17 часа в зала „София“ в Борисовата градина Тони Надал ще проведе тренировъчна сесия с български деца. Всички деца, трениращи тенис, и въобще подрастващите, които имат желание да се докоснат до най-титулувания тенис треньор в историята, ще получат тази изключителна възможност, благодарение на визитата на Тони Надал заради \"София оупън\". Достъпът на деца, родители и фенове за специалната среща с Тони Надал в зала „София“ е свободен. Още 13 тенисисти потвърдиха участие на \"София оупън\" Четвъртото издание на \"София оупън\" ще е сред най-добрите от веригата за годината, предвид участниците. Надпреварата си осигури и силни фигури като реклама извън корта. Преди броени бе обявено, че като зрител ще дойде Новак Джокович.  Още 13 тенисисти потвърдиха участие на \"София оупън\"", "date": "2019.01.17", "title": "Тони Надал идва на турнира в София"}
{"url": "http://clubz.bg/78373-valutnata_kriza_na_bezvalutnata_zimbabve", "text": "Зимбабве изпадна във валутна криза, въпреки че не разполага със собствена валута. Недостигът на чуждестранна валута доведе до дълги опашки за гориво, хляб и лекарства и тласна цените нагоре, предаде \"Блумбърг\", цитирана от БТА. В понеделник в южноафриканската страна избухнаха кървави протести, след като правителството увеличи над два пъти цените на бензина - до 3,31 долара за литър през уикенда. По данни на \"GlobalPetrolPrices.com\" това е най-високата цена в света. Крокодила стана президент на Зимбабве Проблемът се корени в решението на Зимбабве да се откаже от собствената си валута преди десетилетие и да приеме кошница от чуждестранни валути, сред които най-широко използваната е щатският долар. Централната банка започна да печата \"квази-долари\", за да финансира държавните разходи. Резултатът е объркана система от валутни курсове. От потребителите се изискват различни суми в зависимост от това дали плащат с истински долари, електронни пари или с така наречените облигационни бележки, макар правителството да настоява, че трите разплащателни средства имат еднаква стойност. В същото време властите подчертават, че чужденците все още могат да купуват гориво на старата цена от 1,32 долара за литър срещу долари кеш. Кризата създава големи проблеми на президента Емерсън Мнангагва, 76-годишен бивш шеф на разузнаването, който при победата на изборите през юли миналата година обеща на сънародниците си по-добри времена. Това бяха първите избори, след като дългогодишният управник на страната Робърт Мугабе, при когото икономиката започна упадъка си, бе свален от власт с военен преврат в края на 2017 година. Мнангагва бе приближен на Мугабе и действаше като негов вицепрезидент. Преврат в Зимбабве. Арестуваха Мугабе и жена му Финансовият министър Мтхули Нкубе заяви на 11 януари, че до една година ще въведе нова валута. Той обаче представи малко подробности, освен че централната банка трупа резерви, които обаче едва ли биха могли да покрият вноса за две седмици. Министърът се опитва и да преструктурира многостранните задължения, по които бе обявен дефолт на стойност милиарди долари. Целта е Зимбабве да получи нови международни кредити. Докато насилието заливаше улиците, Мнангагва се отправи към Русия. Русия се е запътила към Зимбабве Планира също да посети Казахстан, Беларус и Азербайджан, преди да отлети към Световния икономически форум в Давос, Швейцария, по-късно този месец в опит да привлече инвестиции. \n\tМеждувременно много зимбабвийски производители затварят врати. Главният изпълнителен директор на Surface Wilmar, най-големия производител на олио, каза в интервю миналата седмица, че не е имал друг избор освен да затвори компанията. Не е можел да намира по 6 милиона долара месечно, необходими за плащане на доставчиците. Най-голямата пивоварна компания в страната Delta Corp. Ltd., която е 40 % собственост на Anheuser-Busch InBev SA/NV сключи сделка с правителството миналия месец да получи повече валута от централната банка за внос. В замяна тя ще продължи да приема плащания в облигационни бележки или електронни долари, известни като Real Time Cross Settlement Ц RTGS. Много компании обаче все още предлагат отстъпки, понякога стигащи до 70 %, ако клиентите им платят в истински долари. Облигационните бележки сега се търгуват на черния пазар при курс 3,2 за долар, според ZimBollar Research Institute в Хараре. Една единица RTGS пък струва дори още по-малко. Напрежението се разпростира и на финансовите пазари, тъй като местните жители се устремяват към ценните книжа в опит да се защитят от ценовите повишения. Според официалната статистика инфлацията е около 31 на сто, но професорът по приложна икономика и експерт по хиперинфлацията Стив Ханке я изчислява много по-високо -  . Основният фондов индекс на Зимбабве е нараснал със 72 процента от миналия март, което е най-високият растеж в света. Чуждестранните инвеститори, които трудно изтеглят парите си от страната заради капиталовия контрол, са ограничили активите си до по-реалистични равнища. Те преценяват колко големи са изкривяванията в цените, като отчитат разликата между котировките в Хараре и в Лондон на Old Mutual Ltd., най-голямата застрахователна компания в Африка. В момента ценните книжа в Хараре се котират 4,9 пъти по-високо от тези в Лондон (в долари), като разликата се е удвоила през последните шест месеца. Според професор Ханке, Зимбабве трябва да се придържа към долара, защото няма да може да защити евентуална нова валута, като изтегли облигационните бележки и RTGS. Правителството може да постигне това като приема плащания, включително за данъци, в облигационни бележки и RTGS при същия курс като долара. Радост за чернокожите - Зимбабве връща фермите на белите По този начин отстъпките за плащания в долари бързо ще се свият до около 5 или 10 процента, убеден е експертът. Бейли-Смит от Global Evolution Funds AG обаче твърди, че правителството трябва да ограничи разходите си и да работи бързо по създаването на нова валута. То може да вдигне доверието в паричната единица, като използва допълнителни резерви и повиши лихвите - инструмент, до който не може да прибегне, докато използва долара. Преврат в Зимбабве. Арестуваха Мугабе и жена му Русия се е запътила към Зимбабве Радост за чернокожите - Зимбабве връща фермите на белите", "date": "2019.01.17", "title": "Валутната криза на безвалутната Зимбабве"}
{"url": "http://clubz.bg/78368-uchitelka_prepodava_na_chetvyrtoklasnici_che_chovek_ne_e_stypval_na_lunata", "text": "Начална учителка в столичното 38-о ОУ \"Васил Априлов\" преподава на учениците си от четвърти клас, че човек НЕ е стъпвал на Луната. И им пуска два петминутни филма, в които се изброява защо не е възможно подобно нещо. За странните методи на преподаване съобщи бащата на едно от децата, което споделило какво е научило в училище. \n\tТова се случва в годината, в която светът отбелязва 50 години от първото кацане на Луната, а преди дни Китай се похвали, че негов космически апарат е стигнал до тъмната страна на земния спътник и дори китайски учени направиха опит да засадят фиданка на памук там. Памук никне на Луната. Китайски естествено... Според учителката Лидия Булева това явно няма значение. Китай кацна на \"тъмната страна\" на Луната Пред тв BGONAIR тя обяснява, че мнението, че никой не е кацал на Луната, не е нейно. \"Аз съм гледала телевизия, филми, чела съм книги.\" \"На децата предварително е обяснено, че това, което пише в интернет, по вестници, невинаги е вярно\", допълва тя. И изброява аргументи в подкрепа на твърдението за конспирация около \"несъществуващото кацане на Луната\". Сред които - че знамето се развява, а там нямало вятър. И т. н. Според директорката на училището Мариета Димитрова колежката ѝ искала да разнообрази урока си. И казва, че само един баща дошъл и поискал детето му да бъде преместено в друг клас. Учителката Лидия Булева също се оказва, че е била водена от желанието да възпитава децата в различни гледни точки и се защитава с аргумента: \"Не е необходимо да се приема само едно мнение.\" \"Ако историята е вярна, това е много тревожен сигнал за качеството на училищното образование в България. Конспиративните теории, че човек не е стъпвал на Луната, са псевдонаучни. В рамките на цялата световна научна общност е извън всякакво съмнение, че по време на шест пилотирани експедиции общо 12 души са достигали до лунната повърхност. Независимите доказателства за това са много, а на страниците на КОСМОС.БГ има цяла поредица от статии, оборващи лунната конспирация  \", реагираха от фейсбук страницата Космос.бг. \"При положение че и обществената тв щяла да започне предаване за мистика, положението предстои да се влошава\", коментира потребителят  ‏ в туитър. \"Нормално, в държавата на суджуците учителите са направени от конспиративни теории...\", добавя друг потребител. \"Така е в земята на дънов, ванга и людмила (малките букви са нарочни)\", смята laleelay. БНТ2 - трибуна за мистика, конспирации, алтернативни теории Китай кацна на \"тъмната страна\" на Луната БНТ2 - трибуна за мистика, конспирации, алтернативни теории", "date": "2019.01.17", "title": "Учителка преподава на четвъртокласници, че човек НЕ е стъпвал на Луната"}
{"url": "http://clubz.bg/78363-kak_svetoslav_ivanov_nauchi_ot_efira_na_btv_che_e_rom", "text": "Едно телевизионно участие на журналиста Иван Гарелов предизвика полемика в медийните среди. Причината е, че вероятно заблуден от публикации в т.нар. жълти медии, Гарелов съвсем убедено разказа в ефира на „Шоуто на Слави“ по бТВ, че водещият на предаването „120 минути“ по същата телевизия е ром.  Изказването бе в коментар за случая „Войводиново“ и реакцията на обществеността, политиците и интелектуалците. То бе провокирано от участието на академик Георги Марков в „120 минути“ миналата неделя, като Марков застана на страната на вицепремиера Красимир Каракачанов, според когото ромите у нас станали прекалено нагли. В опит да разкритикува поведението на академика, Гарелов обяви, че е непочтително да говори такива неща в предаването на Светослав Иванов – най-малкото защото водещият сам бил ром.  11 патриотични интелектуалци пишат на Борисов: адмирации за Каракачанов, дайте ценните си указания Това изказване предизвика днес реакцията на Иванов. Който обяви, че за първи път научава тази подробност за себе си. Както и че след изявата на Гарелов му се наложило да влезе в обяснителен режим пред приятелите и семейството си, в т.ч. пред собственото си дете. Ето какво каза Иван Гарелов в „Шоуто на Слави“: Случаят Войводиново или как битов конфликт се етнизира с лекота А ето и отговора на Светослав Иванов: Случаят Войводиново или как битов конфликт се етнизира с лекота", "date": "2019.01.17", "title": "Как Светослав Иванов научи от ефира на бТВ, че е ром"}
{"url": "http://clubz.bg/78367-es_iska_spravedliv_proces_za_chernogorski_jurnalist", "text": "Еврокомисията очаква процесът срещу черногорския разследващ журналист Йово Мартинович да бъде справедлив на втора инстанция. Това заяви днес говорителката на ЕК Мая Коциянчич. Поводът бе произнесената присъда от 18 месеца затвор срещу Мартинович от съд в Подгорица. Тя припомни, че свободата на изразяване е сред основните ценности на ЕС и са ключов елемент от процеса на присъединяване на Черна гора към Съюза. И в този контекст журналистите трябва да могат да изпълняват задълженията си професионално и без опасения за последици. 17 журналисти в Турция отиват на съд, обвинени са в тероризъм Съдът в Черна гора осъди Йово Мартинович по обвинения, които защитници на медийната свобода описват като измислени и с цел предупреждение към други журналисти в страната, писа в. „Гардиън“. Мартинович бе признат за виновен в наркотрафик и контакти с престъпници. Защитата му обаче твърди, че тези контакти са поддържани заради журналистическата му дейност. Журналистът бе арестуван през октомври 2015 г., докато разследваше френска компания за нелегален трафик на оръжие на Балканите. Той прекара 15 месеца зад решетките, преди да бъде освободен под гаранция, докато тече процесът. Репортерът ще обжалва присъдата. Ако тя бъде потвърдена, той ще прекара още само три месеца в затвор, тъй като вече е бил там 15 месеца. Йово Мартинович е убеден, че обвиненията срещу него са скалъпени след няколко негови разследвания, както и заради отказа му да сътрудничи на властите. Той твърди, че на няколко пъти властите в Подгорица са поискали от него информация за чуждестранни журналисти и дипломати в Черна гора. Но журналистът отказал за сътрудничи и да шпионира в полза на властите.", "date": "2019.01.17", "title": "ЕС иска справедлив процес за черногорски журналист"}
{"url": "http://clubz.bg/78364-myri_stoilov_veche_ne_e_trenor_na_kazahstan", "text": "Станимир Стоилов вече не е селекционер на националния отбор на Казахстан. Той разтрогна с местната федерация по искане на футболната централа. Под ръководството на Стоилов отбора завърши на второ място в групата си в Лигата на нациите. Футболната федерация на Казахстан благодари на Стоилов и неговия треньорски екип за съвместната им работа и му пожела успех. До назначаването на Стоилов за селекционер се стигна след изключително успешната му работа начело на Астана. За 3,5 години наставникът изведе тима до 4 поредни титли и, вкара отбора в групите на Шампионската лига и Лига Европа.", "date": "2019.01.17", "title": "Мъри Стоилов вече не е треньор на Казахстан"}
{"url": "http://clubz.bg/78361-kogato_hevi_metyl_i_indijski_seriali_se_sreshtnat_video", "text": "Просто е: ако си в САЩ, сърцето на шоубизнеса тупти в Hollywood, в Индия - в Bollywood. И тогава, ако си як индийски метъл, какво по-логично за име от Bloodywood. Бандата с такова име преди е свирела хеви кавъри на традиционна и поп музика, научаваме от изданието . Сега обаче симпатягите от Ню Делхи излизат с авторско парче - доста добре направено и с кауза - против тормоза в училищата. Разбира се, има и нужното количество мелодрама. Но  видеото си струва - дайте му шанс. И е 5 минути - не е 8... Лудостта на хеви метъла в едно \"щрак\" (СНИМКИ) Иначе от миналата година бандата има и друг сингъл, забъркан от същата   амалгама.    ", "date": "2019.01.17", "title": "Когато хеви метъл и индийски сериали се срещнат (ВИДЕО)"}
{"url": "http://clubz.bg/78365-bryuksel_predlaga_evrofondovete_da_se_obvyrjat_s_vyrhovenstvoto_na_zakona", "text": "Гражданите на ЕС не са съгласни данъците им да отиват към държави, които не спазват върховенството на закона. Това заяви заместник-председателят на Европейската комисия Юрки Катайнен в интервю за БТА по повод промените в отпускането на европейски средства в бъдещия бюджет на Общността. Катайнен отбеляза, че в Европейския парламент има силна подкрепа за предложението на ЕК нарушителите да бъдат лишавани от европейски фондове. Вижда се силна подкрепа, макар и известна съпротива, отбеляза той. Заместник-председателят уточни, че бъдещата инвестиционна програма на ЕС няма да се различава много от досегашния план \"Юнкер\", но ще бъде с повече политическа насоченост. Няма да има политическо влияние при оценката на проектите - нито от ЕК, нито от правителствата. Всички проекти ще бъдат оценявани по собствения им принос, уточни той. По неговите думи България днес заема седмо място по мащаб на инвестициите по плана \"Юнкер\". България се справя много добре. \"Няма място за тревога, финансираните досега проекти в страната са такива, каквито ще бъдат подкрепяни и занапред\", каза Катайнен, попитан дали технологичните проекти и изследванията няма да бъдат предпочитани пред строежа на инфраструктура. Новата инвестиционна програма на ЕС ще бъде насочена повече към опазването на природата, към малките и средните дружества, изследванията. Тя ще обедини 13 съществуващи финансови инструмента в бюджета на ЕС. Новата програма ще бъде по-лесна за използване, посочи заместник-председателят. Той поясни, че се предвижда дружествата, които искат да получат финансиране, да представят проектите си пред Европейската централна банка или в нейното местно представителство. Банката ще оценява предложенията и ще оказва подкрепа. Едва след това проектът ще бъде представен на ръководството на програмата, допълни Катайнен.", "date": "2019.01.17", "title": "Брюксел предлага еврофондовете да се обвържат с върховенството на закона"}
{"url": "http://clubz.bg/78366-nyu_jork_otchete_rekordnite_652_miliona_turisti_prez_2018_g", "text": "През 2018 година град Ню Йорк е бил посетен от 65,2 милиона туристи и това е нов рекорд за американския мегаполис, който е предпочитана дестинация най-вече за британците, китайците, канадците, бразилците и французите, съобщи АФП, цитирана от БТА. Според новите данни, публикувани от Ен Уай Си енд къмпани (NYC Company), близо 51,6 милиона американци и 13,6 милиона чужденци са посетили \"Голямата ябълка\" миналата година спрямо 13,5 милиона чужденци през 2017 година. Британците са начело сред чужденците, избрали да посетят родния град на Доналд Тръмп, с 1,24 милиона посетители, следвани от китайците (1,1 милиона души), канадците (1 милион), бразилците (920 000) и французите (807 000). Ню Йорк е на 6-о място в списъка с най-привлекателните градове в света за чуждестранни туристи, според годишната класация на Мастъркард (Mastecard), публикувана през септември 2018 година въз основа на прогнозите за 13,1 милиона чуждестранни туристи в Ню Йорк за миналата година, което е малко под обявените снощи цифри. Банкок е начело на класацията, изпреварвайки Лондон, Париж, Дубай и Сингапур на фона на растежа на туристическите пътувания. Финансовата столица на САЩ, в чиито туристически сектор са заети 391 000 души, очаква да постави нов рекорд през 2019 година с 67 милиона посетители най-вече заради планираните празненства през юни по случай гей парада. Той ще отбележи 50-ата годишнина от Стоунуолските бунтове, които са емблематични в борбата за правата на хомосексуалистите, уточни АФП.", "date": "2019.01.17", "title": "Ню Йорк отчете рекордните 65,2 милиона туристи през 2018 г."}
{"url": "http://clubz.bg/78371-facebook_pak_zatri_stotici_ruski_trolove", "text": "Социалната мрежа Facebook съобщи за поредна доза премахнати страници и акаунти на руската пропаганда. Поне 289 страници и 75 потребителски профила са изтрити за \"координирано неавтентично поведение\". Руската \"фабрика за тролове\" създала блокираните от Фейсбук профили преди изборите в САЩ Те са свързани с мрежата на руски тролове, активна в Европа и централна Азия. Основните теми, обсъждани от тях, са били свързани с протестни движения, борба с корупцията и анти-НАТОвски послания. Страниците и акаунтите сасвързани с работещи в \"Спутник\", информационен сайт, издържан от Кремъл.  Руските фалшиви новини целят устоите на Евросъюза Освен това над 135 000 долара са вложени в реклама през системата на Facebook за популяризиране на пропагандните страници. В последните 2 години Facebook работи усилено за ограничаване на руските тролове. Според някои анализатори обаче, ловците на фалшиви новини и модераторите на социалната мрежа са твърде малко, за да се справят дори с частица от потока дезинформация, който \"тролските фабрики\" в Русия и другаде произвеждат. Руските фалшиви новини целят устоите на Евросъюза", "date": "2019.01.17", "title": "Facebook пак затри стотици руски тролове"}
{"url": "http://clubz.bg/78370-belgrad_posreshta_putin_kato_superzvezda", "text": "Руският президент Владимир Путин пристига в четвъртък на посещение в Сърбия, където се очаква да бъда приет като “суперзвезда”, предава Франс прес. Агенцията отбелязва, че русофилският ентусиазъм на сърбите се лее навред - от баровете на името на господаря на Кремъл до тениските и стенните графити с неговия лик. Очаква се шпалир от гостоприемни сърби да посрещне кортежа на Путин и на неговия сръбски колега Александър Вучич по пътя им към централния белградски площад с катедралата “Свети Сава”. Руският газов монопол “Газпром” частично е финансирал нейната реставрация. Макар и да иска да се присъедини към Европейския съюз, Сърбия отказва да приложи неговите санкции спрямо Русия, наложени заради окупацията на Крим и подкрепата руския етнически сепаратистки бунт в източна Украйна. Сръбската привързаност към Русия идва от подкрепата за страната им против независимостта на Косово, отбелязва АФП. Белград отказва да признае отделилата се през 2008 година бивша сръбска провинция с над 90 на сто етническо албанско население. Ветото на Русия, постоянна членка на Съвета за сигурност на ООН, изключва приемането на Косово в световната организация. “Косово е Сърбия, Крим е Русия”, може да се прочете понякога по сръбските улици, посочва Франс прес. Визитата на Путин ще бъде допинг за популярността на Вучич, който напоследък е изправен пред опозиционни улични протести. Русия се опитва да възстанови позициите си на Балканите, след като не успя да осуети нито присъединяването на Черна гора към НАТО, нито перспективите на Македония за членство в алианса след договора, който решава спора за името й с Гърция. Ако Македония се присъедини към НАТО, вскички съседи на Сърбия, освен Босна и Херцеговина ще членуват в западния отбранителен съюз. По думите му в Белград Путин ще търси политически престиж и демонстрация, че Русия продължава да има зони на влияние навсякъде по света.   Икономическата анализаторка Биляна Степанович обаче описва сърбо-руската връзка като “повече емоционална, отколкото рационална”. Според сръбско правителствено проучване показва че четвърт от сърбите смятат Русия за главния донор на страната им, докато друга четвърт смятат за такъв ЕС. Статистическите данни показват, че 75 на сто от финансовите дарения за Сърбия идват от ЕС, а Русия не фигурира дори сред първите девет донори. Пропорцията е в полза на Евнропа и що се отнася до инвестициите. Русия покрива една трета от сръбското потребление на нефт и газ, отбелазва Степанович.", "date": "2019.01.17", "title": "Белград посреща Путин като суперзвезда"}
{"url": "http://clubz.bg/78358-pamukyt_na_lunata_ne_ocelq", "text": "Само ден след разкритието, че мисията на „Чанъе 4“ успешно е започнала да отглежда растения на Луната, Китай обяви, че филизите са мъртви. Държавната агенция „Синхуа“ съобщи, че новаторският експеримент е завършил с настъпването на двуседмичната лунна нощ. След краткия си живот в специално проектирания биосферен хабитат покълналото памучно семе е загинало. Памук никне на Луната. Китайски естествено... Според специалистите от Китайската национална космическа администрация умиращите растения в крайна сметка ще се разпаднат вътре в контейнера, където няма да представляват заплаха за околната среда на Луната. Скоро след историческото кацане на „Чанъе 4“ в неизследван досега район на Луната там започна отглеждането на растения като част от биосферен експеримент. Но растенията няма да могат да оцелеят през лунната нощ, когато температурите паднат до минус 170 градуса по Целзий. Китайски медии съобщават, че експериментът е приключил.", "date": "2019.01.17", "title": "Памукът на Луната не оцеля"}
{"url": "http://clubz.bg/78356-da_oceleesh_na_911_i_da_zaginesh_pri_teror_v_keniq", "text": "Да оцелееш при атаката срещу Световния търговски център в Ню Йорк на 11 септември 2001 г. и да загинеш 18 години по-късно при терористичен акт в Кения... Това се оказа съдбата на американския бизнесмен Джейсън Спайндлър, разказва CNN. Спайндлър трябваше да навърши 41 години следващата седмица. Но се оказа, че е една от жертвите на терористичния акт в кенийски хотел преди дни. Въоръжени с пистолети и взривове мъже нахлуха в двора на хотелски комплекс с магазини в Найроби и убиха поне 21 души. Отговорност за терора пое исламистката организация \"Ал Шабаб\". Правителството на САЩ потвърди, че сред жертвите има и американски гражданин. Оказа се късметлията от зловещата атака в Ню Йорк... Какво е правил американецът в кенийската столица? По думите на родителите му той е посветил живота си в помощ на другите чрез работата си като консултант в бизнес инвестициите. С това се занимава и основаната от него компания I-DEV International, която подпомага развитието на бизнес на нови пазари. Преди това Джейсън работи в Световния търговски център в Ню Йорк, разказва майка му Сара. На 11 септември 2001 г., когато отвлечени самолети се врязаха в небостъргачите в сърцето на Ню Йорк в един от най-зловещите терористични актове в историята, Спайндлър малко закъснял за работа. И точно излизал от метрото на метри от сградите, когато те рухват. След това Джейсън  се присъединява към миротворческите сили в Северно Перу, където помага на местни фермери да се организират в кооперации, за да станат конкурентни и да могат да продават продукцията си на по-големи пазари, обяснява майката. Спайндлър работи като инвестиционен банкер в Salomon Smith Barney/Citigroup и като такъв помага на над 100 малки и средни компании да стъпят на развиващи се тепърва пазари, пише в биографията на младия мъж. Той е възпитаник на Тексаския университет, а след това става доктор по право в Нюйоркския университет. ", "date": "2019.01.17", "title": "Да оцелееш на 9/11 и да загинеш при терор в Кения"}
{"url": "http://clubz.bg/78357-es_otstoqva_4_pozicii_za_%E2%80%9Ebrekzit%E2%80%9C", "text": "Четири са позициите, към които ЕС ще се придържа по въпроса за „Брекзит“, пише „Политико“. Това сподели пред изданието отлично информиран дипломат в Брюксел малко след като британската премиерка Тереза Мей спечели вот на доверие в парламента и ден след като депутатите отхвърлиха плана й за излизането на Обединеното кралство от Съюза. Сделката на Мей с ЕС е мъртва, \"Брекзит\" и Британия - пред хаос Същевременно Еврокомисията е предложила на европейските столици допълнителна помощ в подготовката за възможен хаотичен „Брекзит“, допълва „Политико“. Генералният й секретар Мартин Зелмайр уведомил правителствата на страните членки в писмо, че предлага еднодневни визити на делегация от добре подготвени експерти по „Брекзит“ начело със заместничката му Селин Гое. Тереза Мей: Без моя план за \"Брекзит\" иде катастрофа Залмайр изтъква, че целта на тези посещения е изясняване на оставащите въпроси, които администрациите могат да имат по отношение на „Брекзит“ без сделка. Отделно представители на Комисията са готови за срещи със социални партньори и бизнес организации. Обиколката на делегацията може да започне още идната седмица. Тереза Мей: Без моя план за \"Брекзит\" иде катастрофа", "date": "2019.01.17", "title": "ЕС отстоява 4 позиции за „Брекзит“"}
{"url": "http://clubz.bg/78359-sblysyci_v_izrael_zaradi_makisus", "text": "Изложба в израелския град Хайфа с разпнат на кръст Роналд Макдоналд   предизвика бурни протести сред арабските християни в страната, съобщава „Ал Джазира“. Стотици граждани настояват за премахването на скулптурата „МакИсус“. Вълната на недоволство и отказът на музея да свали скулптурата доведе до силен обществен отзвук. Демонстрантите стигнаха до хвърляне на бомбички и камъни по музея, като в сблъсъците са пострадали трима полицаи. Тълпите са разпръсквани със сълзотворен газ. Религиозни представители се объраха към районния съд на 14 януари и настояха пред магистратите да се вземат незабавни мерки скулптурата да бъде отстранена от музея. За крайно обидни те намират и кукли на окървавения Исус и на Богородица, изработени в стилистиката на Барби. Нисим Тал, директор на музея, споделя, че е шокиран от недовлоството, предвид факта, че изложбата стои наредена от месеци. Концепцията ѝ е критика на капитализма и общото схващане за боготворенето, наподобяващо култ. Изложбата е гостувала и в други държави през годините, без да предизвиква подобни реакции. Демонстрантите разбират за изложбата от снимки на творбите, качени от потребители в социалните мрежи. Християните са едва 2% от населението на Израел и твърдят, че и без това им е трудно да практикуват религията си. Мири Регев, министър на културата в Израел, често обвиняван в цензура, подкрепи исканията за сваляне на „обидното“ произведение на изкуството. Музеят отказва да го направи, защото по този начин ще наруши свободата на изразяване. След протестите на входа на музея вече има табела, която известява, че нито една творба от експозицията не е създадена, за да отправя обиди. Обясненията му не намериха отклик сред протестиращите. Един от тях е толкова възмутен от „МакИсус“, че прекрава цяла нощ пред музея със знак „Уважавайте религиите“. През миналата седмица пътните знаци в района на културната институция осъмнаха с нарисувани кръстове, а сградата на музея бе с изпочупени прозорци. Авторът на скулптурата, финландецът Яни Лейнонен, сам пожела тя да бъде свалена – но по различна причина. Лейнонен отскоро членува в групата „Бойкот, лишения, санкции“ (BDS), оглавявана от палестинци и целяща да промени политиките на Израел спрямо Палестина. Според него  . През последните години BDS отбеляза няколко значителни успеха, след като убедиха няколко световни артисти да не идват на турне в Израел. Директорът на музея обаче е твърдо решен, че музеят няма да се поддаде на политически натиск от която и да е страна.", "date": "2019.01.17", "title": "Сблъсъци в Израел заради МакИсус "}
{"url": "http://clubz.bg/78362-dirigentyt_stiliqn_kirov_da_syzdavash_muzika_samo_s_jest_e_magiq", "text": "– Не толкова често, но винаги, когато се връщам, ми е особено приятно. Последно си бях в София за концерт – може би преди две години и половина, бяхме цялото семейство – със съпругата и детето ми, родителите, всички бяха тук. – Надявам се да се видя с някои приятели. Но осъзнах, че ще ми трябва повече време – за съжаление, трябва да се върна в Щатите, защото следващата седмица отново имам концерт. Всичко при мен тече на скорост, но такъв е животът на музиканта, не се оплаквам. – Дирижирал съм и преди в зала „България“, но с Нов симфоничен оркестър – сега за първи път ще дирижирам Софийската филхармония, затова този концерт е толкова специален за мен. Първото ми посещение като зрител в зала „България“ вероятно е било, когато съм бил 4-5-годишен. Родителите ми ме доведоха. Не си спомням програмата, но бях много въодушевен и заинтригуван от целия процес на концерта – от излизането на концертмайстора, от настройването, от свиренето заедно… Беше великолепно. – Не, но много обичат музиката. Те ми осигуриха чудесно детство, заобиколен от класическата музика. Майка ми свиреше малко на пиано. Чух я да свири за удоволствие, когато бях на 4-5 години и от там у мен тръгна желанието да свиря. Възникна от самосебе си, като най-естественото нещо на света. Те просто ми дадоха възможност да се наслаждавам ни пианото, оставиха ме сам да откривам музиката. Имах и много добри частни учители, проф. Милена Куртева е една от тях, с нея започнах още в началото и това ме запали до голяма степен. Имаше един момент, в който трябваше да реша дали ще кандидатствам в Музикалното училище, или в Езикова гимназия и за мен решението беше: „Ако мога да съм музикант, това искам да бъда“. – И двете. Ние, самите, винаги сме най-големите си критици. Като пианист аз никога не съм бил достатъчно доволен от себе си – все се намира нещо, което не звучи, както искам. Никога няма да се освободя от това чувство, но винаги присъства и моментът на удоволствието от свиренето на пиано. Трябва да намираш баланса между двете – да бъдеш взискателен към себе си, но също така и да се наслаждаваш. – Мисля, че да. Има един момент, в който трябва да се покаже красотата на знанието пред едно дете. Не става насила, а и не е здравословно. Трябва да опиташ и ако не ти харесва, може да не правиш това – но поне ще си опитал и ще знаеш какво е. За мен музиката е много важна част в развитието на всяко едно дете. Независимо както иска да стане – доктор или адвокат, ако е свирило на инструмент, ако има някакъв контакт с музиката или просто има музика в живота си, това дете ще е много по-добър професионалист във всяка сфера. Музиката ти дава извисеност, помага ти да видиш света от по-висока гледна точка. Има нюанси около теб, има енергии, има неща, които е трудно да се обяснят с думи и може би е трудно да се усетят. Но с музика и изкуство те се усещат, те даже не се казват. И мисля, че това е съществена част от развитието на едно дете – особено, когато е малко. Пластичността на човешкия мозък е най-развита в първите 5-6 години на човешкия живот, това е периодът, в който едно дете може да получи абсолютен слух, ако се работи правилно с него. – Спечелих един конкурс по пиано и така се запознах с професор Жак Дебриер. При него учих задочно, в Консерваторията продължих да следвам дирижиране и на всеки два месеца пътувах до Париж, за да работя с проф. Дебриер. Това беше доста интензивна подготовка. В Консерваторията вече бях две години, но кандидатствах и в „Екол нормал“ в Париж и бях приет с дирижиране, тогава изцяло се преместих във Франция. – Бях асистент в операта в Маси и беше много приятно – дирижирах няколко концерта, помагах на моя учител, главния диригент на оркестъра и след една година той ми каза:  . Тогава започнах да проучвам американските университети, как се подават документи, а това не е никак лесно, но не и невъзможно. Подготвих всички документи в Париж, при положение, че тогава, през 2006 г. беше много трудно да се направи DVD, каквото беше необходимо. Изпратих документите си в много училища, включително и в „Джулиард скул“ и бях приет – това беше друга една моя мечта. И наистина беше страхотно изживяване, учих две години дирижиране в „Джулиард“. Обучението беше много интензивно, ставах сутрин в 7 ч. и репетирах до 1 ч. през нощта – учене, репетиции, срещи, различни предмети… Но след като завършиш, това е – край. Дават ти дипломата. – Да, не е лесно, особено за един диригент – трябва ти оркестър, но в същото време си прекалено млад, за да ти се довери някой. – Преподавал съм пиано, свирил съм на орган в църкви, писал съм „лъкове“ за колеги… След „Джулиард“ трябваше да подам документи за работа тук и там, тъй като Америка ти позволява да останеш една година след обучението да работиш и да специализираш. Но ако не получиш статут да останеш, трябва, естествено, да се прибереш там, откъдето си дошъл. През тази една година аз кандидатствах на няколко места и спечелих работа като помощник-диригент и главен диригент на Младежкия оркестър на Мемфис. Там натрупах опит. След две години ми се обадиха от оркестъра на Сиатъл, където бях подал документи по-рано. Тогава не спечелих конкурса, но си останах в контакт с оркестъра – пишех им, те любезно ми отговаряха. И когато се появи следващ конкурс, ме поканиха отново. Така спечелих позицията на асистент в Сиатъл, където оркестърът е много голям и с огромен бюджет. Бях там три години и дирижирах около 70 концерта. – Голяма част от длъжността му е да слуша, моите задължения включваха да присъствам и на записи в студио и да нанасям бележки, също така да дирижирам много образователни концерти извън града. Събираме се, прави се една програма и се обикалят различни места. Появи се момент, в който главният диригент Рафаел Фрюбек де Бургос се разболя и не можа да дойде, той почина след това. И аз трябваше да го заместя, дирижирах „Кармина Бурана“ тогава, което беше много голяма лъжица, но мисля, че добре мина. – Точно след Сиатъл. Тъкмо бях започнал отново да се чувствам удобно там, където съм, всичко беше чудесно, но реших, че три години са достатъчно в този оркестър. По принцип асистентските позиции трябва да са между три и пет години, не повече. Аз работих две години в Мемфис и реших, че е време. Обявих, че си тръгвам… без да имам никаква работа за следващия сезон, а детето ми току-що се беше родило. Рисковано беше, но трябва да се рискува от време на време… Спечелих две позиции – едната в Калифорния, другата в Ню Джърси и така общо взето започнаха нещата. Вече четвърти сезон съм с тези два оркестъра, после спечелих още една позиция в Илинойската филхармония. – Оркестърът, на който съм главен диригент, определено. Защото съм дирижирал Симфоничния оркестър на Омаха – великолепна зала, великолепен оркестър, много по-голям бюджет. Това лято дирижирах и концерт в Бразилия, после в Шътокуа, Ню Йорк, където музикален директор е Росен Миланов. В Шътокуа бях на един много престижен фестивал, провежда се всяко лято и оркестърът свири по два-три концерта на седмица с различни програми. Една репетиция и концерт, беше чудесно изживяване! – Не само аз, но участвам с предложения. Има артистичен комитет.     – Работата с оркестър ми харесва, защото е работа с хора, освен това палитрата на оркестъра е безкрайна по отношение на цветове, на звуци… Това ми беше мечта още от тийнейджър. Когато влязох в Музикалното училище, свирех на пиано и на обой, имах две специалности. Като свирих на обой, бях част от оркестър и тогава ме плени магията да създаваш нещо само с жест, без да произвеждаш звук. – Много са. Силно бях впечатлен, още преди г-н Деян Павлов да дойде в Музикалното училище, от Милен Начев, който дирижира нещо с нас в училище. Впечатли ме с цялостния контрол над музикантите, със слуха си, с нещата, които поиска от нас. Това беше преди доста време, може би около 20 години, а от световните диригенти за мен най-вълнуващ винаги е бил Бернард Хайтинк. – Аз му писах. Ние се познаваме от Тангълуд, учил съм с него и после му бях асистент в Чикагския симфоничен оркестър за една програма. Останахме във връзка и сега, понеже се връщах в Европа, а ми бяха казали, че са се преместили в Лондон с жена си, а имах някои срещи в Лондон, им писах дали случайно ще са там – и ме поканиха. Прекарахме може би повече от час в разговор за Четвърта симфония на Брамс, която той ще дирижира с „Концертгебау“ следващата седмица. Той е един от диригентите, които заместват Даниеле Гати, докато бъде избран титуляр на оркестъра. Но той има връзка с „Концертгебау“ от много време и за музикантите, предполагам, ще бъде голямо удоволствие да ги дирижира. – Мечтая за големите оркестри, разбира се, но съща така мечтая да построя нещо значимо с оркестрите, които вече имам. Често, когато един диригент получава работа, насочва поглед към следващата стъпка, мисли как да се развие по-нататък. Смятам, че трябва да си дадем време да бъдем там, където сме. Когато си с един оркестър, трябва да мислиш за цялостното му развитие. Личният момент винаги го има – къде дирижирам като гост, с какви музиканти и солисти работя, но хората, които ти дават позицията „музикален директор“, ти гласуват доверие, което трябва да се изгради. Това е обещание, което трябва да се изпълни. Но да, мечта са ми големите оркестри – Кливланд, Филаделфия, Чикагския симфоничен оркестър… От европейските – „Концертгебау“, Берлин и Софийската филхармония – това също е един европейски оркестър. Той е на изключително добро ниво и ще продължава да расте. В очите на музикантите във Филхармонията виждам желание да правят музика, това е най-важното.", "date": "2019.01.17", "title": "Диригентът Стилиян Киров: Да създаваш музика само с жест е магия"}
{"url": "http://clubz.bg/78352-degradaciq_v_razedinenoto_kralstvo_ot_margaret_tachyr_do_tereza_mej", "text": "Далеч съм от контекста на дебатите в Обединеното кралство, което вече може да се нарича Разединеното кралство. Но Тереза Мей е на светлинни години далеч от Маргарет Тачър (от която да се похваля, имам лично взет автограф върху нейната книга, която ѝ поднесох, а тя погледна корицата и каза: „Ах, тогава бях млада и хубава!”!). Маргарет Тачър спечели едно ключово гласуване, но подаде оставка, защото го прецени като недостатъчно. Тереза Мей загуби катастрофално едно ключово гласуване, но не подаде оставка, макар че трябваше да го направи още в същия миг, когато бе безпрецедентно унизена. Наистина - каква деградация на политиката в Разединеното кралство - от Маргарет Тачър да паднеш до Тереза Мей. Защото проблемът е именно стратегически, системен, структурен, същностен. И Тереза Мей наистина е само следствие от този проблем. Но пък какво трагично и безобразно, какво страшно и унизително следствие!  Човек да го заболи сърцето като гледа какви дребни и ситни като камилчета са подобни лидери, налазили света, Запада, Европа и България. И даже страшното е не, че са дребни и ситни като камилчета, а че изповядват съмнителни ценности и не се свенят да прибягват до нагъл и безпринципен популизъм, цената на който ще бъде плащана от народите на демократичния свят, започващи толкова трагично да стават благоприятната почва, на която да покълва и пуска отровни филизи този нагъл и безпринципен популизъм.  ", "date": "2019.01.17", "title": "Деградация в Разединеното кралство. От Маргарет Тачър до Тереза Мей"}
{"url": "http://clubz.bg/78351-obidni_vicove_za_seks_v_oon", "text": "Проучване за сексуалния тормоз в широката система на ООН показва, че една трета от анкетираните са се сблъскали с поне един инцидент през последните две години, най-често обидни истории и вицове за секс, информира Асошиейтед прес, цитирана от БТА. Онлайн анкетата, проведена от консултантската компания \"Делойт\" през ноември, е била разпратена до всички служители, временен персонал и подизпълнители на ООН, от шофьори до чистачи, по целия свят. Получени са 30 364 отговора, което се равнява на 17 процента от запитаните.  Генералният секретар на ООН Антониу Гутериш посочва в писмо до служителите, че сравнително малкото отговори показват, \"че все още предстои да изминем дълъг път, преди да сме способни напълно и открито да обсъждаме сексуалния тормоз\". Според проучването 33 процента, или 10 032 от анкетираните са съобщили, че са преживели поне един случай на сексуален тормоз през последните две години. В допълнение близо 38,7 процента от съобщените случаи са станали в определен момент от времето, прекарано от служителите в ООН.  Най-честата форма на сексуален тормоз е била разказването на обидни сексуални истории или вицове, за каквито съобщават 21,7 процента от участниците в допитването. Следват обидни забележки за външния вид, тялото или сексуалните дейности на някого, с каквито са се сблъсквали 14,2 процента.  Според резултатите от анкетата 10,1 процента от отговорилите са били докосвани по начин, който ги е накарал да се чувстват неудобно, 9,1 процента са съобщили за нежелани опити за започване на романтична сексуална връзка, а 1,3 процента съобщават за опити за сексуално насилие или за действителни нападения, включително изнасилване.  Преобладаващият брой случаи на сексуален тормоз са съобщени от участници в анкетата, които се определят като жени, лесбийки, гейове или с нетрадиционна сексуална ориентация, както и младши служители. Доброволците и консултантите са по-чести жертви от служителите на ООН.", "date": "2019.01.17", "title": "Обидни вицове за секс в ООН"}
{"url": "http://clubz.bg/78328-handelsblat_sasht_igraqt_sys_skriti_karti_sreshtu_severen_potok_2", "text": "Битката на САЩ срещу газопровода \"Северен поток 2\" става все по-странна. Но и последното обостряне чрез заплашителното писмо на американския посланик в Берлин, изпратено да германски фирми, най-вероятно няма да промени гледната точка на Германия да продължи да се бори за осъществяването на проекта. САЩ официално предупредиха за санкции за Северен поток 2 Американците играят със скрити карти. Внушават, че ставало въпрос за спасяването на Европа от лапите на Путин. При внимателно вглеждане основният им аргумент не издържа – \"Северен поток 2\" увеличавал зависимостта на Европа от руски газ. Съвсем друго е важно за САЩ. Гърция успешно тества плаващ терминал за втечнен газ Според прогнозата на специалисти през следващите десет години САЩ ще заемат трета позиция като износител на втечнен газ (Liquefied Natural Gas, или съкратено LNG). Големите залежи от шистов газ осигуряват изгодно снабдяване с гориво на собствената им индустрия. А при втечнена форма е налице и потенциал да се превърне в експортен шлагер. Трябва само да се открият подходящите пазари. В това отношение американските фирми, подкрепяни от правителството, имат опит. Примерно американски концерни лобираха за износ на LNG за Полша. Резултатът е дългосрочен договор за доставки. Така Полша, която е отявлен враг на \"Северен поток 2\", в бъдеще ще внася LNG от САЩ. С голямо удоволствие американски фирми биха доставяли от горивото и на германски клиенти. Естествено че газ от Русия е досаден конкурент. В Гърция пристигна първият кораб с втечнен газ от САЩ Не е случайно, че един от получателите на заплашителното писмо на американския посланик в Германия Гренел е шефът на BASF ( ). От изключителен интерес за BASF е изгодно снабдяване с газ и ето защо участва при финансирането на \"Северен поток 2\". Който в тази връзка заплашва концерна, той улучва болезнено място. За химическата индустрия земният газ е важна суровина. От десетилетия браншът в Германия се радва на сигурни и изгодни доставки на руски газ. Според експерти само посредством \"Северен поток 2\" годишно в Европа ще се спестяват до три милиарда евро. Американският LNG е значително по-скъп от руския. Ако не се построи \"Северен поток 2\", индустрията ще е принудена да купува LNG или други скъпи алтернативи, което би било удар върху конкурентността на европейските фирми и косвена подкрепа за икономиката на САЩ. Не издържа аргументът на американците, че \"Северен поток 2\" поставял Украйна на колене.   – от години Украйна не купува газ пряко от руски източници. По заобиколни пътища през други страни руският газ достига до Украйна.   – поради капацитета си \"Северен поток 2\" няма да е в състояние да измести транизитирането на газ през Украйна. Дори руската страна е убедена в необходимостта и в бъдеще да транзитира газ за ЕС през Украйна. Не е вярно и внушението на американците, че цяла Източна Европа била против \"Северен поток 2\". Примерно в Чехия много добре знаят, че ще спечелят от газопровода. Тръбата в никакъв случай няма да се строи, за да могат германците да осигурят доставките си на газ в разрез с интересите на съседките си. Според всички досегашни прогнози само част от газа от \"Северен поток 2\" ще се изразходва в Германия. Голяма част ще се насочва към Чехия. \"Северен поток 2\" ще доведе до допълнителна ликвидност на пазара и ще стабилизира снабдяването с газ. Все повече се топи потенциалът на изнудването. Ако някога Русия би затворила газовия кран, LNG би била скъпа алтернатива. И цялостният енергиен комплекс е за \"Северен поток 2\". Нуждата от газ в Европа няма да намалее, а в средносрочна перспектива най-вероятно ще се увеличи или най-малкото ще стагнира. Азербайджан се интересува от газовия \"хъб\" на Борисов Това се отнася и до Германия. Последната АЕЦ излиза от мрежата през 2022 г., в най-скоро време предстои и загърбването на въгледобива. Празнината трябва да бъде запълнена. Газът е единствената алтернатива. Трябва да се добави и фактът, че Холандия, третият по големина доставчик на газ за Германия, реши да намали производствените капацитети с две трети, а през 2030 г. и изцяло да се откаже от добива. Нужна е алтернатива. Защо Русия така скандално се намеси в Украйна, скорошната демонстрация на сила в Азовско море, целенасочено погазване на правила и норми, с което наля вода във воденицата на САЩ - всичко това остава като тайната на Путин. Би било по-лесно да се лобира за \"Северен поток 2\", ако Путин би действал по-рационално. Гърция успешно тества плаващ терминал за втечнен газ В Гърция пристигна първият кораб с втечнен газ от САЩ Азербайджан се интересува от газовия \"хъб\" на Борисов", "date": "2019.01.17", "title": "\"Ханделсблат\": САЩ играят със скрити карти срещу \"Северен поток 2\""}
{"url": "http://clubz.bg/78350-velikobritaniq_se_e_zapytila_kym_propast_vreme_e_da_namali_skorostta", "text": "Правителството на британския премиер Тереза Мей оцеля след внесения от Лейбъристката партия вот на недоверие в парламента. Други поводи за радост за него обаче, както изглежда, няма, пише вестник \"Индипендънт\", цитиран от БТА. Британският парламентаризъм се сблъска с нещо много сериозно през последните седмици. Правителството постепенно загуби контрол върху европейската си политика, отбелязва изданието. Отхвърлянето на сделката на Мей за \"Брекзит\" само подчерта този факт. Самата Мей дори призна това, когато заяви, че ще се вслуша в това, което Камарата на общините има да каже, и че е открита за сътрудничество с висши депутати от другите партии. Отхвърлянето на сделката на Мей за \"Брекзит\" бе нещо очаквано. В нормални времена премиерът отдавна щеше да си е подал оставката, но това са необикновени времена, пише Филип Стивънс от вестник \"Файненшъл таймс\". Мей спечели вота на недоверие, внесен от лидера на лейбъристите Джереми Корбин, но какъв е смисълът от това, пита Стивънс. Авторитетът на премиера е унищожен, а в лицето на Корбин Лейбъристката партия разполага с лидер, потънал във фантазиите си за социализъм от 70-те години. Парламентът си въобразява, че си е \"върнал обратно контрола\", но тези, които отхвърлиха споразумението на Мей, нямат обща посока, обобщава Филип Стивънс. Съдбата на Мей сега зависи от това колко гъвкавост може да прояви тя, пише Мартин Кетъл от вестник \"Гардиън\". \"Какво ще се случи сега?\" е въпросът, който си задават всички в момента. Мей заяви във вторник, че правителството очаква да чуе парламента. Тя няма и друга алтернатива, посочва Кетъл. Великобритания се е запътила към пропаст. Време е да намали скоростта, пише в редакционна статия американският вестник \"Ню Йорк таймс\". Ако постигането на споразумение е невъзможно, а излизането от Европейския съюз без сделка е неприемливо, какво е решението, пита изданието. Ако има обратна страна на съкрушителното отхвърляне на постигнатото с много труд от премиера Тереза Мей споразумение за \"Брекзит\", то това е фактът, че изправените пред възможността за излизане от ЕС без сделка 10 седмици преди \"Брекзит\" британски депутати може би най-накрая ще бъдат принудени да приемат действителността. Отхвърлянето на сделката бе приветствано от мнозина: от противниците на \"Брекзит\", от еврофилите и от лидера на лейбъристите Джереми Корбин, който желае да свали Мей от премиерския пост, за да може той да го заеме. Амбициите на Корбин обаче бяха попарени, след като голям брой политици от лагера на Мей, гласували срещу сделката й, подкрепиха оставането й като министър-председател, отбелязва \"Ню Йорк таймс\". След като британският парламент отхвърли във вторник споразумението за \"Брекзит\" на премиера Тереза Мей, единственото нещо, за което има мнозинство в парламента и в страната, е може би нежеланието за провеждане на втори референдум за излизане от ЕС, чието организиране е невъзможно преди 29 март, пише Джордж Ф. Уил от вестник \"Вашингтон пост\". Отхвърлянето на сделката за \"Брекзит\" не попречи на Тереза Мей да продължи напред, сякаш нищо не се е случило, пише френският вестник \"Фигаро\". В проста формалност се превърна спечеленият от нея вот на недоверие, внесен от лидера на лейбъристите Джереми Корбин. С премиер \"зомби\" (по думите на Корбин) и с лидер на опозицията, който се противопоставя, но нищо не предлага, британският парламент се завърна вчера към рутинния си живот, след като във вторник нанесе най-голямото поражение на правителство в историята на Великобритания. Тереза Мей засега остава на власт и получи подкрепа от Ангела Меркел, която вчера каза, че все още има време за преговори, отбелязва \"Кориере дела сера\". Неяснотата по сделката за \"Брекзит\" обаче си остава, въпреки че вотът на недоверие срещу Мей не успя в Камарата на общините. До понеделник Мей ще се опита да представи модифициран вариант на споразумението, но все още няма яснота в какво ще се изразяват промените. Това обаче изобщо не гарантира, че и второ модифицирано споразумение няма да бъде отхвърлено от парламента и пак да се стигне до варианта \"Брекзит\" без сделка. Нараства и хипотезата за втори референдум. До декември миналата година тя изглеждаше доста далечна, но сега букмейкърите казват, че има 43-процентна вероятност за втори референдум, твърди изданието. Все по-често се говори и за варианта на развод по норвежки. Тоест Великобритания да е извън ЕС, но да остане в единния пазар и митническия съюз. Но против варианта са дори редица министри от правителството на Мей. А е трудно човек да си представи, че такава голяма страна като Обединеното кралство може да се съгласи да се превърне в държава сателит на Европа, както би се случило при евентуален развод по норвежки.", "date": "2019.01.17", "title": "\"Великобритания се е запътила към пропаст. Време е да намали скоростта\""}
{"url": "http://clubz.bg/78360-google_s_novi_iziskvaniq_kym_prilojeniqta_v_android", "text": "Две години след iOS на Apple и Android започва строгото преминаване към 64-битови програми. От август тази година всички нови приложения в официалния Play Store трябва да имат 64-битови версии, съобщи Google.  Поддръжката на 32-битови програми отпада напълно чак през 2021 г., когато се очаква излизането на Android S. Дотогава всяка програма трябва да има 64-битова версия, или ще отпадне от онлайн магазина. Повече влизат в интернет през Android, отколкото през Windows Разбира се, повечето популярни приложения вече са получили този ъпдейт. Промяната касае обаче много игри, особено тези с популярния енджин Unity 5.6 или по-стари негови версии. Те не могат да бъдат 64-битови и ще трябва или да бъдат преработени, или да потънат в забвение. Изискването не важи за носимата и телевизионна версия на Android - Wear OS и Android TV, които не поддържат 64-битов код и в момента.  iOS12 вече е тук. Ето кои са новите функции Конкуренцията в лицето на Apple и тяхната операционна система iOS направи тази стъпка още през 2017 г. с версия 11. Какви са предимствата на 64-битовите програми? Простичко казано, 64-битов процесор просто може да работи с много повече данни и да използва много повече памет. Множество 32-битови програми са напълно функционални, но гигантите смятат, че ако се остане твърде дълго на тях, това ще забави развитието в пазара на софтуерно разработване. Разбира се, винаги е нужен плавен период на преход, през което новите системи да работят със стария софтуер дори и това да е далеч по-сложно. В един момент обаче се налага този преходен период да приключи. iOS12 вече е тук. Ето кои са новите функции", "date": "2019.01.17", "title": "Google с нови изисквания към приложенията в Android"}
{"url": "http://clubz.bg/78348-tyjen_den_za_pazarnata_ikonomika_na_trite_shkembeta", "text": "Тъжен ден за пазарната икономика в БГ-то на трите шкембета.  Срина се зимният туризъм, защото Цеко / Жирардели не могат да изсекат Пирин. Тъжен е денят и за летния туризъм, защото май не може да се разорават дюни за по-добър изглед към морето. Най-вероятно е тъжен и за Витоша, че не може да се приватизира. \"Още няколко такива победи и България може да я няма\" Тъга навява декларацията на министър Немо, че щял все пак да се съобрази с решение на ВАС. Вместо с гърди мъжки да вдигне бунта срещу продажните съдии, дето сриват икономиката с някакви си закони - та чак европейски. Джендъри панимайш... Еврогейове. Да не говорим за мъката на героите от минното дело, дето само то можело да спаси клета майка Балгариа от клета бедност.  Май и клет кораб ще трябва да връщат.  За тежката участ на шисто-дупчачите изобщо да не споменаваме. Мъка...  Зелените са виновни. Давайте да ги изтребим, за да има хлебец и водица за народа. А после ще се оправим и с циганите.    ", "date": "2019.01.17", "title": "Тъжен ден за пазарната икономика на трите шкембета"}
{"url": "http://clubz.bg/78353-ranno_otpadane_za_stan_vavrinka", "text": "Стан Вавринка, звездата на турнира \"София оупън\", отпадна още във втория кръг на Откритото първенство на Австралия. Швейцарецът отстъпи пред 16-ия в схемата Милош Раонич (Канада) в мач с четири тайбрека - 7:6(4), 6:7(6), 6:7(11), 6:7(5).  Както и през миналата година Стан ще има време да съхрани сили за изявите си в столичната \"Арена Армеец\". Раонич елиминира второ поредно голямо име - в предишната фаза той се справи с Ник Кириос (Австралия). Двубоят му с Раонич бе прекъснат заради силен дъжд, намокрил корта на \"Род Лейвър Арена\".  Това доведе до прекъсване, за да бъде подсушено полето - с хавлиени кърпи. Покривът на съоръжението бе затворен и това помогна на Раонич, както той сам призна в интервюто си след края на срещата. В четвъртия сет изоставаше с 3:5 след пробив, но успя да го върне и да стигне до нов тайбрек, в който спечели за трети път днес. Съперник на Раонич, който изглежда в много добра форма, в третия кръг ще е французинът Пиер-Юг Ербер. Той отстрани сензацията на миналогодишния \"Аустрелиън оупън\" Хьон Чун. Преди 12 месеца кореецът стигна полуфинал след победи над Александър Зверев и Новак Джокович, но този път стяга багажа доста по-рано след 2:6, 6:1, 2:6, 4:6. Кей Нишикори (Япония) оцеля след нов 5-сетов мач, този път срещу Иво Карлович (Хърватия) - 6:3, 7:6(6), 5:7, 5:7, 7:6(7). Борна Чорич обаче донесе хърватска победа, при това доста убедителна, над Мартон Фучович (Унгария) - 6:4, 6:3, 6:4. Мачът на Григор Димитров от третия кръг срещу италианеца Томас Фабиано ще започне в петък сутринта, не преди 5:30 часа наше време. При успех българинът за поредна година ще си осигури участие във втората седмица на първия за годината турнир от Големия шлем.", "date": "2019.01.17", "title": "Ранно отпадане за Стан Вавринка"}
{"url": "http://clubz.bg/78354-10_te_procenta_vyrhu_sydebnite_zaplati_ostanaha_za_drug_pyt", "text": "Висшият съдебен съвет не прие днес чаканото повишение с 10% на всички заплати в системата. Причините обаче са процедурни - предложението за актуализиране на таблицата с възнагражденията се озова в дневния ред, без да е доработено от ресорната бюджетна комисия. По предложение на представляващия съвета Боян Магдалинчев точката бе върната на комисията \"Бюджет и финанси\" за още едно работно заседание. Плюс 10% за всички в съдебната система, една заплата бонус, парите за дрехи остават Иначе за повишението пари има, след като този състав на ВСС се разбра с финансовия министър Владислав Горанов през есента. Сега обаче точката ще трябва да се \"извърти\" по каналния ред и вероятно ще важи със задна дата от 1 януари. Магистрати и съдебни служители срещу \"крокодила\" Владислав Горанов Също днес четирима членове на ВСС - Даниела Марчева, Драгомир Кояджиков, Пламена Цветанова и Светла Бошнакова, внесоха в Пленума предложение за внедряване в цялата съдебна власт на т. нар. система voice-to-text.  Магистрати и съдебни служители срещу \"крокодила\" Владислав Горанов", "date": "2019.01.17", "title": "10-те процента върху съдебните заплати останаха... за друг път"}
{"url": "http://clubz.bg/78355-advokatyt_na_harvi_uajnstijn_se_otkaza_ot_nego", "text": "Бен Брафман, адвокатът на знаменитостите, поел защитата на скандалния холивудски продуцент Харви Уайнстийн, се отказа да го представлява четири месеца преди началото на съдебния процес срещу него, предаде Франс прес, цитирана от БТА. Брафман успя досега значително да намали тежестта на обвиненията срещу клиента си и неговото оттегляне представлява неприятен обрат за Уайнстийн, обвинен в сексуални посегателства и насилие. \"Оттеглям се от делото срещу Уайнстийн\", заяви Бен Брафман пред в. \"Ню Йорк пост\". Според изданието адвокатът бил подразнен от факта, че Уайнстийн държал да подсили екипа му с допълнителни адвокати. Брафман се слави като адвокатът на знаменитостите, които имат проблеми с Темида. Той пое защитата на банкера Доминик-Строс Кан, на рапъра Джей Зи и на продуцента Шон \"Диди\" Кумс.  След като беше повдигнато обвинението срещу Харви Уайнстийн през май, Брафман изкара на светло грешките на следствието по случая, което доведе до отпадането на обвиненията на една от трите предполагаеми жертви. Следващото изслушване по делото е насрочено за 7 март, а процесът срещу Уайнстийн най-вероятно ще започне през май 2019 г.", "date": "2019.01.17", "title": "Адвокатът на Харви Уайнстийн се отказа от него"}
{"url": "http://clubz.bg/78345-sasht_razpolagat_v_evropa_raketi_zabraneni_s_dogovora_ot_1987_g", "text": "Възможно е САЩ да разположат в Европа ракети, забранени от Договора за ликвидиране на ракетите със среден обсег. Това стана ясно от отговор на журналистически въпрос, даден от Андреа Томпсън – зам. държавен секретар за оръжейния контрол и въпросите на международната сигурност. Тя участва в телефонен брифинг с журналисти в Брюксел. Томпсън потвърди, че САЩ ще започнат периода на предизвестие за напускането на договора, който ще трае шест месеца. Началната дата е 2 февруари – деня, в който изтича даденият от Вашингтон ултиматум на Москва да се върне към спазването на задълженията си по този договор. САЩ излизат от Договора за ракетите със среден обсег Причина за решението на САЩ е разработването и разполагането ат страна на Русия на ракети SSC-8“, известни още като като „Новатор 9M729“.  Андреа Томпсън бе попитана дали САЩ ще разположат забранени от договора ракети в Европа, след като се оттеглят от него. Висшата американка дипломатка отговори буквално следното: Зам държавният секретар участва в Брюксел в 180-ата среща на началниците на отбраната на страните членки на НАТО. Тя дойде там от Женева, където се срещна с руския зам.-министър на външните работи Сергей Рябков. Срещата бе по молба на Москва. Путин плаши с нови оръжия, ако САЩ излязат от ракетен договор Руската страна е отхвърлила искането на САЩ да инспектират нейната нова ракетна система, каза Андреа Томпсън. Според Вашнгтон тази система нарушава договора от 1987 г. Договорът, подписан от Михаил Горбачов и Роналд Рейгън, забранява използването на ракети с наземно базиране, чийто обсег е между 500 и 5500 километра. САЩ и съюзниците им от НАТО искат Москва да унищожи крилатите си ракети „Новатор 9M729“, които според тях могат да носят ядрен заряд и могат да поразят Европа, като свеждат времето за предупреждение до броени минути. Генералният секретар на НАТО също настоя Русия да се върне към изпълнението на заъленията си. Но допълни, че пактът трябва дасе готви за сриване на договора за ракетите със среден обсег. Путин плаши с нови оръжия, ако САЩ излязат от ракетен договор", "date": "2019.01.17", "title": "САЩ разполагат в Европа ракети, забранени с договора от 1987 г.?"}
{"url": "http://clubz.bg/78349-oshte_nqkolko_takiva_pobedi_i_bylgariq_moje_da_q_nqma", "text": "Това заяви пред БНТ лидерът на НФСБ Валери Симеонов. Така той коментира вчерашното решение на ВАС за отмяна на плана за \"Пирин\", което бе прието като победа от зелените организации. Валери Симеонов ще скача с релса - ВАС отмени плана за \"Пирин\" Според него за този регион е важно да има \"втори, трети, пети лифт\". Симеонов смята, че \"цяла България пъшка под игото на закона за горите, който забранява изграждането на спортни съоражения без промяна на предназначението\". Той е категоричен, че този закон трябва да се промени. Тъжен ден за пазарната икономика на трите шкембета Според Симеонов тези текстове навремето са записани под \"масирания диктат на същата тази група около Тома Белев\". Той обясни, че България е единствената държава в ЕС, която има над 30% защитени територии, докато в другите страни те са около 10%. Той предупреди Зелените, че ще работи за промени в тези закони. Той коментира и вчерашното решение на парламента да одобри започването на преговори със САЩ за самолети F-16. Според Симеонов САЩ не отговарят на най-много от предварително зададените условия. Той обясни, че въздушното пространство се защитава най-успешно с такети, котио са по-евтини и гарантират по-сериозна защита. Симеонов каза още, че Турция има над 600 самолета, а Гърция над 350. И допълни, че Турция, която е член на НАТО, е въоръжена с руски ракети, макар че според него ние не трябва да купуваме нищо от Русия. Симеонов каза още, че САЩ ни предлагат само 10% офсет, и то след като платим авансово цялата сума за самолетите. Той прогнозира, че можем да имаме проблеми с другите държави, които участваха в конкурса. Той обаче отрече да има скрита коалиция между ГЕРБ, ДПС и ВМРО по темата за F-16. За пореден път Симеонов заяви, че има нарушения в коалиционното споразумение на управляващите. Той отказа да даде повече подробности. Единственото, което спомена, е, че нарушенията са в \"кадрови план\". Симеонов се обяви против идеята за разрешаване на огласяването на социологически проучвания в изборния ден. Той заяви, че резултатите влияят върху настроенията на хората. Преговорите за общо явяване на \"Обединени патриоти\" на евровота засега се водели само от НФСБ и ВМРО, \"Атака\" не участвала в тях. Симеонов заяви, че протестите срещу Красимир Каракачанов заради негови изявления по повод ромите са неоснователни. Той каза още, че не е редно престъпленията да се приписват на целия етнос и допълни, че Каракачанов не е имал предвид това. Той попита \"кой ще чисти София, кой ще строи\", ако не са циганите. Според него ДПС играе роля в разделението между българи и цигани. Симеонов припомни обещанието на Ахмед Доган на хората в \"Столипиново\" да не плащат ток, ако гласуват за ДПС. Тъжен ден за пазарната икономика на трите шкембета", "date": "2019.01.17", "title": "\"Още няколко такива победи и България може да я няма\""}
{"url": "http://clubz.bg/78346-trymp_predstavq_dnes_protivoraketnata_si_strategiq", "text": "Американският президент Доналд Тръмп ще посети по-късно днес Пентагона, за да представи дългоочакваната стратегия на неговата администрацията за развитието на американската система за противоракетна отбрана, информира Си Ен Ен, позовавайки се на източници от Белия дом.  Тръмп ще бъде придружен от вицепрезидента Майк Пенс, съветника по националната сигурност Джон Болтън, и високопоставени представители на министерството на отбраната.  Русия е готова да разговаря със САЩ по договора за ракетите  Държавният глава първоначално нареди преглед на стратегията да бъде направен през януари 2017 година - първия му месец на поста, но след това прегледът многократно бе отлаган. Това е първото осъвременяване на стратегията за противоракетна отбрана на САЩ от 2010 година, когато такова направи администрацията на предишния президент Барак Обама. ", "date": "2019.01.17", "title": "Тръмп представя днес противоракетната си стратегия"}
{"url": "http://clubz.bg/78335-tajms_ili_mej_smenq_podhoda_ili_parlamentyt_smenq_neq", "text": "Великобритания сега наистина се е озовала в непознати води. Две и половина години след референдума за Брекзит и по-малко от 70 дни преди срока, в който Обединеното кралство законно се е задължило да напусне ЕС, британският парламент отхвърли с 432 срещу 202 гласа единственото споразумение, осигуряващо регулирано напускане на съюза - най-голямото парламентарно поражение за британско правителство от повече от век. При нормални обстоятелства всеки премиер, понесъл подобно унижение по основна политика, незабавно щеше да предложи оставката си или да свика избори. Само че обстоятелствата не са нормални. \n\tПравителството на Тереза Мей се изправи пред вот на недоверие, който не мина, понеже никой от собствените й депутати, нито Демократическата юнионистка партия (ДЮП) са готови да поемат риск от избирането на ляво правителство начело с Джереми Корбин. Същевременно лидерството на Мей начело на торите не може да бъде оспорвано още 11 месеца според партийните правила. Така че един министър-председател, който очевидно вече няма доверието на кабинета си, на партията си и на парламента, ще остане на поста. Но в името на каква цел? \n\tВеликобритания е изправена пред криза и не е ясно дали Мей е част от проблема или част от решението. Картите, с които разполагаше, бяха лоши, но и тя ги изигра изключително лошо. Нейният подход при преговорите за Брекзит беше белязан от лоши решения, неяснота, увъртане и криворазбрана лоялност към своите. Тя задейства член 50 преди изобщо да има каквато и да било представа какво иска от преговорите или някаква ясна представа по какъв механизъм ще стане всичко. Мей прахоса два от 24-те месеца за преговори, като хазартно заложи на общи избори, които се надяваше да й донесат увеличено парламентарно мнозинство, а вместо това остана с правителство на малцинството, подпирано от ДЮП. Едва през септември миналата година тя предложи някаква своя визия за бъдещите отношения с ЕС. Но нейният План Чекърс се оказа мъртвороден, отхвърлен както от голяма част от нейната партия, така и от Брюксел. \n\tПолитическата тактика на британския премиер допринесе за загубата на доверие. Брюксел преговаряше прозрачно, публикувайки подробни документи, които разясняваха европейската позиция, и беше откровен за потенциалните негативи и отстъпки. В резултат успя да изгради консенсус сред 27-те държави членки. Обратно, Мей беше потайна и уклончива, криейки важни подробности от министрите си. Тя не се постара да постигне консенсус, отказвайки да протегне ръка на другите политически партии, регионалните администрации, компаниите и синдикатите. Всъщност на моменти изглеждаше сякаш премиерът с всички сили се стреми да подклежда разделение. Критиката й срещу \"гражданите на нищото\" беше възприета като атака срещу онези 48 процента, които гласуваха за оставане в ЕС. Затова нейните призиви напоследък за национално единство звучаха неубедително.  \n\tНай-голямата грешка на премиера обаче беше отказът й да бъде честна към обществото. Тя упорито не признаваше направените отстъпки в процеса на излизане от ЕС и подклаждаше нереалистични очаквания. Преди една година тя все още настояваше, че окончателна сделка за бъдещите отношения ще бъде договорена преди напускането през март. Фактически преговорите щели да започнат едва след като сме били излезли. Тя постави поредица \"червени линии\" в речта си на партийната конференция през октомври 2017 г., включително изключвайки каквато и да било бъдеща роля за Съда на ЕС, без консултации и явно без разбиране за последиците. \n\tМей настояваше чак до публикуването на нейното проектоспоразумение, че може да постигне двоен успех, плод на фантазия - митническо споразумение, което ще даде възможност на Великобритания да се радва на безпрепятствена търговия с ЕС и в същото време да може да договаря собствени търговски сделки, макар мнозина да предупреждаваха, че това е невъзможно. Тя твърдеше, че \"без сделка\" е по-лошо от лоша сделка, когато за всички беше очевидна печалната истина, че Великобритания е неподготвена за нерегулиран Брекзит. \n\tДори твърденията й за собствената й сделка бяха преувеличени. Вярно е, че то има много достойнства. То урежда спорни наследствени въпроси относно парите и правата на гражданите, с което дава възможност на Великобритания да напусне с добри юридически позиции. Запазва отворена ирландска граница и осигурява период на стабилност за бизнеса, докато се договорят нови споразумения за търговията и сигурността. Но то не решава въпроса за Брекзит, защото оставя най-разделящите проблеми да бъдат уреждани след напускането. И твърдението й, че е върнала обратно контрола над нашите финанси, граници и закони трябва да се приема предпазливо, докато не станат известни условията на окончателното споразумение. Това, което може да се каже със сигурност е, че каквато и сделка да бъде договорена, тя ще бъде далеч от това, което обещаваше Leave (кампанията за напускане). \n\tРазбира се, като премиер, подкрепящ Remain (оставането), от партия, подкрепяща Брекзит, Мей може би е усещала, че няма друг избор, освен да се държи именно по този начин. Тя явно смяташе, че трябва да спечели доверието на твърдолинейните \"брекзитъри\". Бидейки тори през целия си живот, издигнала се през йерархията на партията и местната власт, тя е дълбоко предана на оцеляването на Консервативната партия. Подобно на много себеподобни Мей несъмнено вярва, че партийният интерес и националният интерес са едно и също. Стратегията й беше да приведе в изпълнение присъдата на народа по начин, който запазва непокътната дълбоко разединената й партия. \n\tИ все пак тя трябва да признае, че тази стратегия се провали. За да играе занапред някаква конструктивна роля в този процес, сега тя спешно трябва да промени подхода си. Снощи тя се съгласи да покани всички политически лидери на \"Даунинг стрийт\", за да установи какво е нужно, за да бъде ратифицирано споразумението за излизането. Това бе нещо, което трябваше да направи още преди месеци, дори години. Тя каза също, че целта на правителството не е да протака. Това е обнадеждаващо. Няма смисъл да се връща в Брюксел с още невъзможни искания, за да бъде смекчен предпазният механизъм (бакстоп). Така само ще пропилее още време и крие допълнителен риск да няма сделка, тъй като няма причина да вярваме, че парламентът ще гласува в полза на споразумение, което току-що е отхвърлил.  \n\tЗа да бъде запомнена като нещо друго освен злополучния премиер, повел Великобритания към хаоса и разчистил пътя за правителство на Корбин, тя трябва да направи компромиси, за да осигури приемането на поне някаква форма на нейната сделка. Това означава да направи всичко възможно, за да предотврати Брекзит без сделка, и да бъде готова да приеме мерки, които преди това е отхвърлила, например за постоянен митнически съюз или да поиска избирателите да подкрепят сделката на още един референдум, колкото и непривлекателно да изглежда това за момента. Сега изглежда почти неизбежно, че ще трябва да моли да се отложи Брекзит след март. Ако Мей не желае да направи каквото е необходимо, за да се избегне хаосът, тогава парламентът ще трябва да намери лидер, който ще го направи.", "date": "2019.01.17", "title": "\"Таймс\": Или Мей сменя подхода, или парламентът сменя нея"}
{"url": "http://clubz.bg/78347-putin_pristiga_dnes_v_syrbiq", "text": "Президентът на Русия Владимир Путин пристига днес на еднодневно официално посещение в Сърбия, където негов домакин ще бъде сръбският държавен глава Александър Вучич, предаде Танюг. \n\tДвамата ще обсъдят ситуацията в Косово, икономическото сътрудничество и регионални проблеми. В рамките на срещата на двамата президенти ще бъдат подписани 20 различни споразумения. В центъра на вниманието ще бъдат съвместни проекти в областите на енергетиката, инфраструктурата и новите технологии.  \n\tПутин ще бъде посрещнат на летище \"Никола Тесла\" в Белград, след което ще се състои церемония по полагането на венци на гробището на Освободителите на Белград. Церемонията по тържественото посрещане на руския президент пред Палата Сърбия ще се състои по обяд, след което двамата президенти ще разговарят на четири очи. Путин: Трябват гаранции от Брюксел за \"Турски поток\" Една от темите ще бъде продължаването на газопровода \"Турски поток\" до Сърбия, но не се очаква да бъдат подписани документи за това. Руският президент заяви в интервю за белградския вестник \"Политика\", че Европейският съюз трябва да осигури на своите членове гаранции, че Брюксел няма да попречи на доставките на руски газ в Европа чрез \"Турски поток\". \n\tСръбският президент Александър Вучич каза за телевизия Пинк във вторник, че за страната му е най-добре когато газопроводът \"Турски поток\" стигне до България, да бъде доведен до сръбската граница и газът да бъде транзитиран през газовия интерконектор в Сърбия. \n\tСътрудничеството с концерна \"Газпромнефт\" позволи на компанията \"Нафтена индустрия Сърбие\" да стане лидер на енергийния пазар в балканския регион. С участието на \"Руски железници\" с добър темп върви реконструкцията и модернизацията на сръбската железопътна инфраструктура, посочва още в интервюто за в. \"Политика\" Владимир Путин.  \n\tСлед разговора в тесен формат е планирана среща между делегациите на Сърбия и Русия, а след това в присъствието на двамата президенти ще бъдат подписани редица двустранни документи.  Русия иска слаба България и силна Сърбия Сред многото проекти фигурира транспортно споразумение в размер на 230 милиона евро, което се отнася за електротехническите работи по участъка Стара Пазова - Нови Сад. Очаква се тези работи да приключат в края на 2021 г. Също така е много важен проектът за диспечерски център, за реализацията на който работим от над две години, съобщи сръбският министър на строителството, транспорта и инфраструктурата Зорана Михайлович.  \n\tСледобед президентът Путин ще връчи на сръбския си колега Ордена на Александър Невски. \n\tСръбският член на босненското Председателство Милорад Додик ще бъде в Белград, за да се срещне с руския президент. Додик каза, че посещението на Путин е ясен символ и послание на мир, приятелство и подкрепа за Сърбия и сръбския народ като цяло и изтъкна доброто сътрудничество и връзки на Република Сръбска с Русия. \n\tСлед това Вучич и Путин ще се обърнат към медиите. \n\tСлед изявленията е планирано посещение на президентите в храма \"Свети Сава\". \n\tСръбската държавна телевизия ще предава директно целодневното посещение на руския президент. \n\tВучич е избрал да подари на Путин тримесечно кученце порода шарпланинец, съобщи сръбският вестник \"Блиц\". Кученцето е със сериозно родословие от седем поколения назад, то е от най-стара местна порода и е известно, че президентът Путин обича тъкмо такива породи, каза за вестника източник от президентството. По думите му сръбският президент за първи път прави такъв подарък, съобщава БТА. През ноември 2010 година Бойко Борисов също подари кученце на Путин в София. Русия иска слаба България и силна Сърбия", "date": "2019.01.17", "title": "Путин пристига днес в Сърбия"}
