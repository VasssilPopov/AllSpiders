{"url": "http://clubz.bg/57689-novata_tol_sistema_%E2%80%93_malko_neqsna_no_pyk_mnogo_spravedliva", "text": "Българите намират за справедливо тежкотоварните превозни средства над 3,5 тона да плащат значително повече при преминаване по пътната мрежа. Повечето от анкетираните – 76%, твърдят, че са чували за новата система за таксуване по пътищата.  Макар хората да не я намират за особено ясна, те възлагат надежди на нея. Не липсват и опасения. Това са част от изводите от експресен сондаж, проведен от „Галъп интернешънъл“ сред 800 души в цялата страна чрез телефонно интервю, възложен от Агенция „Пътна инфраструктура“. Инж. Давидов: С парите от тол системата ще се изграждат и нови пътища Три четвърти от българите твърдят, че са чували за новата система за таксуване по пътищата. Закономерно сред тях се открояват повече хора с високо образование, но въпреки това 61% още не я намират за съвсем ясна.  Запознати със спецификата на новата система, която включва по-високи такси за тежкотоварните превози, 63% намират този принцип за справедлив, а 32% - обратното. Останалите се колебаят.  В допълнение 83% се съгласяват с твърдението, че превозните средства, които амортизират най-много пътната настилка, трябва да плащат повече, а мнозинството от 73% са готови да подкрепят дори въвеждане на такси за тирове и извън магистралите.  Борисов: Ако тол системата не тръгне до понеделник, правим я държавна Всичко това означава, че тежкотоварният трафик се възприема като сериозен проблем от страна на пълнолетните българи. В същото време обаче има опасение, че евентуално поскъпване на преминаването на тежкотоварни МПС по магистралите и останалите пътища ще доведе до трудности в бизнеса и до оскъпяване на превозите.  Нанков: Губим 1,5 млн. на ден заради обжалванията на тол системата Мнозинство от 59% се съгласяват, че новата система ще затрудни бизнеса на превозвачите, а 73% се опасяват от поскъпване на превозите.  Данните показват обичайните опасения при въвеждането на нови мерки и политики. Най-устойчивото сред тях очаквано е опасението от корупция – затова и твърдението „Новата система ще ограничи корупцията“ не среща еднозначен обществен отговор и равни дялове от по 47% от анкетираните или се съгласяват, или отхвърлят. Не липсват и опасения за корупция, но те са „инерционни“, отчитат от „Галъп“. Темата за обществената поръчка, която боксува вече година и половина, но крайният резултат – 41% от запитаните смятат, че забавянето има корупционен характер, а 54% споделят алтернативното мнение: ако конкурсите продължават прекалено дълго, това пречи на самата поръчка.  Ето кои подадоха оферти за тол системата Въпреки всичко, въвеждането на системата се смята за приближаване до европейския образец (73% са съгласни), а 66% вярват, че ще се повиши събираемостта на глобите.  \n\tЗапитаните са далече от експертиза по поставените въпроси, но мнозинство от 60% възприема идеята, че парите от новата система за таксуване по пътищата трябва да се дават приоритетно за довършване на магистралите.  Борисов: Ако тол системата не тръгне до понеделник, правим я държавна Нанков: Губим 1,5 млн. на ден заради обжалванията на тол системата Ето кои подадоха оферти за тол системата", "date": "2017.08.28", "title": "Новата тол система – малко неясна, но пък много справедлива"}
{"url": "http://clubz.bg/57668-radan_kynev_bqhme_lider_na_balkanite_samo_po_vremeto_na_ivan_kostov", "text": "Бившият лидер на ДСБ Радан Кънев заяви пред бТВ, че България е била само веднъж лидер на Балканите през последните години и това е било при управлението на Иван Костов и ОДС. Според Кънев в момента премиерът Бойко Борисов има желание да бъде лидер в региона, но желанията са едно, а постиженията - друго. За пример той даде отказа на Костов да допусне у нас албански бежанци и предоставянето на танкове на македонското правителство. Според Кънев при сегашната криза в отношенията между Сърбия и Македония България не играе такава роля. Затопляне. Сърбия връща дипломатите си в Македония И допълни, че най-голям грях в това отношение носят българските социалисти и техните прекрасни отношения със \"сръбския посткомунист Ивица Дачич\", известен още като Мали Слобо. Кънев припомни, че Дачич в момента е външен министър и генератор на антибългарска политика от десетилетия. Според него агресивният сръбски демарш спрямо Македония е трябвало да срещне тревогата на другите балкански държави. Кънев смята, че от 2001 г. насам България е забравила Македония и е допуснала сръбските служби да се държат там \"като вкъщи\". В резултат антибългарските настроения са се засилили, като това е станало \"под чуждо политическо давление\". Според Кънев България трябва да работи най-вече за интеграцията на Македония в ЕС и НАТО, а не да обвързва бъдещето на Македония с интеграцията на Западните Балкани. Той припомни, че пред интеграцията на целия регион има сериозни проблеми, свързани с Косово, Сръбска Босна и т.н. Кънев смята, че трябва да се работи за компромис за името между Македония и Гърция, което ще даде ясна перспектива на Скопие за влизане в ЕС и НАТО.", "date": "2017.08.28", "title": "Радан Кънев: Бяхме лидер на Балканите само по времето на Иван Костов"}
{"url": "http://clubz.bg/57666-razsledvane_eksshef_na_rosneft_svyrzan_s_mafiqta", "text": "Частната руска телевизия \"Дождь\" е известна с критичното си отношение към Кремъл и с журналистическите си разследвания. Наскоро телевизионният канал, който е партньор на ДВ в Русия, взе на мушка бившия шеф на \"Роснефт\" Едуард Худайнатов. Журналистите от \"Дождь\" твърдят, че са разкрили съмнителни сделки между него и престъпните среди. Следите водят към Санкт Петербург. \"Роснефт\" твърди за себе си, че е \"водещ на руския петролен пазар и най-голям в света концерн за нефт и газ\". През май държавната компания основа дъщерна фирма в Берлин и обяви готовност да инвестира неколкостотин милиона евро, макар да е с наложени санкции от ЕС заради анексията на Крим. Очаква се скоро в управителния съвет на \"Роснефт\" да заеме мястото си и бившият германски канцлер Герхард Шрьодер. Заради това си решение германският социалдемократ е остро критикуван в Германия. Главният изпълнителен директор на \"Роснефт\" Игор Сечин е смятан за близък довереник на руския президент Владимир Путин - бил е шеф на кабинета му. Едуард Худайнатов също има стари и добри контакти с Путин - през 2000 година той ръководеше изборния щаб на Путин, припомня \"Дождь\". Предшественикът на Сечин, 56-годишният днес Худайнатов, ръководеше \"Роснефт\" от 2010 до 2012 година. Журналистите от \"Дождь\" са разкрили, че Худайнатов е придобил чрез различни кипърски офшорни фирми мажоритарен дял от 62,5 процента в една сравнително неизвестна фирма - \"Форт\". Същата е купила преди няколко години парцел от 3600 хектара в пристанището на Приморск, близо до Санкт Петербург, където трябва да бъде изградена нова петролна рафинерия. Апетитният парцел е откупен от друга фирма, която навремето го е придобила на безценица. Нейните шефове са били във връзка с небезизвестната Тамбовска мафия от Санкт Петербург, която през 90-те години навлезе и в петролния бизнес. Интересно е да се знае кому принадлежат останалите дялове от \"Форт\". Журналистите от \"Дождь\" твърдят, че става дума за една друга офшорна фирма, свързана с Тамбовската мафия. Споменава се името на Иля Трабер, който - по информации в медиите - е издирван от испанските власти от 2016 година заедно с още десетина руски бизнесмени заради връзки с Тамбовската мафия. \"Въз основа на наличните данни може да са твърди, че активите на \"Форт\" са били поделени между Худайнатов и обкръжението на Трабер\", твърдят разследващите журналисти от \"Дождь\". И още един пикантен детайл: дялове във фирмата по-рано е имал и бизнесменът и банкер Николай Шамалов. Според руските медии неговият син Кирил Шамалов е женен за една от дъщерите на Путин. Испанските власти от години разследват руската мафия - основно за пране на пари. По същите обвинения през 2008 г. в Испания бяха арестувани 20 предполагаеми членове на Тамбовската мафия. През миналата година испанското правосъдие издаде заповеди за арест на други 12 руски граждани, сред които и Трабер. В списъка на издирваните лица тогава попадна и един депутат от руския парламент. Засега Худайнатов не е реагирал на разследването на \"Дождь\". Последно той беше собственик на друга петролна фирма и през март беше удостоен с орден от президента Путин - за заслуги \"за заздравяването на руските позиции\" на глобалния енергиен пазар и за по-добър инвестиционен климат. Московският икономически вестник \"Ведомости\" пише, че Худайнатов и китайската фирма China Energy скоро могат да станат нови акционери в \"Роснефт\". \" \"", "date": "2017.08.28", "title": "Разследване: ексшеф на \"Роснефт\" свързан с мафията"}
{"url": "http://clubz.bg/57670-bankomat_vzriven_vytre_v_bankov_klon_v_mladost_video", "text": "Банкомат е бил взривен тази нощ в квартал \"Младост\" в София, съобщава БНР.  По първоначална инфорация след инцидента липсват над 80 хиляди лева. 100 000 лв. изчезнаха от банкомат във \"Фантастико\" Банкоматът се намирал в блок 25 в квартала и е взривен с бутилки със сгъстен въздух. Около 10 000 лева от парите са се разпилели в района. Това е наложило екипи на полицията да оградят допълнително мястото. Извършителите все още се издирват, се казва в информацията на радиото. Пресцентърът на МВР потвърди информацията за взривен банкомат. Сигналът е получен в 4.00 часа. На място са изпратени екипи, районът е бил отцепен. Огледът е приключил.  По-късно журналистката Миролюба Бенатова публикува видео във фейсбук, което показва как изглежда мястото на инцидента - това е офис на Банка ДСК, а банкоматът е вътре в помещението. Във видеото се вижда цивилен мъж, който охранява мястото и казва: \"Няма такова нещо (взривен банкомат - б.р.). Сървърът ни гръмна.\"     Пак опит да отмъкнат банкомат в София Преди година и половина по подобен начин бе взривен и банкомат до хижа \"Алеко\" на Витоша. И тогава версията бе, че банкоматът е взривен с помощта на малки газови бутилки. Устройството се намирало в централната каса на \"Витоша ски\" на метри от хижа \"Алеко\" и последната станция на кабинковия лифт \"Симеоново\". Пак опит да отмъкнат банкомат в София", "date": "2017.08.28", "title": "Банкомат взривен вътре в банков клон в \"Младост\" (ВИДЕО)"}
{"url": "http://clubz.bg/57667-zaharieva_za_razvqtoto_zname_na_dnr_na_shipka_nepriqtna_istoriq", "text": "„Неприятна история.“ Така министърът на външните работи Екатерина Захариева коментира пред Нова телевизия присъствието на знамето на сепаратистката Донецка народна република на честването на 140-годишнината от боевете на Шипка. В събота в репортаж на БНТ от честването бе показана група хора, които бяха опънали знаме в черно, синьо и червено с надпис „Донецкая народная республика“ - непризнатата от международната общност проруска самообявила се република в Източна Украйна. Ето кой развя байрака на сепаратистите на Шипка (СНИМКИ) Русофили с болшевишки произход Първият дипломат на България обаче уточни, че става дума за свободно изразяване на мнение от граждани, а не за включване на знамето в официална церемония. Повод за участието на Захариева бе посещението на президента на Франция Еманюел Макрон в България в края на миналата седмица. Тя оцени високо принципната подкрепа на Макрон за присъединяването на страната ни към Еврозоната и Шенген. Според Захариева България за първи път получава конкретна подкрепа от Франция за т.нар. чакалня за еврозоната. Екатерина Захариева отказа да се включи в коментарите за роклите и чорапогащниците на първите дами Десислава Радева и Брижит Макрон: Захариева обясни, че основната цел при посещението на Макрон е била реформата на Директивата за командироване на работници в рамките на ЕС. Тя обачи разграничи темите: „Това са две неща. Едното са транспортните работници – настояването на България е да се разделят нещата. Нормално е за шофьорите, те преминават през различните държави – това е прието и от Франция, и от другите държави. Това е отделено от Директивата за командированите работници, тя не се отнася за превозвачите – за тях ще се разработва друго законодателство.“ Екатерина Захариева съобщи, че по въпросната директива работят около 14 хиляди души в целия Европейския съюз. В България имало командировани около 3000 души по тази директива. Русофили с болшевишки произход", "date": "2017.08.28", "title": "Захариева за развятото знаме на ДНР на Шипка: Неприятна история"}
{"url": "http://clubz.bg/57665-nashestvieto_na_konsumatorskite_masi", "text": "Българската публика сигурно е била изненадана, когато през тази пролет научи за нападенията на анархисти срещу британски туристи в Каталуния: обругаваха ги, пръскаха ги със спрей, пукаха гумите на автобусите им. После пак там дойдоха терористичните акции, чиято кулминация според плана била взривяването на „Саграда фамилия“ - туристическата катедрала в Барселона, замислена от Гауди като „катедрала за бедните“. Колкото и различни да ви изглеждат тези два новинарски потока, между тях има нещо общо: народите започват да се вдигат на бунт срещу този централен ритуал на глобализацията. Младите левичари автономисти от АРАН се борят срещу частното присвояване на печалби от индустрия, която изсмуква ресурсите на общността. Ислямо-фашистите пък са обидени от циничното излагане на неравенства, тела и култури, което ги маргинализира на глобалната сцена. Но войната има и други измерения. Туристически градове като Венеция (55 000 постоянни жители, 20 милиона посетители годишно!) са практически унищожени от масовия туризъм. Само си го представете: върволици от хора се движат безспирно по централните улици, надничат в прозорците ви, търсят преживявания, напиват се. Все повече граждански асоциации се заемат да бранят градския си начин на живот. Не културата, пакетирана за туристите, каквато е споменатата ексцентрична катедрала. Културата, която градските активисти в Лисабон искат да върнат - това са кварталните магазинчета, атмосферата на уличките, хубавата храна, кварталното общуване. Амстердам пък, превърнат в нещо като нашия Слънчев бряг от британските туристи, се бои, че става огромен увеселителен парк – място, където не само се „пълзи\" от кръчма на кръчма и от витрина с проститутки към следващата, но и се организират чудовищните 300 фестивала годишно. Музей е днес великата преди Виена, на път са Париж, Лондон, Прага. Конфликтът се изостря още повече от юберизацията на тази индустрия, т.е. предлагането на частни квартири чрез платформи като Airbnb извън националните регулации. Уж настанявам в къщата някой познат, а всъщност печеля от един съвсем неизвестен клиент. Тази практика (заедно с нискотарифните полети и възхода на китайската средна класа) не само увеличи абсолютната маса туристи и позволи заобикалянето на данъчните закони, но и предизвика рязко вдигане на наемите в туристическите градове. Защото: ще даваш ли жилището си целогодишно на някой сънародник, ако можеш за няколко дни да изкараш същата сума? Предприемчиви бизнесмени изкупуват цели блокове като неофициални хотели – различавали ги по това, че на прозорците нямало цветя - няма жители, само приходящи. В Лисабон вече не правят договори за наем по-дълги от 3-6 месеца, защото цените непрекъснато се вдигат! И само си представете как изглежда това откъм младото португалско семейство, което опитва да намери начин да уреди живота си. В Германия този проблем е най-остър в Берлин. Тази страна възприе и най-радикалното законодателство - ограничи даването под наем на собствено жилище до 50% от площта му и въведе 100 000 евро глоба за нарушения на данъчното законодателство. Градските бунтове, подкрепени, разбира се, от традиционната хотелиерска индустрия, със сигурност ще доведат до мерки на европейско ниво. Впрочем много туристически места вече самостоятелно въведоха квоти за туристи – Помпей, Дубровник, будистките храмове в Непал, Антарктида. Някъде причина е застрашената култура, другаде - природата, но главното е раздразнението на хората от новия стадий в глобалната мобилност. Туристите нахлуват с парите си в жизненото ви пространство, превръщат ви в забавление, завъртат цялата енергия на града ви около това да се опошлява наследството и да се продава кич. Това вече отдавна не са пътешествениците, които идват да научат, да общуват – това са консуматорски маси, които знаят, че трябва всяка година да бъдат някъде другаде, за да поддържат статута си на средна класа. Били ли сте в \"Саграда фамилия\"? Ах да, тази неоготика… Разбира се, има страни като ударената от терористи Турция или лакомата за постъпления България, които се радват на антитуристическите настроения и призовават – ами идвайте при нас! Дали единството ни по въпроса обаче не е малко изфабрикувано? От една страна, тече мощна битка срещу ликвидирането на природата от туристическия бизнес – и тя вече години е сред най-сериозните форми на гражданска мобилизация. По-камерна е съпротивата на професионалните организации срещу подмяната и диснификацията на българската култура с цел евтинджийски цирк за пред чужденците. От време на време става скандал с пиян руснак, скинари пребиват турист с неподходящ цвят на кожата. Не е без връзка раздразнението на обществеността от шума, дрогата, пиянските турове, проституцията по курортите – още не сме достигнали до истерията на туристически страни като Египет и Тунис, където то изби в тероризъм, но деморализацията е в ход. Добавете към картината и това, че туристическият бизнес у нас съдържа в структурата си възможност, ако не необходимост от корупция – подкупват кметове, кооптират полицаи, плащат за строителни разрешения, насъскват пресата срещу зелени организации. Кой има ресурс да прави това? Имаме представа, нали? В България сме далеч от антитуристическите бунтове, много съграждани добавят към доходите си със слугуване по морето, а икономисти и управляващи май по-скоро мечтаят Несебър да се превърне във Венеция. Но аз не бих подценявал недоволството, което неминуемо ще се надигне и тук, необходимостта от предварваща стратегия за привличане на по-малко, но по-качествени и платежоспособни туристи. Дълго търсих колко се приходите от туризъм за миналата година – все попадах на това колко хора били дошли и колко процента повече било от предната. В последна сметка открих, че чуждестранните туристи са оставили 6,6 милиарда лева – не чак толкова много на фона на деветдесет и нещо брутен продукт. Хубаво, че го има, вярно - добавя нещо към държавния бюджет. Но дали нямаше да е по-добре да инвестираме цялата тази медийно-политическа енергия в някакъв по-перспективен ресор? По-безопасен в социално отношение?  ", "date": "2017.08.28", "title": "Нашествието на консуматорските маси"}
{"url": "http://clubz.bg/57671-elektronni_lichni_karti_ot_dogodina_pak_nqma_da_stane", "text": "Въвеждането на т.нар. електронна идентификация чрез личните документи за самоличност ще се отложи с още година. Това става ясно от .промени в Закона за българските лични документи, появили се в преходните и заключителните разпоредби на предложен от правителството проект за промени в Закона за МВР. Законопроектът вече е внесен в Народното събрание. Управляващите отново ползват \"любимата си\" лоша практика едни закони да се променят чрез други. Не е ясно защо се прави това, при положение че в системата на правителството за обществени обсъждания е публикуван проект за ремонт на Закона за българските лични документи с вносител МВнР, но въпросната промяна за отлагане на чиповете в личните карти я няма там. Историята на личните карти с чип е дълга. Според действащия закон личните карти трябва да могат да бъдат снабдени с електронна идентификация от 1 януари 2018 г. Тази възможност бе въведена с промени в закона в края на 2016 г. - по предложение на предишния кабинет \"Борисов\".  Правителството обаче към днешна твърди: Справка в сайта на Агенцията за обществени поръчки показва, че търг за обезпечаване на издаването на нови лични документи няма. МВР обаче през май обяви поръчка за около 13 млн. лв. за  . Една от целите й е \"осигуряване на удобен механизъм за централизирана електронна идентификация на физически лица в електронния свят, позволяващ лесна и удобна проверка на идентичността на физическите лица, при максимална защита, за реализиране на сигурен електронен документооборот и трансакции\". Въвеждането на лични карти с чип да започне през 2016 г. През февруари 2016 г. МВР обяви търг за   на стойност над 480 млн. лв. По разпореждане на премиера Бойко Борисов обаче тя бе спряна - официалният мотив беше цената. През май 2016 г. Народното събрание прие Закон за електронната идентификация, разработен от екипа на вицепремиера тогава Румяна Бъчварова. Лично шефът на вътрешната комисия в парламента Цветан Цветанов, а оттам и цялата група на ГЕРБ отрязаха промените на Бъчварова, свързани с личните документи с чип. В резултат поправката бе внесена отново и в крайна сметка приета чак през декември 2016 г. със срок за старт на постепенното въвеждане на електронни лични документи от началото на 2018 г.", "date": "2017.08.28", "title": "Електронни лични карти от догодина? (Пак) няма да стане"}
{"url": "http://clubz.bg/57672-toj_shte_e_noviqt_izpylnitelen_direktor_na_uber", "text": "Дара Косровшахи по всяка вероятност ще е новият главен изпълнителен директор на Uber Technologies. В неделя бордът на директорите е избрал човек за поста и според два източника на Ройтерс, това най-вероятно е сегашният директор на туристическата компания Expedia. Името на избраника не е потвърдено официално от компанията, но Косровшахи е логичен избор - той доведе компанията си до рекорден ръст и сериозни печалби. Точно от това се нуждае Uber, които са в сериозна криза - от една страна им бе забранено да осъществяват дейност в няколко държави, България включително, от друга, появиха се техни копия, но и сериозни конкуренти. Успешен преврат на акционерите срещу основателя на Uber Бордът на директорите отстрани през юни съоснователя Травис Каланик. Освен загубите, скандалите и забраните, той стана известен с това, че е знаел за систематичен сексуален тормоз в компанията и го е игнорирал. Каланик бе известен и като сопнат, строг и груб началник. Косровшахи, американец от ирански произход, e пример за изряден бизнесмен. Започва работа в Expedia през 2005 г, преди това работи в редица други по-малки туристически компании. От тогава компанията е разширила присъствието си в над 60 държави и е допълнила каталога си с услуги с Hotels.com, Hotwire online, и мрежата от туристически сайтове TripAdvisor. Всичко това в изключително конкурентния туристически бранш. През 2015 г бордът на директорите му дават 90 милиона долара в акции като заплащане за дългосрочен договор - до 2020 г. Дали той ще бъде нарушен, предстои да разберем - Косровшахи не е приел предложението на Uber. Косровшахи е подходящ за позицията и по друга причина - за разлика от много други CEO-та, той не изпъква като суперзвезда или гений, а като сериозен бизнесмен. Стабилност и сигурност са две ключови неща за разтърсената компания в момента. Според информация на Ройтерс други кандидати, които бордът на Uber са обсъждали през ежедневните срещи в последните седмици, са билипредседателя на General Electric Джеф Имелт и изпълнителният директор на Hewlett Packard Enterprise Мег Уитман. ", "date": "2017.08.28", "title": "Той ще е новият изпълнителен директор на Uber"}
{"url": "http://clubz.bg/57675-koe_e_lyubimoto_mqsto_za_pytuvane_na_bylgarite_tova_lqto", "text": "Над 15 на сто е ръстът на пътуванията на български граждани в чужбина през юли 2017 г. Точно 665 000 са регистрираните пътувания година по-рано - през юли 2016 г.  На почивка са пътували 42 на сто от българите. Същият е делът и на туристите с цел концерти и мачове.  Най-голям ръст през месеца има при пътуванията до Италия - с 53%, Австрия - с 34.9%, Испания - с 32.4%, Франция - с 29.2%, Обединеното кралство - с 19.5%.  Двуцифрени ръстове спрямо година по-рано се отчитат и при пътуванията до Румъния - със 17%, Гърция - с 11.9%, Германия - с 11.5%, и Македония - с 10.8%. Спад има при пътуванията към Русия - с 13.4%, и Чехия - с 9.6%. Най-голям относителен дял формират пътуванията с други цели (гостуване, обучение, посещение на културни и спортни мероприятия) - 42%, следвани от пътуванията с цел почивка и екскурзия - 40.7%, и пътуванията със служебна цел - 17.3%. През месеца чужденците, избрали да пътуват до България, са били с 8% повече спрямо година по-рано, или общо 2.022 млн. Регистрирано е увеличение при всички наблюдавани цели: със служебна цел - с 12.5%, с цел почивка и екскурзия - с 9.6%, и с други цели - с 4.6%.", "date": "2017.08.28", "title": "Кое е любимото място за пътуване на българите това лято?"}
{"url": "http://clubz.bg/57676-rusofili_s_bolshevishki_proizhod", "text": "На официално честване на Шипченската епопея се демонстрира знаме на терористична сепаратистка организация, съставена от криминални елементи. То е въпрос не на идеология и политически пристрастия - въпрос е на държавническа отговорност да не допуснеш това да се случва пред очите ти. Имам предвид както президента Радев, така и всички останали официални лица на празненството. Ето кой развя байрака на сепаратистите на Шипка (СНИМКИ) В България подобни безобразия се извиняват с аргументи на \"висша държавна мъдрост\" - един вид, \"трябва да пазим и развиваме отношенията си с Русия, които са от ключово значение за нас, особено в днешната напрегната международна обстановка\". Захариева за развятото знаме на ДНР на Шипка: Неприятна история Подобни русофилстващи геополитици от Ганковото кафене не могат да отговорят на един елементарен контра-въпрос - а не трябва ли да пазим и развиваме отношенията си с Украйна - 40 милионен наш съсед през Черно море, с който ни свързват не по-малко исторически връзки и настоящи интереси, отколкото с Русия? Оставям настрана моралното измерение на проблема - публично и официално да игнорираш борбата за свобода и национална независимост на един народ като украинския - с който, повтарям, ни свързват много минали и настоящи събития и интереси. У българските русофили - особено от болшевишки произход, не се наблюдава наличието на орган за морални чувства. Но не мога да оставя настрана прякото жертване на българския национален интерес - потребността от развитие на дългосрочно сътрудничество и уважение между народите и държавите на България и Украйна. Вие как ще се почувствате, ако на официално събитие в Киев, в присъствието на президента на Украйна, бъде развят байрак на - недай си Боже - агресивна сепаратистка организация срещу България? Какви чувства ще изпитате към Украйна и дали ще искате да се сближите с нея? Моля, спазвайте приличието, господа! Каквито и да са възгледите ви, официалните ви позиции изискват отговорност и придържане към правила. Защото демонстрирате страх и мижитурщина - за подобно безобразие от Москва няма дори да ви потупат по рамото.     Захариева за развятото знаме на ДНР на Шипка: Неприятна история", "date": "2017.08.28", "title": "Русофили с болшевишки произход"}
{"url": "http://clubz.bg/57669-da_otkriem_bydeshteto_na_%E2%80%9Eigra_na_tronove%E2%80%9C_v_arhiva_na_martin", "text": "Може и да не е богатството на библиотеката в Староград, но Тексаският университет също има с какво да се похвали в книжното си хранилище. Сред съкровищата е част от архива на Джордж Р.Р. Мартин, дарена на учебното заведение през 1993 г., три години преди публикуването на първата книга от поредицата „Песен за огън и лед“. Сега университетът кани публичността да се разрови в книжата на Мартин в търсене на следи за предстоящото в романите от света на „Игра на тронове“, предава „Гардиън“. Архивът се помества в повече от 300 кутии – бележки, ръкописи и документи, както и над 1300 книги. Ректорът на университета Джон Шарп насърчава студентите си, но и външни лица да потънат в тази съкровищница. „Ръчно написаните бележки на Джордж Мартин биха могли да съдържат следи за предстоящи сюжетни линии. Всеки е добре дошъл да ги потърси сам – казва Шарп. – Дали сте изследователи на фенски теории, или просто искате възможността да видите фентъзи писането на Мартин в най-суровата му форма, персоналът на библиотеката ни е готов да покаже истинско бижу на съвременната литература.“ „Игра на тронове“, популярният сериал на НВО, основан на книгите на Мартин, вече сюжетно е отвъд издадените романи в поредицата. През миналия месец писателят заяви, че шестата част от „Песен за огън и лед“, „Ветровете на зимата“, може да излезе догодина. Тази седмица Мартин каза пред американския „Метро“, че няколко пъти сюжетът го „води до задънена улица, откъдето няма изход. Трябваше да се връщам назад и да пренаписвам всичко отново.“ По думите му „около 20“ от героите, които „са убивани наляво-надясно“ в телевизионната адаптация, остават „определено живи за мен и ще присъстват в новата книга“. Притиснат отново с въпрос за скоростта на писането си, Мартин заяви, че не се е забавил. „Работих върху първата книга шест години и четири по втората. Авторите на фентъзи, които издават романи всяка година, не предлагат големи книги. Не са 1500 страници като моите, а например 500. Освен това аз няма да стана по-млад. Възрастта не добавя ентусиазъм.“ \" \"", "date": "2017.08.28", "title": "Да открием бъдещето на „Игра на тронове“ в архива на Мартин"}
{"url": "http://clubz.bg/57662-germancite_vse_oshte_pazqt_miliardi_stari_marki", "text": "Почти 16 милиарда са старите германски марки, които и до днес, 16 години след въвеждането на еврото, така и не са предадени обратно на банките. Банкнотите са по-малко – 167 милиона, преобладават монетите, които са цели 23,4 милиарда. Или по 154 марки на всеки гражданин на Федералната република. Но къде ги държат? По въпроса за момента има предимно предположения, имайки предвид, че съкровищата се откриват най-вече при разпродажбите на имущество или при ремонтирането на жилища. В една камина в Дюселдорф например били открити цели 304 хиляди стари германски марки. Значително количество – отново хилядарки, пък било намерено зашито в един диван в Дортмунд, най-вероятно укрито за черни дни. Сантиментите обаче също са фактор, който не е за игнориране – на мнозина просто не им се разделя с любимите стари марки, които и до днес имат за тях стойност, по-висока от реалната. С марката се свързват достиженията от времето на германското икономическо чудо и вълненията около обединението на Германия, докато еврото носи немалко негативи покрай нарастването на цените или кризата в Гърция. Носталгията си казва думата, както и навиците – установено е, че всеки втори германец над 40 години и до ден днешен си преизчислява цените в марки. На места пък има чисто практически причини марките все още да вървят с пълна сила – като например в един басейн в градчето Алсфелд в провинция Хесен. Там и днес за вземането на душ се плаща една марка, а не евро – защото иначе щяло да се наложи пренастройване на автоматите, което не се осмисляло икономически. По-важното е, че каквито и колкото марки да се намерят в камина или диван, проблеми с пласмента им изобщо няма. И то съвсем не само защото могат да се използват за телефонни разговори от уличните автомати (което така или иначе вече никой не прави) или защото все още съществуват магазини, които ги приемат, а защото банката без уговорки ги обменя без ограничения и без горна граница. Разбира се – не всяка, само Бундесбанк, но желаещият да обнови паричния си парк няма да срещне никакви затруднения и с лекота може да се освободи от загубилата актуалността си валута. Може би да кажем все пак – позагубилата актуалността си, защото 16 милиарда са си 16 милиарда, или 8,18 милиарда евро. Курсът е непроменен от 2001 година насам – 1 евро се равнява на 1,95583 марки.", "date": "2017.08.28", "title": "Германците все още пазят милиарди стари марки"}
{"url": "http://clubz.bg/57664-7_razliki_v_kabineta_na_trymp_i_obama", "text": "Само преди дни завърши ремонтът на Белия дом. Поредното освежаване и разкрасяване бе направено по вкуса на новите господари - семейство Тръмп. Разликите са много, но ето седем от тях, които са най-очевидни в Овалния кабинет. Въпреки известната любов на Доналд Тръмп към пищните интериори той се избави от жълтозлатистите \"обамовски\" тапети и ги замени с по-неутрални с едва забележим мотив. Паркетът в Овалния кабинет традиционно е покрит също с овален килим, в центъра на който е американския герб. Гербът си остана същият, но старият килим със сламен цвят беше заменен с по-светъл, с цветни мотиви по края и ярки \"лъчи\", които се виждат от центъра до червената рамка. Тънките завеси с изящна златна шарка отстъпиха място на по-плътна драперия със същия нюанс, но по-малко светли, със синя оформяща линия и тежък сгънат ламбрекен. Зад гърба на Обама в Овалния кабинет се виждаха десетина снимки от различни години: със съпругата му, с децата, със служители и посетители на Белия дом. Имаше и черно-бели, но повечето бяха цветни изображения, а в центъра - момент от сватбата с Мишел. Нейната бяла булченска рокля можеше да се види от всяка точка. Сега на бюрото на Тръмп, който е женен три пъти, има само две черно-бели. Работното кресло в офиса на Обама бе по-скоро като стол: тесният гръб и липсата на облегалки за ръцета изглеждат доста аскетично на фона на масивния тъмен стол на Тръмп. При Обама имаше само две - държавното знаме на САЩ от дясната страна на президента и флага на държавния глава отляво. Тръмп очевидно предпочита по-пищно оформление. Знамената при него са около десетина. Има и възстановени флагове на американската армия, морските пехотинци и бреговата охрана. Статуята на свободата - тази картина бе до прозореца в кабинета на Обама. От другата страна бе платно на импресиониста Чайлд Гасам \"Авеню под дъжда\". Сега на мястото на Статуята на свободата е сложен портрет на седмия президент на САЩ Андрю Джексън, който е бил в кабинета по времето на Линдън Джонсън, Роналд Рейгън, Джордж Буш-старши и Бил Клинтън.  ", "date": "2017.08.28", "title": "7 разлики в кабинета на Тръмп и Обама"}
{"url": "http://clubz.bg/57677-bylgariq_e_s_dobri_shansove_da_prejivee_klimatichnite_promeni", "text": "България е с шансове над средните да се справи с проблемите, които ще доведат климатичните проблеми през следващите години. Това показват данните от Глобалния индекс за готовност на Университета на Нотр Дам. Инфографиката, базирана на техни данни, е изработена от британския сайт за пестене на енергия ЕcoExperts. България е 43-та в света от 181 държави, за които има данни и своя позиция в изследването. Тя е оценена с 62,1 точки готовност пред всички страни на Балканите освен Гърция.  Глобалният индекс за готовност обобщава това доколко една държава е уязвима към климатичните промени в добавка с готовността й да реагира и да подобри състоянието си при проблемите, които може да предизвика глобалното затопляне. Целта му е да помогне на бизнеса да преценява как да приоритетизира инвестициите си. Важно е да се отбележи, че способността на една държава да се справи с проблемите не е на обективна основа, а спрямо това как другите биха се справили. Тоест България е на добра позиция спрямо останалата част от света, но нищо не гарантира, че дори шампионът Дания няма да има сериозни проблеми в близките десетилетия. Друга ключова бележка - много държави са разглеждани като цяло, макар че отделни региони ще бъдат засегнати по-лошо. Пример за това е САЩ, която е в \"зелено\", но градове като Маями и Ню Йорк, както и много крайбрежни щати ще бъдат засегнати сериозно. Освен покачване нивото на световния океан климатичните промени ще доведат до повече бури, по-трудни за овладяване горски пожари, нови и непознати условия на живот за дивите животни и растения. Развитите страни са с най-голям шанс да се справят с подобни проблеми. Макар и България да има море, приличното ниво на инфраструктурата позволява хората от крайбрежните градове да бъдат преместени, да бъде създадена нова инфраструктура. Специфичното ни географско положение пък помага резките температурни покачвания да не ни засягат толкова. Добрите новини са дотук - както видяхме наскоро в Кресненското дефиле, горските пожари стават все по-чести и по-трудни за гасене. Очаквано, държавите с най-добри шансове да се справят с промените са богати, на север, или комбинация от двете. ", "date": "2017.08.28", "title": "България е с добри шансове да преживее климатичните промени"}
{"url": "http://clubz.bg/57682-vashington_post_trymp_planiral_da_stroi_nebostyrgach_v_moskva", "text": "Компанията за недвижими имоти на американския президент Доналд Търмп е имала план за строеж на \"Тръмп Тауър\" в Москва, твърди \"Ваншингтон пост\". Изданието цитира източници, запознати с плановете на фирмата от 2015 и 2016 г., точно преди предизборната кампания за президентските избори в САЩ. Като част от разговорите по проекта роденият в бившия СССР предприемач Феликс Сатър кани Тръмп да посети Москва и предлага да му осигури подкрепата на руския президент Владимир Путин, твърди още \"Вашингтон пост\". Въпреки че е подписано намерение за строеж, липсата на терен и необходимите разрешения карат инвеститорите да спрат проекта през януари 2016 г., точно преди началото на предизборната кампания. Детайлите по проекта обаче разкриват, че Тръмп е имал бизнес интереси в Русия по време на предизборната кампания, когато е в позиция да определя връзките между САЩ и Русия. Свързан ли е шефът на предизборния щаб на Тръмп с руски олигарси? Преговорите за строителния проект в Москва приключват преди отношенията на Тръмп с Русия да станат основен проблем в кампанията. Тогава настоящият президент отрича да има бизнес интереси в Русия: По това време Тръмп публично изразява симпатията си към руския президент Владимир Путин. В края на 2015 г. той също изразява подкрепата си към Тръмп като кандидат за президентския пост в САЩ. Коментарите на Путин се появяват скоро след разговорите на Тръмп със Сатър, но няма конкретни оказателства за пряка намеса на бизнесмена с руски произход, изтъкват американски медии. Новите разкрития ще бъдат разгледани от комисията в Конгреса, отговорна за разследването на вероятната руска намеса в президентските избори в САЩ миналата година. Спецпрокурорът Мълър ще разследва Тръмп-младши През последните месеци бяха разкрити контакти на близки до Тръмп и руски предприемачи и държани служители. Правосъдният министър Джеф Сешънс, тогава сенатор и съветник в предизборния щаб, два пъти се е срещал с бившия руски посланик във Вашингтон Сергей Кисляк. През юни 2016 г. пък синът на президента, заедно с председателя на предизборната му кампания Пол Манафорт и съветникът му и съпруг на дъщеря му Джаред Къшнър, се е срещнал с руската юриска Наталия Веселницкая, след като му е обещана компрометираща информация за опонента на баща му в президентската надпревара Хилъри Клинтън. Бизнесменът Бил Браудър, който свидетелства пред комисията в Сената преди седмици, пък твърди, че истинската цел на Веселницкая е била да преговаря за отмяната на закона \"Магнитски\", който заплашва авоарите на руския президент Владимир Путин. \"Враг № 1 на Путин\": Руската адвокатка е искала да спаси милиардите му Спецпрокурорът Мълър ще разследва Тръмп-младши \"Враг № 1 на Путин\": Руската адвокатка е искала да спаси милиардите му", "date": "2017.08.28", "title": "\"Вашингтон пост\": Тръмп планирал да строи небостъргач в Москва"}
{"url": "http://clubz.bg/57674-i_lejbyristite_poiskaha_mek_brekzit", "text": "Оставане на Великобритания в общия пазар и митническия съюз на Европейския съюз за преходния период след \"Брекзит\" предложиха британските лейбъристи. Подобно решение би значело свободно движение на хора, стоки, услуги и капитали и след март 2019 г. Лондон предлага временен митнически съюз след \"Брекзит\" Министърът в сянка по въпросите, свързани с \"Брекзит\", Кийр Стармър заяви, че преходният период ще бъде \"възможно най-кратък, но толкова дълъг, колкото е необходимо\": Според Стармър преходният период е необходим, за да се избегнат резки промени за бизнеса. През този период стоките и услугите трябва да могат да се движат свободно, докато продължават преговорите за постоянна сделка, смятат лейбъристите. Предложенията на консервативното правителство за временен митнически съюз в преходния период след излизането от ЕС вероятно няма да бъдат обект на преговорите със Съюза до март 2019 г., смята Страмър. След преходния период Верикобритания трябва да \"запази привилегиите на членството си в митническия съюз и общия пазар\", смята секретарят по \"Брекзит\" в сянка, а как това ще бъде договорено е \"второстепенно спрямо крайния резултат\". От офиса на лидера на лейбъристите Джеръми Корбин обявиха, че предложенията са съгласувани с него и са официална политика на партията. Страните в митническия съюз на ЕС не налагат помежду си мита и имат единна система за мита върху вноса от страни извън ЕС. Общият пазар пък се основава на свободното движение на хора, стоки, услуги и капитали. Прицели ли се Тереза Мей твърде високо с исканията си към ЕС? В своите предложения за отношения с Европейския съюз след март 2019 г. британското консервативно правителство предложи временен митнически съюз, при който търговията с ЕС да продължава свободно, но Великобритания да може да договори отношенията си със страни извън Съюза, което не може да направи като член на митническия съюз. Британският финасов министър Филип Хамънд и търговският министър Лиъм Фокс казват, че Великобритания трябва да бъде \"извън общия пазар и извън митническия съюз\" през този период. Тереза Мей: Съдът на ЕС няма да решава споровете ни с Брюксел след \"Брекзит\" Днес британският министър за \"Брекзит\" Дейвид Дейвис ще се срещне с главния преговарящ от страна на Европейската комисия Мишел Барние за началото на третия кръг преговори за излизане на Обединеното кралство от ЕС. Дейвис ще поиска в дискусиите да бъдат включени търговските въпроси, но Брюксел държи първо да бъде постигнат напредък по правата на европейските граждани във Великобритания, границата с Ирланидия и цената на развода. И двете страни изразяват скептицизъм, че може да бъде постигнат пробив в преговорите. Прицели ли се Тереза Мей твърде високо с исканията си към ЕС? Тереза Мей: Съдът на ЕС няма да решава споровете ни с Брюксел след \"Брекзит\"", "date": "2017.08.28", "title": "И лейбъристите поискаха \"мек Брекзит\""}
{"url": "http://clubz.bg/57685-proverka_ustanovi_vseki_chetvyrti_kantar_lyje", "text": "В сезона на плодовете и зеленчуците инспекторите на Държавната агенция за метрологичен и технически надзор стартираха масирани проверки в цялата страна на везните по пазари, борси и временни пунктове. В акцията се включиха и служители на районните управления на МВР, а екипите проверяваха дали търговците спазват задълженията им по Закона за измерванията.  Проверени са 392 търговски маси, като използваните на тях 424 везни са инспектирани за наличие на изискуемите знаци от метрологичен контрол и маркировки, както и за наличие на пломби с нанесени върху тях знаци, предотвратяващи достъпа до местата за регулиране и манипулиране на везните.  За 123 (29%) от инспектираните везни е установено, че не отговарят на законовите изисквания, като 90 от тези везни не са предназначени за търговски цели, защото не са от одобрен тип.  Останалите 33 несъответстващи везни са без валидни знаци за последваща проверка на средства за измерване в употреба, тъй като не им е извършена ежегодната инспекция.  За установените нарушения на Закона за измерванията по време на проверката са съставени 111 акта за установяване на административни нарушения, а в процедура за съставяне са още 8 акта. Очаква се наложените санкции в наказателните постановления да надхвърлят 10 хил. лева. Основна част от проверките са следствие на получени сигнали от граждани за дадени пазари и/или сезонни обекти. ", "date": "2017.08.28", "title": "Проверка установи: Всеки четвърти кантар лъже"}
{"url": "http://clubz.bg/57679-kak_izglejdat_zasnejenite_dyuni_na_mars", "text": "НАСА представи снимка на заснежени дюни на Марс. Кадърът е направен на 21 май 2017-а от апарата HiRISE (High Resolution Imaging Science Experiment), който се намира на  орбиталната станция „Марс риконъсънс орбитър“ (МРО). На фотографията се вижда участък от повърхността на Северното полукълбо на Червената планета, покрит със сняг. Снегът на Марс не е като земния, той се състои от замръзнал въглероден диоксид (известен като сух лед). Снимката е направена в период, аналогичен на земната пролет. По това време в Северното полукълбо на Марс ледовете започват да се топят и пясъците, скрити под тях, се показват на повърхността. Това явление води до формирането на характерен пейзаж, който от Космоса напомня на земни дюни. В момента в орбитата на Марс обикалят шест станции, половината от които са  американски: „Марс Одисий“ (от 2001 г.), МРО (от 2006 г.) и МАВЕН (от 2014 г.). Освен това на повърхността на планетата действат и два американски марсохода — „Опъртюнити“ (от 2004 г.) и „Кюриосити“ (от 2012 г.). \" \"", "date": "2017.08.28", "title": "Как изглеждат заснежените дюни на Марс"}
{"url": "http://clubz.bg/57681-eto_koj_razvq_bajraka_na_separatistite_na_shipka_snimki", "text": "Кой развя на Шипка знамето на сепаратистите в Източна Украйна от самообявилата се Донецка народна република? И то точно по време на честванията на 140 години от Шипченската епопея? Събитието предизвика сериозно обществено напрежение, но няколко дни не стана ясно кой точно е донесъл знамето. Единственият кадър от него досега бе от камерата на БНТ. Захариева за развятото знаме на ДНР на Шипка: Неприятна история Оказва се обаче, че зад акта стои не един човек, а цяла организация, наричаща себе си движение на русофили \"Петко войвода\". Нейният председател Иван Милчев Иванов заяви пред Клуб Z, че един от членовете на организацията е донесъл знамето по време на честванията. И изтъкна, че организацията се различава от \"казионните\" движения, като национално движение \"Русофили\" например. Според Иванов казионните организации се събират по зали и \"по никакъв начин не пропагандират идеята\". Русофили с болшевишки произход С тези думи Иванов обобщи \"идеята\". Запитан как ще коментира факта, че след 3 март 1878 г. има много случаи, в които руските имперски интереси не съвпадат с българските, той бе лаконичен: Иванов обаче е убеден: Позицията на движение на русофили \"Петко войвода\" е, че в Донецк няма сепаратисти. Мнозина изразиха недоволство, че президентът Румен Радев, който присъства на честванията на Шипка, не се е разграничил от знамето. Иванов също е недоволен от държавния глава, но по друг повод. Той изтъкна, че когато е говорил за руско-турската война, не е допълнил, че тя е освободителна. Според него това е неглижиране. Той не приема твърдението, че в периода 1944-1989 г. се е изпълнила мечтата на Русия България да стане \"Задунайска губерния\". Аргументът на Иванов е, че през 1948 г. съветските войски напускат България. Според него на 9 септември 1944 г. е имало \"революционна смяна на политическата система\". Но допълни, че САЩ също се месят и каза, че познава доброволци в украинската армия, които са финансирани директно от САЩ. Според него влизането на България в ЕС и НАТО е най-голямата грешка на България. Иванов припомни, че има държави в Европа, които не са членове нито на ЕС, нито на НАТО. На въпроса дали българската олигархия има вързки с Русия той отговори: Според Иванов дали в момента Русия се меси във вътрешните работи на България чрез българската олигархия е без значение. Той обаче уточни, че е против всякаква намеса, включително руска. И допълни, че официалната власт в Русия чрез директни изявления на бившия руски разузнавач Леонид Решетников е дала своето мнение - че иска да види в България един суверенен партньор. Фейсбук страницата на движение на русофили \"Петко войвода\" има 2800 членове. В краткото описание се казва следното: Русофили с болшевишки произход", "date": "2017.08.28", "title": "Ето кой развя байрака на сепаратистите на Шипка (СНИМКИ)"}
{"url": "http://clubz.bg/57687-asfaltyt_pobedi_pavetata_na_bul_praga_v_sofiq", "text": "Последно - паветата по столичния бул. \"Прага\" остават в историята и вече се полага асфалтова настилка на затворения за ремонт път. Валяците са започнали работа още в неделя по полагане на първия пласт асфалт. Министерството на културата, което допреди петък смяташе, че е важно за облика на града паважът в района да се запази, е размислило. Експертен съвет от министерството е решил, че аргументите на Столичната община, която настояваше за асфалтова настилка, трябва да бъдат уважени. Това потвърди и кметицата на София Йорданка Фандъкова във фейсбук. Кметицата съобщи още, че до края на седмицата движението по бул. \"Прага\" ще бъде възстановено. По тротоарите обаче има още работа, защото се изграждали мрежи и комуникации в района. Маркировката на платната ще е готова няколдо дни, след като ремонтираният булевард бъде отворен за движение.  Бул. \"Прага\" е в ремонт от миналия месец. Общината настояваше за асфалт с аргумента, че пърната артерия е натоварена, обслужва няколко болници, а всички съседни улици са асфалтирани. Нископодовите тролейбуси се нуждаели от хубава настилка, а и живеещите в съседство граждани се оплаквали от шума и запрашеността, отдавайки ги на паветата.  Фандъкова посети днес и ремонта на моста \"Чавдар\", който бъде пуснат за движение.", "date": "2017.08.28", "title": "Асфалтът победи паветата на бул. \"Прага\" в София"}
{"url": "http://clubz.bg/57688-vzriv_ot_cvetove_svetovnoizvestniqt_shiro_takatani_na_one_dance_week_snimkivideo", "text": "Спектакълът „Хрома“ на съоснователя на световноизвестния японски артистичен колектив Dumb Type, Широ Такатани, пристига за юбилейното издание на One Dance Week тази есен в Пловдив. Любителите на танца ще могат да се потопят в експеримента на тема образ и звук в два поредни дни – 6 и 7 октомври – от 19:30 ч. в Дома на културата „Борис Христов“ в Града под тепетата. One Dance week показва един от най-обсъжданите спектакли на годината „Хрома“ е танц на светлина и сенки, в който визуалните ефекти и мащабната графика следват всяка стъпка на изпълнителите на сцената сякаш за да надделеят и да ги погълнат. Хореографът Широ Такатани подчинява законите на физиката и съвременните оптически технологии, за да предизвика зрителите да потърсят смисъл в стотиците изображения, които виждат на екрана всеки ден. Именно така, всъщност, непрестанно виждаме и създаваме света около себе си. Такатани се вдъхновява, първо, от музиката на Саймън Фишър Търнър, а след това от последната книга на английския режисьор-авангардист, художник и сценарист Дерек Джарман – „ХРОМА: Книга на цветовете“ (1994). Спектакълът е изпълнен с поезия, анекдоти, цитати от Аристотел, Леонардо, Нютон, Гьоте, Витгенщайн и други известни личности, както и с размишления върху загубата на зрение – самият Джарман губи зрението си към края на живота си. „Откакто дигиталните технологии изместиха аналоговите, ние сме благословени със звук и картина с висока резолюция. Как обаче да открием отново съдържанието в тях? И дали не сме го забравили? Подобно на Спиноза, който шлифова лупите на очилата си, за да види света в цялата му красота, днес боравим с нови технологии, които съвсем скоро ще ни позволят да уловим всеки един момент и да вникнем в най-дребните му детайли. Дори и така, пак ще достигнем единствено до една убедителна фасада, а не до искрената, понякога и плашеща, красота на реалността. ХРОМА не се основава върху сюжетност, а е по–скоро експеримент, който цели да преоткрие изкуството като чисто изживяване“ - Широ Такатани, януари 2012. Мохамед Али възкръсва на One Dance Week „Хрома“ идва на One Dance Week с подкрепата на EU JAPAN FEST в партньорство с ОФ Пловдив 2019, Посолство на Япония в София, Клуб Приятели на Япония в България, Agency for Cultural Affairs Government of Japan за фискалната 2017 година и Japan Foundation, а от тази година One Dance Week е част от Програмата на Пловдив – Европейска столица на културата 2019. За повече информация следете Facebook  , и   на One Dance Week, както и  . В продажба са и билетите за „Хрома“ за двете представления, на 6 октомври и на 7 октомври, на цени от 10, 15 и 20 лв. ONE DANCE WEEK: На 10 години Юбилейното 10-то издание на фестивала започва на 23 септември в Дом на културата „Борис Христов“ (Пловдив) и ще продължи до 15 октомври. Специалната програма предлага на зрителите завладяващи спектакли от три континента. Ще видим съвремието като дует на човек и робот от Тайван, битката със съдбата през историята на Мохамед Али, технологичната зависимост и още завладяващи спектакли, вплели нишки към съвременния живот. Широ Такатани е артист-импровизатор, завършил Академията по изкуства в Киото и съосновател на колектива Dumb Type през 1984 г. Японецът успява да пробие още с първата си самостоятелна инсталация – „Ледени кадри“ (1998 г.), която предизвиква интереса на множество музеи, фестивали и театри по целия свят. Работата на Такатани е представяна в Martin-Gropius-Bau (Берлин), Israel Museum (Йерусалим), Romaeuropa festival / MACRO (Рим), Royal Academy of Arts (Лондон), Musée d’art contemporain de Lyon (Лион), GREC (Барселона), Festival de Otoño (Мадрид), Музея за съвременно изкуство в Токио (Токио), Лил 2004 – Европейска столица на културата, NTT InterCommunication Center –ICC (Токио), Центъра Ямагучи за медии и изкуства (YCAM).     Такатани създава и продуцира 3 театрално-танцови спектакъла – “La chambre claire“ (2008), който отпраща към книга на Ролан Барт „Записка за фотографията”; “CHROMA” (2012), вдъхновен от книгата на Дерек Джарман „ХРОМА: Книга на цветовете“, с авторската музика на Самън Фишър Търнър; „ST/LL“ (2015), в който изследва дали въобще изкуството или науката биха могли да изразят наистина света. През 1998 г. Такатани е поканен от Art Zoyd и Lille National Orchestra да създаде видео за творба от цикъла „Опасни видения“ – проект, който съчетава симфонична музика, нови музикални технологии и визуални изкуства. В този период Такатани се запознава с музиканта Руичи Сакамото, което поставя началото на едно изключително сътрудничество между двамата. Заедно създават инсталацията “LIFE–fluid, invisible, inaudible…“ (2007) в центъра за медийни изкуства „Ямагучи“  (YCAM) и в Музея за съвременно изкуство в Токио. Такатани и Сакамото участват в 3 спектакъла, създадени от Мориаки Ватанаби – Project Mallarmé I, II и III, които съчетават текст, музика, театър и танц и биват представени в Центъра за изпълнителски изкуства в Киото – Shunjuza, в периода 2010–2012. През 2013 и 2014 двамата, с участието на изпълнителя Мансай Номура, представят спектакъла “LIFE WELL”, в центъра „Ямагучи“ по случай 10-та му годишнина, инсталация със същото име и още една нова, носеща името “water state 1”. Такатани сътрудничи и със скулпторката Фужико Накаиа в рамките на първото издание на Международното биенале във Валенсия през 2001 г. – външната инсталация IRIS на пристанището на града. По-късно Такатани подписва още два договора за мащабни инсталации с нея – CLOUD FOREST (2010), в и извън Центъра Ямагучи за медии и изкуства (YCAM); и скулптурата в Националния исторически парк Асука в Нара. Артистичният колектив Dumb Type е основан в Киото през 1984-та година от пъстра група творци – танцьори, актьори, музиканти, архитекти, програмисти и други. Именно на това се дължи разнообразието в техните продукции през годините – танцови спектакли, арт инсталации, пърформанси, аудио-визуални програми. Независимо от формата, същината отчетливо попада върху социалната и политическа апатия, върху технологичната реалност в глобален, а не просто в локален мащаб. Неслучайно покойният артистичен директор на Dumb Type Тейжи Фурухаши е изявен активист в борбата срещу ХИВ/ СПИН. Танцова революция от Африка на One Dance Week (СНИМКИ+ВИДЕО) Dumb Type обикаля света, представяйки мултидисциплинарния си стил с творби като „Живот на удоволствието“ (1988), „pH“ (1990–1995) и „S/N“ (1992–1996). След смъртта Фурухаши, през 1995-та година, част от членовете напускат компанията, а на тяхно място идват нови, например композиторът Риоджи Икеда. Групата продължава дейността си под ръководството на Широ Такатани и създава спектаклите „Или“ (1997–1999), „Меморандум“ (1999–2003), „Пътуване“ (2002–2009) и свързани с тях едноименни инсталации.   Мохамед Али възкръсва на One Dance Week ONE DANCE WEEK: На 10 години Танцова революция от Африка на One Dance Week (СНИМКИ+ВИДЕО)", "date": "2017.08.28", "title": "Взрив от цветове: световноизвестният Широ Такатани на One Dance Week (СНИМКИ+ВИДЕО)"}
{"url": "http://clubz.bg/57678-pochina_edna_ot_ikonite_na_frenskoto_kino_mirej_dark", "text": "Известната в миналото актриса Мирей Дарк почина на 79 години, соъбщи в. \"Монд\". Информацията бе потвърдена от съпруга й Паскал Деспре. Той уточни, че Мирей е била в кома през последните три дни.  Актрисата е родена на 15 май 1938 година в Тулон под името Мирей Егро. По-късно тя си избира псевдонима в почит към Жана д'Арк. През 60-те и 70-те години на миналия век Мирей Дарк бе емблематично лице на френското кино. Снима се в над 50 филма. През 1968 година се запознава с Ален Делон. Двамата живеят заедно в продължение на 15 години. Участват и в няколко филма. През 80-те години на ХХ век тя претърпява тежка сърдечна операция и задълго излиза от публичния живот. Болестта на сърцето й е още от детските години. После остава три месеца неподвижна след автомобилна катастрофа. Именно тогава я напуска и Ален Делон. През 2013 година се налага втора операция на сърцето й. В края на миналата година Мирей Дарк получава два последователни мозъчни кръвоизлива и е хоспитализирана.  От 2002 година е омъжена за архитекта Паскал Деспре.", "date": "2017.08.28", "title": "Почина една от иконите на френското кино - Мирей Дарк"}
{"url": "http://clubz.bg/57680-da_pochetem_v_rapana_snimki", "text": "Уникална библиотека се появи на входа на Морската градина във Варна този уикенд. Странната конструкция с логичното име \"Рапана\" е по дизайн на Юзджан Тургаев, Боян Симеонов и Ибрим Асанов.  Идеята им е уличната библиотека да бъде със свободен достъп, без персонал, пазачи, библиотекари, а самата градина да е зоната за четене. В библиотеката има 900 книги, инициаторите на проекта ще започнат и дарителска кампания за набиране на още. На въпрос дали не се страхуват от вандалщини или кражби, Симеонов отговаря така: Проектът е основно финансиран от фонд \"Култура\" към община Варна с 15 000 лв., но изпълнението му е струвало повече, твърдят авторите. След края на летния сезон ще се търси място на закрито, където инициативата да продължи.", "date": "2017.08.28", "title": "Да почетем в \"Рапана\" (СНИМКИ)"}
{"url": "http://clubz.bg/57684-trymp_moje_da_posegne_i_na_studenskite_brigadi_v_sasht", "text": "Администрацията на президента Доналд Тръмп обмисля значително съкращаване на визите по американските програми за културен обмен, съобщи „Уолстрийт джърнъл“. В рамките на рестрикциите се споменава и студенстката програма а Work&Travel, както и на „о пер“ (au pair), при които чужденците пристигат в приемно семейство, за което се грижат. Тръмп: Ще построим стената по границата с Мексико „Уолстрийт джърнъл“ се позовава и на издадената през април президентска заповед да се направи преглед на механизмите, по които чужденци се допускат да пребивават или имигрират в страната. Програмата Work&Travel (“Работи и пътувай“) дава възможност на студенти да живеят и работят в Америка по време на лятната си ваканция по време на студенстването си.  От нея могат да се възползват студенти, които са редовно обучение, на възраст между 18 и 28 години, владеещи средно ниво на английски език. Те най-често работят в заведения, курорти, басейни, увеселителни паркове и т.н. \"Шпигел\": Истинското лице на Тръмп Засега информацията не е потвърдена официално. Според изданието, което цитира свои източници, американското правителство обмисля „големи съкращения“ за пет от работните визи за културен обмен в програмата Джей-1 (J-1) – това е виза, която обхваща и размяната на научни работници и творци. По информация на американското посолство в София всяко лято приблизително 6000 студенти се включват в програмата. Визовата категория J-1 е създадена 1961 г. в разгара на Студената война като схема за обмяна на личен опит и идеи, т.е. има предимно образователна и културна насоченост. Критиците ѝ днес казват, че тя се е превърнала в най-голямата програма за гастарбайтери - през 2010 г. в САЩ чрез нея са влезли около 350 000 души за работа и обучение, включително техните съпруги или съпрузи. \"Шпигел\": Истинското лице на Тръмп", "date": "2017.08.28", "title": "Тръмп може да посегне и на студенските бригади в САЩ"}
