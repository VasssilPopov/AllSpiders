{"url": "http://clubz.bg/58021-d_r_nikolaj_mihajlov_borisov_ostava_drujelyuben_po_vsichki_vyprosi_v_es", "text": "За сметка на предшественика му, той намира президента Румен Радев за  . Ролята на жена му Десислава Радева била функция предимно на социалните мрежи. ", "date": "2017.09.06", "title": "Д-р Николай Михайлов: Борисов остава дружелюбен по всички въпроси в ЕС"}
{"url": "http://clubz.bg/57987-pms_%E2%80%93_jenski_kapriz_ili_bolest", "text": "За съжаление в последните години заради по-масовото разпространяване на ограмотяваща информация, ПМС – или предменструалният синдром, се превърна в нещо като шега. С него се обяснява всичко: лошото настроение на жената, особеностите на характера ѝ, дори недоволството ѝ от партньора, пише Medportal. Според психиатрите предменструалният синдром е циклична проява на сравнително тежки симптоми, които влошават донякъде качеството на живот, проявяват се редовно и са свързани с месечния цикъл. ПМС всъщност е комплекс от симптоми, които се появяват от два до пет дена преди менструация и обикновено изчезват в първите дни на цикъла или след края му. Записани са около 150 симптома на ПМС, които се срещат в различни комбинации, но най-характерните от тях са: лесна уморяемост, подуване и болезненост на гърдите, подуване на стомаха, гадене, понякога повръщане, нарушаване на съня и координацията, отичане на крайниците, болки в гърба и областта на таза, повишаване на теглото, сърбеж по кожата, болки в областта на сърцето, тахикардия. И най-важното: раздразнителност, конфликтност, желание „да набиете“ партньора си или първия срещнат. При ПМС често се срещат главоболие, световъртеж, запек, жажда. Понякога пациентките съобщават за промяна във вкуса, увеличен апетит, повишена температура, изпотяване, влошаване на паметта, на зрението, може да се появи желание за пиене на алкохол или ядене на сладко, както и обратното – апетит за солено, люто или мазно. Основната теория за предменструалния синдром твърди, че става дума за нарушаване на съотношението между естрогена и прогестерона по време на лутеалната фаза (втората половина на цикъла, която започва веднага след овулацията и продължава 12-14 дни). Излишъкът от първия хормон, и недостатъчното количество от втория водят до развитие на симптоми като главоболие, умора, слаба двигателна активност и др. Обяснява се с това, че голямото количество естроген води до хипогликемия, за която са характерни усещането за умора, а липсата на достатъчно прогестерон води до задържане на течности в организма. Тази теория косвено се потвърждава от факта, че ПМС не се проявява при липса на овулация – т. е. отсъства преди половото съзряване, след менопаузата, по време на бременност или при жени, на които са отстранени яйчниците. Още едно косвено потвърждение на този механизъм е фактът, че при прием на контрацептиви, потискащи овулацията, симптомите на ПМС значително намаляват. Статистиката показва, че 80% от жените във фертилна възраст изпитват един или повече симптоми на ПМС, като при между 3 и 8 на сто синдромът протича в тежка форма, наречена ПДР – предменструално дисфорично разстройство. Основното, което отличава двата синдрома е, че при втория симптомите не отшумяват след края на цикъла. И при двете състояния оплакванията са от подуване на корема, кратковременно увеличаване на теглото, болезненост на гърдите и повишен апетит. Обичайните промени в настроението обаче, тревожността, депресиите и безсънието, гневът и раздразнителността при ПДР могат да достигнат такива нива, че да попречат на нормалния живот на работа или у дома. Отбелязва се, че симптомите по време на предменструалното дисфорично разстройство не минават с началото или края на цикъла, а може да продължават 2-3 седмици. Статистиката показва, че 15% от жените, страдащи от ПДР, са правили поне един опит за самоубийство. За съжаление ПДР се предава по наследство. Учените са провели генетичен тест на жени с тази диагноза и жени от контролна група, за да изследват възможните източници на генетична възприемчивост към ПДР. Резултатите показват, че дамите, които страдат от този синдром има огромна вероятност да го предадат на дъщерите си. Симптомите на предменструалния синдром отслабват при физическа активност, ако не приемате кофеин, а напитки с високо съдържание на въглехидрати, както и нестероидни противовъзпалителни препарати. Предменструалното дисфорично разстройство се лекува с хормони и антидепресанти. Ако последните не помагат, се препоръчват различни контрацептиви. Признаването на предменструалния синдром за психическо разстройство ще доведе до премахването на стигмата върху жени, които страдат от неговите симптоми смята проф. д-р Джаяши Кулкарни, директор на Изследователския център по психиатрия Monash Alfred. Според нея жените, които страдат от ПМС трябва да могат свободно да търсят лечение, без да бъдат заклеймявани като „истерички“. Така ще спре и безразборното приемане на антидепресанти, които в много случаи само влошават състянието на болните, които всъщност се нуждаят от хормонално лечение, смята професорката. С какво предменструалният синдром е нужен на еволюцията? Защо въобще съществува? Според професора по молекулярна еволюция Майкъл Гилингс селективното преимущество на ПМС е скрито в нашето еволюционно минало. Синдромът всъщност увеличава възможностите жените да се разделят с безплодните си партньори и да встъпят в нови отношения, от които да се родят деца. Хипотезата се потвърждава от високата наследственост и от факта, че гневът при ПМС е насочен предимно срещу партньора.", "date": "2017.09.06", "title": "ПМС – женски каприз или болест?"}
{"url": "http://clubz.bg/57984-sprete_mu_petrola_g_n_prezident", "text": "В неделя Северна Корея извърши своя шести ядрен опит и първи с водородна бомба. Взривът бе най-мощният досега и предизвика земетресение от 6,3 по Рихтер, което бе усетено в Китай и Япония. Според експерти, това означава, че бомбата има мощност от 100 килотона. Интерконтиненталната балистична ракета, на която Северна Корея планира на монтира бомбата, на практика може да достигне до Съединените щати. Ядреният експерт Випин Наранг от Масачусетския технологичен институт каза пред „Вашингтон пост“, че с тази бомба Северна Корея „може да разруши по-добрата част от града“. Като съберем всички тези факти и започваме да разбираме колко сериозно и потенциално катастрофално е вече положението. Не е чудно, че министърът на отбраната на САЩ Джеймс Матис предупреди, че „всяка заплаха за САЩ, техните територии или техните съюзници ще бъде посрещната от масиран военен отговор – ефективен и съкрушителен“. Не е чудно и че премиерът на Австралия Малкълм Търнбъл каза, че Корейският полуостров сега е „по-близо от всякога до война“, която би била „бедствие за региона и света“. Въпросът е едновременно прост и сложен: Никой, а най-малкото САЩ, не иска ядрена война. Сигурен съм, че севернокорейският лидер Ким Чен Ун също не иска. Защо би искал? Цялата му стратегия до момента, както и на баща му, бе да изгражда толкова мощна отбрана, която да защитава противния му режим от нападение. Ако той изстреля една бомба срещу САЩ или техните съюзници, ще осъди себе си и държавата си на незабавно унищожение. Но светът не може повече просто да си стои и да търпи това полудяло парвеню да демонстрира безсрамна и опасна безнаказаност на фона на засилената му ядрена мощ. Това, което ме притеснява най-много в ситуацията, е възможността Северна Корея да направи смъртоносна грешка и по случайност да провокира война, ако нещо се обърка в някой от опитите ѝ. Така че, Ким Чен Ун трябва да бъде спрян с ядрените си занимания и това е ясно. Строгите нови санкции на Съвета за сигурност на ООН, наложени миналия месец, са добро начало. Бе силно окуражаващо да видим също, че всеки от членовете на съвета ги подкрепи. За съжаление, те не са достатъчни според мен. Северна Корея трябва да бъде атакувана финансово по разрушителен начин, който да я обезсили икономически, а най-смъртоносният удар може да дойде от най-големия търговски партньор на Пхенян – Китай. Зашеметяващите 90% от търговията на Северна Корея е с Китай. Така страната на практика е основен фактор за деспотичния режим. Китайските пари издържат армията на Северна Корея и на практика китайските пари поддържат ядрената програма на страната. Президентът на Китай Си Цзинпин бил „обмислял“ различни икономически наказания за Северна Корея извън санкциите, като например да забрани на около 100 хиляди севернокорейски работници да работят в страната или да спре доходоносния текстилен износ на Пхенян. Но ако Си Цзинпин наистина иска да укроти ядрените амбиции на Ким, той трябва да му спре доставките на суров петрол. Нито една съвременна армия не може без петрол. Този решителен ход, който има нужда от подкрепата и на Русия, ще прекърши икономиката на Северна Корея и това в един момент неизбежно ще доведе до края на режима на Ким. Разбира се, ще бъде много тежко за хората на Северна Корея, но те и сега живеят тежко. Живот без сатрапа Ким, който контролира всяко тяхно действие и всяка тяхна мисъл, не може да бъде по-лош. Въпреки че те са с толкова промити мозъци, че в момента едва ли го осъзнават. Доналд Тръмп засили натиска над Китай, като заплаши САЩ да прекратят търговията с всяка една страна, която продължава да сътрудничи със Северна Корея. Китайското външно министерство определи това като „несправедливо“. Китай обаче по настоящем е втората световна суперсила. Тази позиция носи и задължения за отговорност към останалия свят. Най-голямата заплаха за световния мир сега е Северна Корея и страната, която най-ефективно може да неутрализира опасността, е Китай. Не е достатъчно президентът Си Цзинпин да си завира главата в пясъка и да се надява бурята да отмине, както винаги досега е правил Китай. Си Цзинпин трябва да покаже големия мускул на Китай и трябва да го направи сега. Ким няма да спре да развива ядрената си програма, защото никой не се опитва да го спре. Той е чувал много войнствени заплахи преди и знае, че никой няма да ги изпълни и никой не иска да го напада. Така светът само го окуражава и го кара да се мисли за непобедим. Но той не е непобедим. Всъщност, той е много уязвим от икономическа война, която би го лишила от финансов ресурс и от възможността да се прави на ядрена сила. Време е Китай да надигне богатия си, мързелив и егоистичен задник, когато става дума за Северна Корея, и да предприеме решителни действия, докато е време. Точно сега проблемът не е Доналд Тръмп, както твърдят неговите критици. Той не прави нищо по-различно по темата от своите предшественици. Не той, президентът Си е проблемът. Той има силата да разреши тази криза веднъж за винаги. Спрете му петрола, г-н президент.", "date": "2017.09.06", "title": "Спрете му петрола, г-н президент!"}
{"url": "http://clubz.bg/58014-arjentina_s_nova_izdynka_po_pytq_kym_mondial_2018", "text": "Аржентина направи нова грешна стъпка в световните квалификации за Мондиал 2018 в Русия, като записа само 1:1 срещу тима на Венецуела, абсолютния  аутсайдер в Зона Южна Америка. Така \"гаучосите\" са пети с 24 точки, колкото има и четвъртият Перу, но пък Чили с 23 пункта диша във врата на двукратните световни шампиони. За първенството догодина от Латинска Америка директно се класират първите четири, а петият играе баражи с Нова Зеландия. В Буенос Айрес гостите, последни в подреждането с едва една победа и 8 точки, изненадващо поведоха в резултата в 50-ата минута чрез Джон Мурило, а пет минути по-късно Аржентина изравни след автогол на Ролф Фелчер. Домакините направиха много пропуски и така и не успяха да стигнат до пълен обрат. Нощта беше лоша и за тима на актуалния шампион на Южна Амелрика - Чили, който допусна втора поредна загуба. След като преди няколко дни Алексис Санчес и компания паднаха от Парагвай с 0:3, сега отборът отстъпи при гостуването си на Боливия - 0:1. Така за момента чилийците заемат шестото място, което означава, че са извън зоната за класиране. Колумбия - Бразилия 1:1, Еквадор - Перу 1:2, Парагвай - Уругвай 1:2. Води Бразилия с 37 точки, следвана от Уругвай - 27, Колумбия - 26, Перу и Аржентина по 24, Чили - 23, Парагвай - 21 и т. н. Както и в Европа, в Южна Америка също има по два мача до края на квалификациите. А снощи на Стария континент се играха мачове в още три групи. Сърбия направи огромен скок към руския мондиал след победа на чужд терен с 1:0, при това срещу пряк съперник - Ирландия. Александър Коларов вкара единствения гол в 55-ата минута. В 68-ата минута Никола Максимович получи червен картон, но и това не помогна на ирландците. В същото време Австрия и Грузия направиха 1:1, а Уелс се наложи с 2:0 на терена на Молдова. Сърбия вече има 18 точки и води с 4 пред втория в група D Уелс. Ирландия се смъкна до трета позиция с 13 т. В гр. G всичко мина в реда на нещата, поне като резултати. Италия измъкна 1:0 от Израел, но отново игра много слабо и днес понася критики в пресата на Апенините. Испания отнесе Малта с 8:0 в Ла Валета, а Македония и Албания направиха 1:1. Иберийците са лидери с 22 т., следвани от \"адзурите\" с 19, албанците - 13 и т.н. Заплете се интригата в група I, която е най-равностойната в Зона Европа и в която четири тима спорят за първите две места.  Хърватия падна от Турция в Истанбул с гол на Йозан Туфан в 83-тата минута. Исландия би с 2:0 Украйна, а Финландия си тръгна с 1:0 от Косово. В челото на класирането Хърватия и Исландия имат по 16 точки, а Украйна и Турция са с по 14.  До края има преки сблъсъци: Турция - Исландия и Украйна - Хърватия.", "date": "2017.09.06", "title": "Аржентина с нова издънка по пътя към Мондиал 2018"}
{"url": "http://clubz.bg/58017-oon_asad_e_otgovoren_za_himicheskata_ataka_v_siriq_prez_april", "text": "За първи път ООН обвини сирийския президент Башар Асад, че е отговорен за химическата атака от 4 април тази година в сирийския град Хан Шейхун, предадоха световните агенции.  Атаката със зарин - нов повратен момент в Сирия? Според доклада на разследващата комисия на ООН сирийските власти са използвали отровния газ зарин, който доведе до смъртта на 83 души. Разследващите от международната организация заявиха, че разполагат с доказателства за това, че сирийските правителствени сили стоят зад тези действия.  Това е първият доклад на ООН за трагедията и Дамаск е официално уличен в извършването на атаката, съобщи АФП. ", "date": "2017.09.06", "title": "ООН: Асад е отговорен за химическата атака в Сирия през април"}
{"url": "http://clubz.bg/58011-lidl_se_pokaq_smenq_dizajna_na_opakovkite", "text": "Това пише в съобщение до медиите българското подразделение на германската верига супермаркети.   През изминалата седмица християнската цивилизация изпадна във възмута от \"политкоректната\" маркетингова стратегия на \"Лидл\", която е премахнала  кръстовете на една от знаковите църкви на остров Санторини, за да я използва за своя реклама в седмицата на гръцките стоки в магазините си.  Междувременно стана ясно, че този етнически толерантен модел на опаковките датира поне от 2005 г., но едва сега германските медии, а по веригата и българските им колеги, са забелязали заличаването на религиозни символи.  „Лидл България“: Не сме правили ние етикетите, но се извиняваме", "date": "2017.09.06", "title": "\"Лидл\" се покая, сменя дизайна на опаковките"}
{"url": "http://clubz.bg/58015-ujasyt_zika_nova_terapiq_sreshtu_rak_na_mozyka", "text": "Опасният вирус \"Зика\", който причинява необратими вреди на мозъка при бебета, може да се окаже ключ към ново лечение за рак на мозъка при възрастните. Изненадващата новина идва от американски учени от медицинските университети във Вашингтон и Сан Диего. Изследването им, цитирано от Би Би Си, е публикувано в специализираното издание за екпериментално лечение Journal of Experimental Medicine reports. Досега \"Зика\" се приемаше само и единствено като ужасяваща глобална заплаха за здравето, особено след бума на заболяването в части от Южна Америка, довело до раждането на голям брой деца с мозъчни увреждания, причинени от вируса.  Вирусът \"Зика\" вече е глобална заплаха Последните изследвания обаче показали, че \"Зика\" може да \"заразява\" избирателно и да убива много трудните за третиране ракови клетки в мозъка на възрастни пациенти.  До момента опити са правени с възрастни мишки и резултатите показват, че инжектирането на вируса агресивно смалява туморните образувания, но без да засяга здравите мозъчни клетки.  Учените вярват, че в бъдеще изследвания могат да се приложат и върху хора. До момента в лабораторни условия третирането чрез \"Зика\" върху проби от човешки мозъчни клетки е проработило, отчита още  . Има различни видове рак на мозъка. Най-често се среща в разновидността \"глиобластома\" - много агресивен рак и трудно лечим - за съжаление това се оказа и диагнозата на американския сенатор от Републиканската партия Джон Маккейн, който неотдавна бе опериран и лечението му продължава.  При този вид рак най-често се прибягва до операция за отстраняване на тумора, но раковите клетки растат бързо и се разпространяват по начин, по който е трудно да се прецени къде приключва туморното образувание и къде продължава незаразената, здрава тъкан. Това и причината лъче- и химиотерапиите, както и оперативният метод трудно да успяват да уловят и отстранят всички ракови клетки. Според най-новите проучвания обаче третирането със \"Зика\" на тези ракови клетки, смятани за резистентни към другите видове лечение, при възрастни мишки и при изолирана от тялото тъкан, се получава.  Смята се, че глиобластомните стволови клетки продължават да растат и да се делят, произвеждайки нови туморни клетки дори след лечение. Здрави стволови клетки има в изобилие в детските мозъци и това вероятно обяснява защо обикновеният \"Зика\" вирус, който ги поразява, е толкова опасен за бебета. Възрастният мозък обаче съдържа много малко количество стволови клетки, което според учените може да доведе до това, че Зика-терапията би унищожила само раковите стволови клетки, без да нанесе големи щети на околната мозъчна тъкан.   Учени от университетите във Вашингтон и Сан Диего, Калифорния вече правят опити да модифицират вируса, за да го направят по-малко опасен от \"обикновения\" щам на \"Зика\".  Ето какво казва за новите проучвания Д-р Майкъл Даймънд, цитиран от Би Би Си. Ученият се надява изследванията върху хора да започнат до 18 месеца.  Използването на вируси срещу рак не е нова идея, но използването именно на \"Зика\", смятана за една от най-страшните болести на нашето време, като оръжие срещу туморите, е новост. След САЩ и учени от университета в Кеймбридж, Великобритания, започват тестове със \"Зика\" Д-р Катрин Пикуорт от Британския институт за изследване на рака казва:", "date": "2017.09.06", "title": "Ужасът \"Зика\" - нова терапия срещу рак на мозъка?"}
{"url": "http://clubz.bg/58007-nik_kejv_na_60_neveroqtno_no_fakt", "text": "Черна коса, бяла кожа, изтерзан вид, а от музиката му мракът просто тече... Ако е жив и здрав до 22 септември, Ник Кейв ще навърши 60 г. Австралиецът, който сякаш е излязъл от филм на Дейвид Линч - само вижте характерния му танц! - започва кариерата си през 1973 г.  Първата му група Birthday Party се мести в Лондон да си търси късмета през не съвсем близката 1980 г. Но бързо се сблъсква с реалността. Правят кавъри под етикета на  стил от автори като Лу Рийд,  Дейвид Бауи, \"Рокси мюзик\"... Става абсолютна легенда на   сцената в Мелбърн. Макар че да се позиционира Кейв и най-известната му група - Nick Cave and the Bad Seeds, е дело спорно от всяка гледна точка... Водят австралиеца за основен вдъхновител на последвалия стил   макар че лиричните му балади са доста далеч от това.   Ник Кейв сформира Nick Cave and the Bad Seeds в 1983 г. До днес така и не е надминал успеха си от албума Murder Ballads и, разбира се \"онази песен\" с Кайли Миноуг.   Кайли, която е видна мъжемелачка, казва, че най-готиният й секс в живота бил именно с Кейв, който... го правел така, както пее - бавно и мрачно. Но и този шедьовър с не съвсем адекватната Пи Джей Харви не бива да бъде пропускан от нито един уважаващ себе си любител на музиката:     Кейв участва като актьор, сценарист или автор на музика в няколко филма. Със сигурност всеки трябва да гледа \"Убийството на Джеси Джеймс от мерзавеца Робърт Форд\". С Брад Пит.   Е, добре де, може да го чуете и в по-непретенциозни продукции като Batman Forever от 1995 г., \"Досиетата Х\" и дори в сериите за Хари Потър. Този неординерен творец, за когото рамките никога не са били водещи, има и два романа -  And the Ass Saw the Angel (1989) и The Death of Bunny Munro (2009). Макар и разводненият му поглед много често да е давал поводи за сериозна тревога, Ник Кейв е жив, здрав и активен. Има 16 студийни албума само с The Bad Seeds, а последният е от 2016 г. Да му пожелаем да продължава така.  ", "date": "2017.09.06", "title": "Ник Кейв на 60? Невероятно, но факт"}
{"url": "http://clubz.bg/58012-karanikolov_ne_se_otkazva_dunarit_vse_oshte_e_sobstvenost_na_cvetan_vasilev", "text": "Военният завод \"Дунарит\" все още е собственост на дружеството \"Кемира\" на Цветан Василев, каза днес на пресконференция в Русе министърът на икономиката Емил Караниколов.  Той уточни, че в Търговския регистър няма данни фирма \"Емко\" да държи над 99% от капитала на дружеството, както твърди нейният собственик Емилян Гебрев. Това е напълно вярно, но има и някои щрихи.  За този факт съобщи и самият Емилиян Гебрев в интервюто си за бТВ вчера, отчитайки, че Агенцията по вписванията го бойкотира.  Емилиян Гебрев: Аз съм собственик. \"Дунарит\" няма от кого да бъде спасявано В края на август държавата изкупи най-големия дълг на военния завод с намерението да поеме контрола над компанията, свързана в миналото с мажоритарния собственик на фалиралата КТБ. Караниколов обяви план за одържавяване на военния завод \"Дунарит\" Задължението, за което държавата плати 48 млн. лв., беше към дружества, свързвани с депутата от ДПС Делян Пеевски, а на на 31 август ръководството на \"Дунарит\" парира одържавяването, след като погаси предсрочно всичките си задължения към държавата, внасяйки 50-те милиона лева. „Дунарит“ платил на държавата. И сега какво? Той допълни, че до края на другата седмица ще е готов анализ на плащанията и задълженията на \"Дунарит\" и уточни, че Държавната консолидационна компания (ДКК) е платила за дълговете на компанията на синдиците на КТБ, като парите са влезли в масата на несъстоятелността. Караниколов обяви план за одържавяване на военния завод \"Дунарит\" „Дунарит“ платил на държавата. И сега какво?", "date": "2017.09.06", "title": "Караниколов не се отказва: \"Дунарит\" все още е собственост на Цветан Василев"}
{"url": "http://clubz.bg/58013-zashto_imame_nujda_ot_razkritiqta_na_cvetan_vasilev", "text": "Още от първия момент, в който атакуваха КТБ през юни 2014 година, аз, както и много други мои познати и колеги, се изправих пред дилемата - как да се отнасям към Цветан Василев. Още повече, че неговата банка и лично той се бе превърнал в синоним на задкулисие, рейдърство и манипулативни схеми с политическа драматургия. Ясно беше, че играе ва банк и силно се надценява, след като бе тръгнал да прави партия, с която да контролира политическия си риск. Но беше осъзнал, че няма защита срещу политиците и срещу пленените институции.  И тогава, и сега водещ при оценката на собственото ми отношение си остава публичният интерес - този на данъкоплатците и на редовите граждани. Пред очите ми се разрушаваше стойност за милиарди лева и то не толкова от него, а от хора, които не можеха да приемат \"не\" за отговор, и искаха своя дял от \"плячката\". Винаги съм смятал, че е нормално, дори задължително да имаме български банкери и собственици на банки. Защото това е бизнес с голяма отговорност и със системна значимост за развитието на страната. Въпросът е какви са собствениците и най-вече каква е системата в рамките, на която можеш да реализират банкова дейност. Ако от мен зависи, щях да забраня на собствениците на банки да имат друг бизнес, за да се избегне текущият конфликт на интереси, при който правиш банка, за да финансираш собствения си бизнес.  И тук трябва да направим разграничение, когато обвиняваме Цветан Василев за греховете му като банкер. Каква част от неговите простъпки са функция на Системата, изобщо можеше ли да се направи българска банка по друг начин? У нас банковият лиценз е универсален, тоест нищо не му пречи - нито на него, нито на всички други българските собственици на банки да се занимават с инвестиционно банкиране. Моделът му на действие не е нито уникален, нито изолирано явление. Това, в което той сега ни убеждава, че е бил принуден \"да пази банката\" и да се съобразява, адаптира, ако щете прекланя пред силните на деня чрез система от привилегии за силните, не е негова пъклена инвенция, родена от безделие, а реално отчитане на потребностите на средата. Дори схемата със специалните дружества не е уникална, а той я представя като застраховка срещу политическия риск в Системата. Грешките му идват от личните му преценки и несъразмерните амбиции, които са допринесли за проблемите в банката - не само негови, но и на вложителите. Самият факт, че банката е стигнала дотук, означава, че се провалил като банкер.  Защото е ясно, че политическият фактор, който в последна сметка разруши КТБ, е съзнателно поканен от самия Цветан Василев. Той сам се е съгласил на съюз с политическия Мефистофел в името на това да бъде най-големият, най-значимият банкер у нас (за това получаваше и награди). И сега е изгнаник в Белград, защото Мефистофел е поискал обратно вересиите си. Цветан Василев: Клан на прокуратурата ми поиска 15 млн. евро Но за греховете на банковата ни система, той не е нито първопричина, нито главно действуващо лице, не е нито архитект, нито дизайнер, нито драматург в този театър на сенки и на византийска \"откровеност\".   Няма никаква разлика между схемите на ПИБ за кредитиране на изкупуването на активите на \"Кремиковци\" (които са пример за лоша сделка) и сделките в портфейла на КТБ (в повечето от които има доста бизнес смисъл). Като правило, сделките на Цветан Василев в по-голямата си част имат здрава бизнес логика - купуват се стресирани или проблемни активи на ниска цена, с добър бизнес хоризонт и скрит потенциал за ръст на стойността.  Тоест проблемът с ограничаването на правата на собственик на банка да бъде инвеститор с чужди пари е проблем на Системата, а не е измислен от Цветан Василев. И когато лицемерно го съдите,  отчитайте и йерархиите, и съподчинеността на процеси и изпълнители. Да, в България има много чуждестранни банки, с добра развита мрежа и банкиране на дребно. Но има цели отрасли, които по ред причини, тези банки отказват да кредитират или кредитират с ограничения. Примерно военната индустрия или хотелиерството по морето.  Ако хвърляме постоянно вината върху българските банкери, те няма да станат нито по-добри, нито по-лоши от българските политици или от българските бизнесмени. Да не говорим, че в много отношения не са по-лоши и от чуждестранните банкери. Достатъчно е да сравним броя на фалити и дълбоки кризи в редица банки-майки с клонове у нас с тези в българските банки.  Никак не е лесно да си български банкер, когато не сме в Еврозоната и нямаме пряк достъп до финансов ресурс от ЕЦБ. Затова да не бъдем крайни в оценките.  На фона на общото състояние на икономиката и на публичните финанси, постоянно растящите печалби на банките и то не от основната им дейност кредитирането, а от различните такси и плащания, не са привилегия толкова и само на банките с българска собственост.  Директната намеса на прокуратурата и Пеевски в разрушаването на банката, което се споделя като оценка от огромното мнозинство от българската общественост - над 76%, не е просто проява на лична вендета. Това е атентат срещу държавността и банковата ни система. Затова диагнозата на проблема и терапията му имат такова огромно значение. Щетите от този удар не бяха хирургически прицелени, за да засегнат само Цветан Василев, тези \"хуни\" унищожиха стойност за над четири милиарда лева, в която личната загуба на Василев не е основната. Тоест получи се - изгориха му плевника, за да изгорят домовете на много хора - вложители и данъкоплатци.  Завод \"Емко\" като част от войната за наследството на Цветан Василев Ето това се опитвам упорито да отстоявам - случаят КТБ не е равнозначен на Цветан Василев. КТБ - това са парите и състоянието на много български граждани, компании и институции, които първо бяха обезценени, след това бяха откраднати от #Кой. Пеевски и кохортата му станаха по-богати не за сметка на парите на Цветан Василев, а за сметка на парите - реални или като възможни за възстановяване от квестори и синдици, т. е. на вашите пари. И за да не забележите тази кражба, на тях им трябва удобно да имат един, единствен виновник. Загубени бяха работни места, семейства се разделиха с доходите си - при това не само пряко свързани с КТБ и с обслужваните от нея компании, но и по веригата на свързаност цели отрасли изпитаха шок. Шокът за вложителите бе успокоен за сметка на парите на данъкоплатците, т. е. на вашите пари. С елементарни счетоводни трикове ви лъжат най-безсрамно, че някога тези пари ще се върнат в бюджета. Така си купиха социалния мир и вашата пасивност... или поне се опитаха. Още тогава, настоявах, че най-добрият начин за справяне с кризата е влизането на държавата по простата схема - ликвидна подкрепа срещу кризисно управление. При това без да се спира дейността на банката, като се направят нужните проверки, докато се установи реалното състояние на банката, преоценят се активите - но не в условия на блокирана и поставена във фризера банка, а на действуващо предприятие. Ако се беше установила загуба на стойност, първите потърпевши да са акционерите - собствениците. Така Цветан Василев щеше да плати за грешките си със собствените си пари, а всички други щяха да бъдат защитени.  Убеден съм, че \"щетите\" от лошите политически инвестиции на Цветан Василев в медии, политици, сиви схеми и т. н. не са превишавали няколкостотин милиона, срещу които е стоял негов собствен капитал - т. е. имаше с какво да си плати сметката.  Но атаката дори не беше толкова, за да се унищожи Василев (неслучайно и прокуратурата, както той твърди, е предлагала сделка срещу 15 милиона евро), нито да му отнемат възможността да бъде банкер, а да откраднат в буквалния смисъл активи за 4 милиарда, като предварително ги легендират като \"дупка\", причинена от него, след което се възползват от извънредните и на практика безконтролни пълномощия на квестори и по-късно синдици. И през ръчно управление да бъдат насочени активи на многократно по-ниски цени към правилните собственици. Как иначе може да се нарече отказ да се приемат вноски по погасяването на кредити от квесторите веднага след поставянето на банката под особен надзор? Или тоталното безхаберие на квестори и синдици по отношение на всякакви произволни цесии, при които изчезват огромни проценти от стойността при обезценките на дълга, при положение, че това са активите на банката, заедно със замитане на следите на отговорните и на печелившите. Ето тук е дупката от тези милиарда \"изпарила\" се стойност, която се появява след като Цветан Василев вече няма никаква възможност да влияе върху процесите в банката.  Не е сложно - вижте как за една и половина година Пеевски стана милиардер, а неговата кохорта - милионери. Може би са \"пораснали\" в богатство \"органично\" - като своеобразен наш Стив Джобс - идеи-кредити-риск-печалби-растеж.  Тук ще направя важно уточнение къде е разликата между Цветан Василев и Пеевски, а зад него Цацаров. При всичките му кусури, Василев е правил бизнес, инвестирал е, рискувал е, управлявал е корпорации, фирми с ясни лица и собственост.. Неслучайно има доста хора, които са му били признателни за съдействието, за помощта, за спонсорството, за подкрепата. Заедно с това е тъпкал, мачкал, силово придобивал с помощта на Кой, но в баланса между добро и злото, което е сторил може да се оформи представата за един типичен пример за съвременния амбициозен български бизнесмен. Да сте чували Пеевски да е спонсорирал когото и да било, да е направил явен бизнес, да е излязъл с лицето си, да се държал като нормален бизнесмен? Той и като депутат остава зад кадър. Повтаря поведението на Доган, като мълчи и остава \"на тъмно\", защото дневната светлина не му изнася. Той управлява задкулисие, по законите на мафията - придружен от по-голяма охрана отколкото на президента и премиера, от някакво тайно, поне за широката общественост място, без изобщо да се появява в медиите, защото не му пука за мнението на хората. Той е извън обсега на родното правосъдието. Има своята сделка с Дявола - пари и власт срещу грях - примирил се е, че няма да стане популярен и до края на живота ще бъде в сянка и в несигурност. „Дунарит“ не е просто поредната битка Василев-Пеевски Дори смятаното за едно от най-успешно начинение - игрите на хазарта и \"Лафка\" - се крепи на качествата на екипа около Васил Божков в игрите на щастието. Пеевски просто осигурява мълчанието на държавните институции, включително по темата за флагратното погазване на закона, който забранява рекламата на подобни хазартни игри. И сега се опитват да купят и да си имат и собствена банка. Нали не си представяте, че хората в БНБ не са подложени на огромен натиск по същата схема, по която беше фалирана КТБ? Просто разликата между Цветан Василев и Пеевски, че последният е политически олигарх, типичен представител и олицетворение на класата на посредниците и паразитите, които не произвеждат добавена стойност за обществото, а я преразпределят в своя полза чрез властовите си позиции. Та да се върнем на основния въпрос, който определи и моите позиции по отношение на Цветан Василев - какъв е публичният интерес? При всички случаи не да го сатанизираме, когато прави разкрития, които му костват нови репресии, като се вторачваме в неговите качества или недостатъци. Той е зрънцето, гайката, механизма, а не Системата, която се олицетворява от Пеевски и Цацаров и чието разграждане е първостепенна цел на всеки здравомислещ българин.  Същата тази Система днес изглежда непоклатима, готова да изяде не само Цветан Василев, но и всеки друг дръзнал да ѝ противоречи. Ако не бъде обуздана, тя ще купи банки, ще фалира други, ще ви кара да търкате картончета, като ви обира парите и с тях финансира корупцията, като  стартира всякакви нови свръхпроекти, за да източи публичните и лични финанси. Само пълен наивник може да смята, че заедно с КТБ е изчезнал и политическият риск в банковата ни система. Там където никакви стрес тестове или високи равнища на капиталова адекватност не могат да помогнат.  Системата, която поддържа огромната медийна мощ, но не като плаща със свои пари, а чрез кредити от банки за медийни \"милионери\", кредити, които никога няма да бъдат върнати, чрез целенасочени \"вливания\" като реклама или проекти на публични, включително европейски средства от държавни институции. Тези същите медии биха фалирали тутакси, ако нямаха тези постоянни инжекции. На практика те са престанали да се занимават с журналистика и информация, а само и единствено с пропаганда и медийно обслужване на Пеевски, Цацаров и кохорта от политици. Ако има някакви остатъци от новини и информация, то това е само за да поддържат легендата за медия. За това твърдя, че разкритията, които Василев продължава да прави упорито, го поставят в друга категория на обществен интерес - този на т.н. whistle blower, но вътрешният човек, който разкрива тайните механизми, задкулисието, което може да помогне на мен, на вас, на всички да намерят противодействие и да отслабят Системата. Това е моята изгода, затова имам интерес от неговите интервюта. Вероятно да, ако чакаме да стане революция, която да помете много повече от КТБ, някъде там в отдалеченото бъдеще, когато чашата на търпението ни прелее. Защото знаете, че гневът на търпелия дълго човек е особено разрушителен. Но при сегашното разположение на силите и най-вече при тотално пленените институции, които са в състояние да смажат и състоятелен човек като Василев и семейството му, нашите с вас шансове, в индивидуален порядък, са нищожни.  Разликата е в сравнението на потенциалната опасност от днешния Цветан Василев, прокуден в Белград, лишен от значителна част от финансовата си мощ, търсещ закрила навсякъде, от една страна и преследващия го Кой, който набира все по-голяма арогантност и сила, власт и възможност, и който представлява пряка екзистенциална заплаха за страната.  Не е проблем това, че той не говори достатъчно, а това, че системата е глуха и думите му не предизвикват действие. На този фон неговият опит да крещи и да бъде чут, дори в Америка, е нормална и отчаяна реакция на самозащита. Въпросът към постоянно мрънкащите е къде им е публичният интерес, като оправдават пасивността си с това, че Василев е \"мафия\" и трябва да ги оставим \"да се разберат\" - тоест да го унищожат, защото е ясно, че атаката срещу него е тотална, с ангажирането на всички институции. Ако олигарх като Василев няма шанс срещу система, какъв шанс има обикновеният човек? Бил съм свидетел на атаките срещу Браудър и най-вече Ходорковски, когото познавах добре. Точно това сработи там, властите го унищожиха, хвърлиха в затвора по измислени обвинения, докато Кремъл се фокусираше върху несправедливото му забогятаване и всякакви измислени и приписани грехове, включително убийства. Докато милиардите на Ходорковски бяха виртуални, подплатени от оценките за неговата дейност на западните инвеститори, политическите олигарси в Кремъл станаха свръхмилиардери и тотално ограбиха същите тези хора, които предпочетоха да пасуват и да вярват на версиите на Кремъл.  Да, в процеса на калибриране на точните реакции на обществото има много различия и разноговорене. Има много гласове, които са откровено против всичко, което Василев казва, поради натрупаното в тях отрицание от миналото и лично приживяното. Тях мога да разбера. Но да пасуваш и да призоваваш за пасуване, когато се разкриват данни за престъпления на прокуратурата, а централни и други медии организирано мълчат, е престъпление.  да гледат отстрани сеир, което убива и малкото шансове за гражданско общество. И вие се представяте какво става у нас с борбата с корупцията, особено в контекста на фейк страстите по фейк законодателството от последните дни.  Не Цветан Василев е виновен, че малко разкрива, а ние, гражданите, че се съгласяваме тихо и мълчаливо да съучастваме в игнорирането на всички сигнали, които той подава. Разбира се, като отделяме личните му битки от системно значимите за нашата борба факти.  Ако предаванията на Би Ай Ти, на малкото сайтове на Икономедия, Медиапул, Клуб З и други ви се струват свръхфокусиране върху темата КТБ и Цветан Василев и изобщо обръщат внимание на интервютата му, то е защото другите медии мълчат така, както и при Живков не са мълчали.  Това, което би трябвало да бъде мейнстрийм журналистика у нас, е изтикано в ъгъла и звучи като едва ли не като краен екстремизъм, като терористично действия срещу статуквото. Спрете се един ден на някоя будка за вестници и вижте какъв избор имате по темата. Ако по \"плурализма\" на вестникарските будки се съдеше по напредъка на България по времето на прехода, изводът щеше да бъде катастрофален и неутешителен. От печатните издания, с изключение на вестниците на Икономедия, Сега, Банкер, в редките случаи, в които изобщо ги има, всичко друго се контролира от Кой и защитава неговите тези. Тук дори няма медийно сражение, което да ни дава възможност \"да гледаме сеир\". Има саморазправа. Както по времето на главния секретар на МВР Бойко Борисов, когато се избиваха различни мутри. Тогава пиарите на \"главния\" препоръчваха - какво ви интересува, нека се стрелят. А това, че бяха нечии синове, че бяха използвани и кукловодите ги настройваха един срещу друг, за да се избиват, нямаше значение. Долу -горе същото ни препоръчват и сега. Стойте си у дома и не се месете - Василев, каквото и да говори, е престъпник. И какво излезе, хората, които банкерът най-много преследваше и които загубиха много пари (спомнете си силовото отстраняване на тогавашните собственици на часовите издания, или постоянните му атаки срещу собственика на \"Капитал\"), сега са след малцината, които без да оправдават действията му, се застъпват за правата му да се защити, да изложи своята гледна точка, включително като предлага на обществото да изнесе част от тайните на закрития кръг, за да се защити от медийно осъждане преди съда. Питам тези с публичния интерес - това ли ни препоръчват - да регистрираме крошетата, които Цацаров и Пеевски нанасят, докато правителството на Борисов отброява нокдауна на Цветан Василев. Докато чоплим семки и отпиваме от халбата с бира? И най-вече ни призовават да си обърнем главата в друга посока, докато Пеевски придобива поредния актив чрез рейдърство с помощта на държавата?  Всеки български данъкоплатец, всеки български гражданин има нужда от разкритията на Цветан Василев. Освен да информират, предизвикат обществена енергия и протести, те нямат друго очевидно полезно приложение. Побесняха, когато той сезира американските власти по закона Магнитски и най-вече, че засили публичните си изяви във време, в което те разчитаха да осигурят медийно затъмнение, докато се опитат да се саморазправят в съда, вече с новите правомощия на прокуратурата след промените в НПК. Защото по правилата на мафията, размяната на удари трябва да остане в \"семейството\".  Семейство Василеви: Моника Станишева ни предлагаше да пазаруваме медии Нормално е да не вярвате на всичко, което Цветан Василев казва в тези интервюта, защото в желанието си да се защити е много вероятно да премодулира истината.  Още по-сигурно е, че няма да каже всичко, или поне не всичко важно. Все пак битката му не е едноактна пиеса. Срещу себе си има опонент, който няма никакви скрупули. Помните ли, че изфабрикуваха обвинение в опит за убийство на Пеевски? Те могат всичко, включително да преследват всички членове на семейството с европейски заповеди за арест. Могат дори да спретнат покушения и атентати. Цацаров за сем. Василеви: Няма лична вендета в Наказателния кодекс В САЩ Цветан Василев, без да има никакви гаранции за успешен край на процедурата, ще бъде изслушан, а събитията в България ще бъдат осветени и оценени. Решението ще бъде взето извън обсега на влияние и контрол както на Цацаров (той самият е обект на разследването), така и на Пеевски, и на българските власти. За никого в Европа не е тайна, че българските институции са пленени от задкулисието, а това със сигурност ще \"тежи\", когато се взема решението в САЩ.  Шансът Цветан Василев да попадне под закрилата на  „Магнитски” е почти нулев Първият и основен въпрос, на който ще отговарят и в Държавния департамент и Министерството на финансите, както и в комисиите на Конгреса, е : \"Има ли шанс той да получи справедлив съд в България? И отговорът е оглушително \"не\".  Но това \"не\" не касае само съдбата на Василев, а на много други български граждани, чиито \"малки\" съдби и казуси никога няма да се издигнат до глобално публично внимание. Следователно решението на американските власти засяга не само съдбата на конкретния жалбоподател, а на всички онези онеправдани с отнет бизнес, с нарушени права и отнети свободи.  Това е главният въпрос - не дали и колко Цветан Василев е грешен или не, а дали може да получи справедлив съд!?  В България пиарите на Пеевски и Цацаров искат да насочат гнева на хората срещу \"богатия\" Василев, който е престъпник априорно, само заради богатството. Тъжна е констатацията, че у нас все още има много хора, които мразят богатите, защото те самите не са успели или не са богати. И затова търкат талоните на Пеевски.  В Америка обществото отдавна е преодоляло този първичен инстинкт. На този фон да ме призовават да пазя неутралитет и правя заслон на Пеевски, защото тези призиви - \"да не вярваме на Цветан Василев\" имат точно този ефект, е признак не само на малодушие, но и на престъпно безхаберие, ако не става въпрос за нещо по-тежко - обвързаност. Защото колкото и да демонизираме Пеевски, той не е сам, нито изолиран. През годините той изгради свои мрежи, в които попадат както управляващи, така и опозиционери. Затова светлина, повече светлина, върху казуса КТБ, повече свобода на словото и информираност от всички страни по това дело.  Разкритията около казуса КТБ, в това число и в интервютата на Цветан Василев, носят огромен пречистващ заряд и дават енергия за промяната и действие, които са дефицитни в българското общество. Ако не съумеем да ги използваме, толкова по-зле за нас. Ако днес си затраете и обърнете гръб на казаното от Цветан Василев, значи сте преминали вътрешната си граница на приличие и на изтръпване, отвъд която няма нито спасение, нито просветление.  Станали сте неусетно Статукво. Завод \"Емко\" като част от войната за наследството на Цветан Василев „Дунарит“ не е просто поредната битка Василев-Пеевски Семейство Василеви: Моника Станишева ни предлагаше да пазаруваме медии Цацаров за сем. Василеви: Няма лична вендета в Наказателния кодекс Шансът Цветан Василев да попадне под закрилата на  „Магнитски” е почти нулев", "date": "2017.09.06", "title": "Защо имаме нужда от разкритията на Цветан Василев"}
{"url": "http://clubz.bg/58008-bojko_borisov_s_aleksis_davame_primer_kak_se_pravi_biznes_na_balkanite", "text": "България и Гърция подписаха договор за изграждането на жп връзка Солун-Русе. Меморандумът за развитието на железопътната връзка „Солун-Кавала-Александруполис-Бургас-Варна-Русе“ бе подписан в Кавала днес, в присъствието на Бойко Борисов и Алексис Ципрас.  Под документа подписите си сложиха транспортният министър Ивайло Московски и гръцкият му колега Христос Спирдзис. Той регламентира подготвителните работи и съвместното управление на коридора от двете държави. Той обяви, че още в началото на октомври ще бъде поискана среща с председателя на Европейската комисия Жан- Клод Юнкер, на която да се потърси одобрението на Брюксел.  \"Имаме голям шанс заедно с Алексис Ципрас пред ЕК да дадем възможност за финансиране по плана „Юнкер“, по европейски фондове. Можем спокойно да го защитим и от лист хартия да се превърне в добро съоръжение в бъдеще. Автоматично на 2-3 октомври към Варна присъединяваме и приятелите ни от Сърбия и Румъния\", отбеляза Борисов.    Той предвижда свързването на река Дунав, Черно и Егейско море със скоростен железопътен коридор, както и развитие на пристанищата, които са част от основната ТЕН-Т мрежа (трансевропейската транспортна мрежа).  Включено е изграждането на двойна електрифицирана жп линия с внедрена ERTMS - европейска система за управление на железопътния трафик. С реализирането на проекта ще се постигне пълна мултимодалност чрез комбиниране на пътен, железопътен, воден и речен транспорт. Очаква се проектът да привлече инвеститори от Близкия и Средния Изток, Китай, Русия и други големи пазари. Новият транспортен коридор ще създаде възможност товарите към и от пазарите на Черно море (България, Румъния, Украйна, Русия, Грузия и т.н.) да могат да избягват Босфора и Дарданелите и да „излизат” в Средиземното море, за да продължат към Европа, Африка и Азия и обратно с по-ниска транспортни разходите и с по-висока сигурност в сравнение с днешния морски маршрут. Идеята за избягване на натоварените Босфор и Дарданели не е нова, но едва през пролетта на тази година, по време на посещението на Алексис Ципрас в София и срещата му с Бойко Борисов се даде ход на проекта за железопътната връзка Солун-Русе.  Според разчетите влаковите композиции ще могат да развиват скорост до 160 км/ч. ", "date": "2017.09.06", "title": "Бойко Борисов: С Алексис даваме пример как се прави бизнес на Балканите"}
{"url": "http://clubz.bg/58010-sydyt_na_es_otrqza_pretenciite_na_ungariq_i_slovakiq_za_migrantskite_kvoti", "text": "Съдът на Европейския съюз отхвърли възраженията на Унгария и Словакия за задължителните квоти за мигранти в страните от Европейския съюз, съобщава Би Би Си. Унгария не е приела нито един бежанец след въвеждането на задължителните квоти преди две години. Те бяха приети в опит да се намали натиска върху държави като Гърция и Италия, в които се стичаха основните мигрантски потоци.  По тази схема обаче са релоцирани едва 28 хил. души, напомня Би Би Си. Юнкер към Орбан: Солидарността не е а ла карт От самото начало Брюксел настоява, че схемата има задължителен характер за всички държави членки на ЕС, независимо дали те са гласували \"за\" нея или \"против\". Унгария, Словакия, Чехия и Румъния се противопоставиха на квотите. Унгария и Словакия отнесоха въпроса до съда с аргумента, че има процедурни грешки и че квотите не са правилното решение на мигрантската криза. Съдът обаче отхвърли днес техните претенции.  Те оспорваха приетото от мнозинството вътрешни министри на държавите членки на ЕС през септември 2015 г. решение за разпределение на повече от 160 000 мигранти, предимно намиращи се в Гърция и Италия, на квотен принцип в съюза. Изготвихме иск от 10 точки, защото смятаме, че това решение е незаконно, обясниха властите в Будапеща. Унгария възразяваше срещу факта, че разпределението на квотите трябва да се прилага от два типа държави: тези, които трябва да се облекчат от бежанци и тези, които са длъжни да приемат. Отсъствал трети вариант, при който държавите не искат да приемат мигранти и допълнително да си отежняват положението.  \"Съдът отхвърля действията, предприети от Словакия и Унагия срещу механизма за задължителна релокация на хората, които търсят убежище. Механизмът всъщност помага на Гърция и Италия да се справят с влиянието на мигрантската криза от 2015 г. и е на принципа на пропорционалността\", се казва в решението. То е победа за ЕС, Германия и Франция, които настояваха за солидарност с Италия и Гърция. От 2014 г. в Европа са пристигнали над 1,7 млн. души от Близкия Изток и Афика. \"Възмутително\" и \"безотговорно\" - така определи решението на съда външният министър на Унгария Петер Сиярто. Според него то поставяло под съмнение сигурността и бъдещето на ЕС. Словашкият премиер Роберт Фицо каза, че уважава решението на съда, но че страната му няма да промени негативното си отношение към бежанските квоти.", "date": "2017.09.06", "title": "Съдът на ЕС отряза претенциите на Унгария и Словакия за мигрантските квоти"}
{"url": "http://clubz.bg/58018-ubiha_izvestna_indijska_jurnalistka", "text": "Известна индийска журналистка, критичка на хиндуистката националистическа политика, беше застреляна в южния щат Карнатака, съобщи полицията, цитирана от Би Би Си. 55-годишната Гаури Ланкеш е била открита мъртва в локва кръв на стъпбите на дома си в Бангалор. Тя е била застреляна в главата и гърдите от стрелец, който е бил на мотоциклет. Мотивите за престъплението не са известни. Гаури Ланкеш е най-известната индийска журналистка, убита през последните години. Активисти отбелязват, че зачестяват нападенията над журналисти от радикални хиндуистки националисти. В социалните мрежи те са обиждани, а репортерките са заплашвани с изнасилване. Министри, които принадлежат на управляващата Бхаратия Джаната парти, също често са атакували словесно журналисти, като ги наричат  \"presstitute\" (от \"преса\" и \"проститутка\") Коя е Гаури Ланкеш? Тя има репутацията на честна и смела журналистка. За мнозина е просто Гаури. Издава седмичник. Известна е със своите критики на крайнодесните и хинду националистите, в това число и на членове на управляващата партия. Работи за  , а после започва да издава независимия вестник   заедно с брат си Индраджит. Вестникът е основан от баща ѝ  , поет и писател с леви убеждения. След като се скарва с брат си, започва да издава собствен вестник  Какво е известно досега за убийството ѝ? Тя се е прибирала с колата си във вторник през нощта и е отваряла вратата, когато нападателят ѝ я застрелва. Умира на място. Това е поредното убийство на изявени говорители на секуларизма в Индия и борци срещу радикализацията - в това число на учения Малешапа Калбурги, на активиста Наедндра Дабхолкар и на автора-политик Говинда Пансаре. \"Вярвам в демокрацията и свободата на изразяване и следователно съм отворена за критики. Хората могат да ме наричат анти- Моди или анти -Джаната, ако желаят. Те са свободни да имат собствено мнение, така както аз съм свободна да имам моето\". Убийството ѝ беше осъдено в цяла Индия. В някои градове на страната се организират и протести - в Бангалор, Мумбай и Делхи. За следващите дни също се планират демонстрации.  ", "date": "2017.09.06", "title": "Убиха известна индийска журналистка"}
{"url": "http://clubz.bg/58020-borisov_s_oshte_balkanska_aktivnost", "text": "Това каза турският министър на енергетиката и природните ресурси Берат Албайрак, който се срещна с премиера Бойко Борисов и българския си колега Теменужка Петкова в рамките на еднодневното си посещение в страната.  По-рано през деня Борисов присъства в Кавала на подписването на меморандум с Гърция за изграждането на жп връзка Солун-Русе. Бойко Борисов: С Алексис даваме пример как се прави бизнес на Балканите Министър Албайрак поздрави домакините си по случай националния празник – Съединението на България. Обсъдено е било и задълбочаване на двустранното енергийно сътрудничество както в областта на природния газ, така и на електроенергетиката, съобщиха от правителствената пресслужба. Двете страни се договорили и за реализацията на съвместни проекти, които ще доведат до сигурност и диверсификация на доставките на природен газ, както и постигане на конкурентни цени за индустрията и бита.  Страната ни е запознала Албайрак с реализацията на концепцията за изграждане на европейски газоразпределителен център „Балкан“, който трябва да бъде осъществен при условията на европейското законодателство.  Теменужка Петкова: Пускаме поръчките за хъб \"Балкан\" и за \"Белене\" В рамките на предпроектното проучване ще бъдат разгледани всички входно-изходни точки за доставки на природен газ, включително и входна точка Турция.  Министър Петкова припомни, че продължава модернизацията и разширението на българската газопреносна мрежа. Това ще позволи увеличаване на капацитета за транзит от България за Турция, ще има възможност и за реверсивни доставки към страната ни. Теменужка Петкова: Пускаме поръчките за хъб \"Балкан\" и за \"Белене\"", "date": "2017.09.06", "title": "Борисов с още балканска активност"}
{"url": "http://clubz.bg/58022-grigor_sred_domati_i_carevica_snimki", "text": " Днес родната звезда в тениса Григор Димитров публикува снимки в инстаграм - в градина със зеленчуци, хванал с в ръка домат. На друга снимка държи кочан царевица. \"Ето от най-любимите ми неща вкъщи\", е анонсът на Гришо. Вчера той се срещна с президента Румен Радев, а после беше посрещнат бурно в родното Хасково, където се върна, за да се види с родители и близки. Гришо се появи на кортовете на \"Юнак\" в града, а децата не вярваха на очите си, че виждат любимата си звезда. Еуфория в Хасково - Гришо се прибра Ето и как отмаря той в родното си място:        ", "date": "2017.09.06", "title": "Григор сред домати и царевица (СНИМКИ)"}
{"url": "http://clubz.bg/58019-rajyneyr_s_novi_pravila_za_bagaj_ot_noemvri_eto_gi", "text": "Нискотарифната авиокомпания \"Райънеър\" въвежда нови правила за багажа на пътниците от този ноември, съобщи Би Би Си, позовавайки се на авиопревозвача. Защо \"Уиз Еър\" оставя пътници? Появата им накуп била прецедент  Едно от преимуществата на полетите ѝ досега беше, че освен безплатен куфар с ръчен багаж, който се поставя в багажните отделения над седалките, пътниците имаха право на втора малка чанта с лични принадлежности или компютър, с размери, позволяващи тя да стои под предната седалка в самолета.  Това удобство, което бе предимство на \"Райънеър\" пред други нискобюджетни авиолинии като \"Уизеър\", от тази есен ще важи само за пасажерите, които са си купили допълнително \"приоритетен бординг\". Услугата струва 5 евро. За всички останали пътници ще важи правилото, че трябва да поберат втората си, по-малка чанта в размерите на безплатния салонен багаж преди да се качат в самолета.  За сметка на това обаче от \"Райънеър\" намаляват таксите за по-големи куфари (чекиран багаж, който се оставя предварително и се товари в багажника на самолета - б.р.) от . Целта е пътниците да бъдат стимулирани да предпочетат да чекират багажа си предварително. Повишава се и допустимото тегло на чекираните куфари - от 15 на 20 кг - отново с идеята повече хора да изберат именно този вариант.   „Райънеър” ще лети от София до още 19 дестинации в Европа Причината за промените са зачестилите закъснения на полети заради това, че все повече пътуващи качват по две чанти на борда и често не остават места за всички в багажните отделения в кабината. Компанията смята, че е станала жертва на собствената си по-либерална политика за безплатните парчета багаж, които позволява на пътниците си, защото някои от тях злоупотребяват и носят чанти и пакети с размер 3 пъти над допустимия според правилата.  Кени Джейкъбс, директор на маркетинга в \"Райънеър\", обяснява пред Би Си Си: Тарифите за ръчен или чекиран багаж варират според датата на пътуването, маршрута, вида билет, закупен от пасажера - нискотарифните компании предлагат по няколко варианта на цена с различни услуги, включени в нея - в това число и с различни правила за багажа според билета. Пътуването със специално оборудване, например стикове за голф, музикални инструменти и т.н., също води до допълнителни такси. При повечето авиокомпании плащането на такса на летището е доста по-скъпо, отколкото ако това се направи онлайн още при резервацията на полета.  \"Райънеър\" е подала жалба в ЕК срещу \"България ер\" Ето няколко примера: При   таксата за чекиран багаж варира от   за куфар, тежащ до 20 кг. Всеки пътник има право на една безплатна чанта ръчен багаж с размер   см. Допълнителна малка ръчна чанта безплатно могат да носят пътници с по-скъпи билети от базовата цена и постоянни клиенти на компанията. Таксата за прибиране на чанта в багажното отделение на самолета непосредствено преди излитане е 45 паунда.  също променят багажната си политика от 29 октомври. До тази дата безплатният ръчен багаж е с размерите на стандартна раница. Пътник с такъв багаж няма право на платен ръчен куфар. Таксите само за платен ръчен багаж варират от 14 до 20 евро. След датата всеки пасажер ще може да качи на борда ръчен куфар с размери   см безплатно. Втора малка чанта с принадлежности ще се позволява на пътници със закупен \"приоритетен бординг\" и на тези с билети от по-скъпите категории. Таксите за чекиран куфар ще са две - за багаж с тегло до 23 кг и до 32 кг и варират съответно от 25 до 55 евро или от 35 до 65 евро, ако са купени заедно с резервацията на самия полет. Допълнителната покупка на багаж онлайн оскъпява тарифата, както и заплащането ѝ на летището преди полета.   имат такси между 7 евро и 50 евро за парче чекиран багаж.  в последно време предприеха тактика за различни цени на билетите според позволения багаж, както правят нискотарифните компании, а и ова се очертава като тенденция в бранша. Компанията предлага безплатни багажи за пътниците, закупили по-скъпи билети, но при закупуване на билет на най-ниската възможна тарифа, цената за багаж варира от 20 до 60 паунда.  Само за последния месец август от \"Райънеър\" са превозили почти 13 милиона души и ръстът е с 10% в сравнение със същия месец миналата година. Полетите на авиокомпанията са пълни на 97% от капацитета. В рамките на последните 12 месеца - от август до август, \"Райънеър\" са имали 126 милиона пътници и бележат годишен ръст от 13 на сто, показва статистиката.   „Райънеър” ще лети от София до още 19 дестинации в Европа \"Райънеър\" е подала жалба в ЕК срещу \"България ер\"", "date": "2017.09.06", "title": "\"Райънеър\" с нови правила за багаж от ноември. Ето ги"}
{"url": "http://clubz.bg/58003-analogiite_mejdu_dogan_i_kalin_mitrev_sa_neizbejni", "text": "Това заяви по Нова телевизия Асен Йорданов, главен редактор на сайта \"Биволъ\", който е партньор от българска страна на международно журналистическо разследване, разкриващо мащабна \"черна каса\" за плащания от Азербайджан към европейски политици. Разследване: Съпругът на Бокова в схема с пари от Баку Според разследването съпругът на Бокова и представител на България в Европейската банка за възстановяване и развитие (ЕБВР) Калин Митрев е получил около 425 000 евро от \"Азебрайджанската перачница\" за няколко години. Самият Митрев обясни, че тези плащания са по договор за консултантски услуги с частната азербайджанска фирма “Авуар Ко\", която работи основно по държавна програма за предотвратяване на наводнения по поречието на реките Кура и Арас. Бокова пък твърди, че не е запозната с консултанската дейност на мъжа си.  Асен Йорданов обаче припомня някои интересни подробности: От Министерството на финансите разпространиха позицията на Владислав Горанов:  ", "date": "2017.09.06", "title": "Аналогиите между Доган и Калин Митрев са неизбежни"}
{"url": "http://clubz.bg/58004-132_godini_ot_syedinenieto", "text": "6 септември- 132 години от Съединението на България. Това е актът на фактическо обединение на Княжество България и Източна Румелия през есента на 1885 г. И тази година - Пловдив ще е център на честванията. Празникът ще бъде отбелязан с различни инициативи. С пищна заря и зрелищна възстановка във вторник в гр. Съединение тържествено започнаха честванията по случай обединението на България. По случай празника в град Съединение стартира традиционният мемориален маратон. Той се провежда за 42-ри път. Участниците ще изминат 22 километра - от едноименния площад в града, до площада със същото име - само че в Пловдив. Съединението бе дело дръзко, съдбоносно Така те ще пресъздадат похода на 400 жители на града, които на 5-и септември поемат към Пловдив, за да участват в Съединението на България. За първа година старт на маратона ще дадат черешови топчета. Съединението на България е актът на фактическо обединение на Княжество България и Източна Румелия през есента на 1885. То е координирано от Българския таен централен революционен комитет (БТЦРК). Съединението се извършва след бунтове в различни градове на Източна Румелия, последвани от военен преврат на 6 септември 1885, подкрепен от българския княз Александър Първи. 6 септември 1885 г. е забележителна дата в историята на България. Изстрадалият ни народ отхвърли една несправедливост, наложена от Великите сили през юни 1878 г. Берлинският диктат осакати извоюваната с толкова кръв и страдание свобода. Този абсурден и престъпен международен акт стана причина за всички катаклизми на Балканите. Сръбско-българската война, въстанията в Македония и Одринска Тракия, войните през 1912 и 1913 г., въвличането на балканските държави едни срещу други в Първата световна война маркират само големите конфликти, в чиято основа са решенията на Берлинския конгрес да разпокъса един народ с хилядолетна история и култура.", "date": "2017.09.06", "title": "132 години от Съединението"}
{"url": "http://clubz.bg/58005-proizvolyt_na_mutrata", "text": "Местната власт на всяка управляваща градове и села партия се крепи на този тип мутренски произвол - защото той е структура на реалната обществена власт в България. Особено в по-малките градове и села моделът е очевиден и брутален. В по-големите градове и столицата този модел би могъл да е малко или повече завоалиран. Но той е израз на цялостния процес на де-модернизация на България, който се разви с упадъка на държавните институции през последния повече от четвърт век. Произволът на мутрата - това е създаването на един квази-патриархален обществен порядък във вакуума на неработещия модерен обществен договор между държава и общество. Този договор би следвало да гарантира сигурността на гражданите със силата на закона и да осигури гражданското равенство - включително срещу произвола на местни мутри. Това е смисълът на реформата на правосъдието, на реформата на представителството (изтръгване на свободата на гласоподаване от ръцете на купувачите на гласове) и на налагане на всеобща власт на закона. Имитациите на реформа в тези сфери подкрепят пряко мутри и дерибеи като този във Виноградец.    ", "date": "2017.09.06", "title": "Произволът на мутрата"}
{"url": "http://clubz.bg/57993-bryuksel_testva_pochvata_za_naj_tejkoto_nakazanie_sreshtu_polsha", "text": "Европейската комисия се очаква да попита  в сряда държавите-членки на ЕС дали управляващите консерватори в Полша нарушават демократичните стандарти на съюза, предаде Ройтерс, позовавайки се на три неназовани независими един от друг източници. Комисията ще поиска държавите-членки да обсъдят въпроса на министерска среща на 25 септември в Брюксел, съобщи агенцията. Според нея това все още няма да  бъде начало на процедура за ограничаване на членските права на Полша по член 7 на договора на ЕС, с който Комисията заплаши Варшава заради спорните реформи на Конституционния съд и правосъдието. Според Брюксел те поставят Конституционния съд и съдебната система в зависимост от изпълнителната власт. На срещата обаче Комисията ще тества нагласите на държавите-членки за евентуално започване на процедурата, която изисква единодушие в решителната си част.", "date": "2017.09.06", "title": "Брюксел тества почвата за най-тежкото наказание срещу Полша"}
{"url": "http://clubz.bg/57999-kakva_e_poeziqta_na_djihada", "text": "В края на 80-те години Кендъл решава да учи арабски в университета. Египетски автор, Нагиб Махфуз, тъкмо е спечелил Нобелова награда за литература и Кендъл е силно раздразнена колко трудно е да се открият негови книги в превод. Да научи арабски е очевидно единственият начин да разбере добър ли е, или не. Освен това тя смята, че да се заеме с толкова трудна тема може да я улесни да влезе в Оксфорд ( ). От полза е и, че решението ѝ дразни родителите ѝ. В следващите двайсет години Кендъл става експерт в арабската литература – всякакви опасения за способноста ѝ да е в Оксфорд са били силно пресилени. Съсредоточава се върху египетски авангард, най-вече изпълнените с тревога поеми, които се пишат след загубата на страната от Египет в Шестдневната война от 1967 г. Издирва автори от това време. Превежда творбите им. Тази тема става център в живота ѝ. Докато един ден не осъзнава, че по същество е безполезна. Днес тя, вече водеща фигура в катедрата по арабски и ислямски изследвания в Оксфордския университет, се смята за най-влиятелния експерт по джихадистка поезия в света. Просто така може да разговаря за стихове, писани от Осама бин Ладен до Айман ал-Зауахири, настоящия лидер на Ал-Кайда ( ). Кендъл следи няколко групи за джихадистка поезия чрез приложението на телефона си „Телеграм“. Тя дори има аудиозаписи на такива поеми – плейлистът с тях е между такъв с композиции на Хендел и друг с парти мелодии ( ). Кендъл започва да разглежда поемите чрез онлайн издания на списания, финансирани от Ал-Кайда на Арабския полуостров, крилото на групировката в Йемен. Полуостровът е „родното място“ на арабската литература, така че изборът изглежда уместен. Тя бързо открива, че частта от съдържанието с поемите се простира на почти пет страници. Поемите, които Кендъл открива, не са просто пропаганда. Да, има много, които призовават за атаки и подканят читателите да се присъединят към групировката, но много са и другите – които оплакват мъртвите другари, и дори такива, опитващи се да вменят консервативни ценности у жените. Кендъл открива, че повече от половината от поемите са плагиатствани от класическата традиция. Иронично, близо 10 на сто от тях са от предислямската ера. Дори и новите текстове звучат така, сякаш са видение на пророка Мохамед, а не са писани от отегчен джихадист, шофиращ през пустинята няколко седмици по-рано. Това е, защото от \"Ал Кайда\" искат всеки, който чуе тези стихове, да си помисли, че те са дело на далечен предшественик – който е точно като тях. Елизабет Кендъл можеше и просто да стои в кабинета си, залепена за джихадистки социални мрежи в изследване на тези поеми. Но прави нещо друго – заминава за Сана, разкъсваната от война столица на Йемен, за да види какво ще открие там. Кендъл също разпитва хора от йеменски племена за поезията ( ), за да провери колко важна е тя за ежедневието им – 84% от мъжете и 69% от жените заявяват, че е. Докато пътува сред тях, понякога им пуска от джихадистките песни от телефона си, за да разбере реакцията им. Кендъл редовно участва в разговори по темата и, ако чуете и един от тях, ще бъдете учудени. На събитие в Лондон по-рано тази година тя радостно прочете откъси от един от своите „фаворити“, а после каза, за двама поети от \"Ал Кайда\", че „тези хора са толкова талантливи, че изпитах огромно съжаление, че са вербувани“. Но публиката ѝ никога не изглежда шокирана, защото винаги е ясно, че симпатията на Кендъл лежи изцяло върху йеменците, експлоатирани от такива групировки. Страната отдавна е известна със скромните възможности, които предлага – така че джихадизмът за някои изглежда единствената възможност. Симпатиите ѝ към йеменците стигат отвъд акадимичните изследвания. Кендъл участва в образователни проекти в страната и е помогнала за учредяването на вестник, който да даде на местните глас ( ). Тя дори представлява племена от провинция Махра на изток, както и говори на междуплеменни срещи, като почетен гост.   Джихадистите знаят коя е и какво прави. По-рано тази година тя открива разговор в социална мрежа, където екстремисти споменават името ѝ. Смята също, че бойци на групировката са я „нагледали“ в Йемен, докато е работила с племената. Имат ли оръжия?, питам аз. Може ли поезията да извърне тези хора далеч от джихада? Но държавите биха могли да финансират публикации на антиджихадистка поезия, писана от местни хора. Кендъл настоява, че можеш да откриеш такива поеми, ако се вгледаш внимателно и дадеш на хората възможност да говорят. Но псевдонимите ще са неизбежни, за нещастие. Джихадистката поезия очевидно е превзела живота на Кендъл по начин, сходен с египетския авангардизъм преди време. Достигнала е и до етап, в който се шегува с темата, въпреки че сама казва, че това е нормално за всеки, който работи с джихадизъм.", "date": "2017.09.06", "title": "Каква е поезията на джихада?"}
{"url": "http://clubz.bg/57990-globqvat_frensko_spisanie_za_toples_snimki_na_kejt_midyltyn", "text": "Френски съд глоби вчера двама шефове на клюкарско списание по 45 000 евро за това, че публикуваха преди пет години снимки на херцогинята на Кеймбридж, Кейт Мидълтън по монокини. Глобите са далече от обезщетението от 1,5 милиона евро, поискани в жалбата на принц Уилям, втори в редицата на наследяване  на британската корона и съпругата му. Седмичникът Closer ги публикува през 2012 г., година след сватбата им. На тях се вижда Кейт да отдъхва само с долната част на бански костюм заедно със съпруга си на терасата на замък в югозападна Франция. Съдът глоби Лоранс Пио, редактор на френското издание на седмичника за знаменитости и клюки и Ернесто Маури, директор на собственика - италианското издателство \"Мондадори\" за нарушаване на френските закони за защита на личната неприкосновеност. Той наложи по-малки глоби на фотографска агенция в Париж, която отрича нейни фотографи да са автори на снимките. Случаят припомни трагичната гибел на майката на Уилям, принцеса Даяна, в автомобилна катастрофа в Париж преди 20 години, докато я преследваха папараци. Преди дни принц Уилям и съпругата му Кейт обявиха, че очакват третото си дете. Затова и херцогинята, която има тежки сутрешни неразположения по време на бременностите си, временно прекратява публичните си ангажименти. Двамата вече имат син Джордж и дъщеря Шарлот. Третото дете на внука на кралица Елизабет ще е пети в линията на онаследяване на престола след престолонаследника принц Чарлз, Уилям, Джордж и Шарлот. През 2012 г. парламентът прие закон, според който онаследяването става вече независимо от пола. ", "date": "2017.09.06", "title": "Глобяват френско списание за топлес снимки на Кейт Мидълтън"}
{"url": "http://clubz.bg/58006-yunker_kym_orban_solidarnostta_ne_e_a_la_kart", "text": "Така председателят на Европейската комисия Жан-Клод Юнкер коментира искането на унгарския премиер Виктор Орбан Брюксел да подпомогне страната му с 400 млн. евро за охрана на границата от мигранти. Съдът на ЕС отряза претенциите на Унгария и Словакия за мигрантските квоти В писмо, с което \"Политико\" разполага, Юнкер изрежда изрежда финансите, които Европа е дала на Будапеща и напомня, че огромна част от тях не са усвоени по вина на унгарското правителство. Председателят на ЕК също така отбелязва, че заради миграцията Будапеща е получила три извънредни гранта на стойност 6,26 млн. евро, но „предвид скромното усвояване, само около 33% са реализирани, а останалите са изгубени“. Предстои съдът на ЕС в Люксембург да обяви решението си по жалбите на Унгария и Словакия, които оспорват системата за задължително разселване на мигранти. То ще е знаково на фона на съпротивата в източноевропейски държави срещу схемата за разселване от Гърция и Италия. Унгария и Полша отказват да приемат каквито и да било търсещи убежище по схемата за квотно разпределение. Това вбеси Брюксел, Берлин и Париж, както и държавите, които бяха най-силно засегнати от мигрантската криза.  ", "date": "2017.09.06", "title": "Юнкер към Орбан: Солидарността не е а ла карт"}
{"url": "http://clubz.bg/57958-predlojenie_pri_dve_neizplateni_zaplati_firmata_da_se_obqvqva_v_nesystoqtelnost", "text": "Ако работодателят дължи повече от две заплати, работникът да може да поиска обявяване в несъстоятелност на фирмата. Такова предложение е направил социалният министър Бисер Петков. Текстът ще бъде записан в промените в Закона за гарантираните вземания на работниците и служителите. Сред другите заложени изменения са увеличаването до 6 месеца на срока за взимане на обезщетение след напускане на работник, последвано от фалит на работодателя.  В момента това може да стане до три месеца, след като двете страни приключат взаимоотношенията си.  В законопроекта е записано още, че фирми, които дължат пари на работници, няма да могат да се прехвърлят на трети лица. Освен това процедурата по кандидатстване за обезщетение от Фонда за обезщетения щяла да се съкрати. Социалният министър допълни, че правомощията на Инспекцията по труда ще бъдат разширени, но не уточни как. ", "date": "2017.09.06", "title": "Предложение: при две неизплатени заплати фирмата да се обявява в несъстоятелност"}
