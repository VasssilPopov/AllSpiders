{"url": "https://clubz.bg/84569-stotici_hilqdi_chehi_iskat_ostavkata_na_premiera_si", "text": "Стотици хиляди чехи излязоха днес на протест в столицата Прага с искане за оставката на министър-председателя Андрей Бабиш, в най-голямата демонстрация на обществено недоволство от \"Кадифената революция\" през 1989 година, която събори комунизма, предаде Ройтерс. Митингът в парка Летна беше кулминацията на серия протести през последните седмици срещу Бабиш, който е изправен пред разследвания по обвинения за измама и конфликт на интереси, които той категорично отхвърля. Организаторите казаха, че 250 000 души от цялата страна са участвали в неделния митинг, но полицията е отказала да съобщи своята преценка за посещаемостта на събитието.", "date": "2019.06.23", "title": "Стотици хиляди чехи искат оставката на премиера си"}
{"url": "https://clubz.bg/84557-putin_trymp_iska_no_sistemata_go_stiska", "text": "Възможностите на президента на САЩ Доналд Тръмп в развитието на отношенията с Русия са ограничени от американската политическа система, но много зависи от политическата воля, заяви руският президент Владимир Путин в интервю за телевизия НТВ, цитирано от ТАСС. Той отбеляза, че и Русия, и САЩ имат интерес да водят диалог. Опитите за постигане на целите със сила не се увенчават с успех, каза руският президент. Той пристигна там вчера за разговори със секретаря на Съвета за сигурност на Русия Николай Патрушев и с ръководителя на израелския Съвет за национална сигурност Меир Бен Шабат, които трябва да се проведат в понеделник и вторник. Тръмп беше казал в интервю за тв канала Фокс нюз, че очаква да се срещне с Путин в кулоарите на срещата на Г-20 в Осака, която е насрочена за 28 и 29 юни. Противоречията между двете суперсили се задълбочиха от миналото лято насам по ред международни въпроси - от контрола върху ядрените въоръжения, през Украйна и американските санкции срещу Русия до Близкия изток и Иран.       ", "date": "2019.06.23", "title": "Путин: Тръмп иска, но системата го стиска"}
{"url": "https://clubz.bg/84556-geografiq_na_usmivkata", "text": "Ако този въпрос не идваше от Ерик Уайнър, можеше и да не му се обърне внимание. Само че Ерик Уайнър никога не пита случайно, слуша много внимателно, след което подрежда нещата по местата им. Това той може да го прави и ако сте чели поне една от трите му книги, преведени на български, съм сигурна, че сте съгласни. Ако пък тази една книга е „География на блаженството“ вече сте убедени, че въпросът е зададен от голям и талантлив познавач на човешките емоции. Сервитьорът изглежда солидно, възможно най-солидно. Висок, представителен и сериозен. Говори с басов глас, гледа леко изпод вежди и е компетентен. Ерик Уайнър е специалист по щастието. Посетил е 60 страни,  включително и Северна Корея. Не мисли, че бройката на страните е голяма, не му е било това целта. Искал е друго – да остане във всяка страна толкова, колкото да разбере какви хора живеят там. Пътувал е повече в дълбочина, отколкото на ширина. Наясно е с особеностите на катарците, исландците, молдовците, швейцарците… Знае кое ги прави щастливи, има доказателства как хората по света си приличат, но и колко много се различават. За сервитьора става дума. Наистина не се усмихва, съвсем сериозно обсъжда качествата на лаврака с издателя и преводача на Ерик Уайнър Нейко Генчев, дава информация за розето и много вътрешно приема дилемата ни дали рибата да се сервира с аспержи или с картофи. Така с Ерик Уайнър дойдохме много бързо до онзи момент, до който идва всеки български домакин, който има любопитен гост от чужбина – защо българите не се усмихват. Няма кратък отговор на този въпрос, не знам дали има и верен, но за сервитьора съм … „Сигурна съм, че този сервитьор иска да ни обслужи по най-добрия начин“ – казвам и поглеждам към сервитьора, който изглежда толкова сериозно, колкото човек който държи в ръце автомат за близък градски бой. Чак не ми се вярва, че не казва „Ръцете горе и зад врата“, ясно го чувам да обяснява, че лавракът е съвсем пресен. Ерик Уайнър е в състояние много накратко и безкрайно интересно да обясни защо един народ е щастлив или нещастен. Хваща такива дребни детайли в народопсихологията като това, че исландците са щастливи, включително и заради мъдростта си да не приемат провала за срамен. Наясно е защо в Швейцария предпочитат да не се хвалят с богатството си. Говори с дълбока симпатия и разбиране за молдовците, които тежко преживяват липсата на национална идентичност. Открил е колко много липсата на култура и изкуство липсва на легендарно богатите катарци, за да бъдат напълно щастливи. Знае, че България е на последно място в класациите за щастие в Европа, а в световната подредба е някъде сред бедните африкански държави. Интересно какви ни вижда той в тези два-три дни откакто е в страната ни. Никога не съм чувала с толкова кратко изречение така вярно да се описват българите. Когато прочетох „География на блаженството“ не допусках, че ще мога лично да попитам автора й как ни вижда. Чудех се как ли би ни описал, ако вместо в Молдова, пътищата му го бяха довели в България за написването на тази книга. Щеше да ни опише така гениално, както е видял молдовците, но нямаше да каже, че причината при нас е липсата на национална идентичност. Имаме си национална идентичност в изобилие, а напоследък дори в излишък. Как ли щеше да е посочената от него причина за нашето 98-мо място в световната ранглиста на щастието? Но сега той очаква да чуе обяснения от нас. По отношение на щастието ние малко приличаме на отношението на швейцарците – казвам. – В „География на блаженството“ пишеш, че швейцарците не се фукат с богатството си, за да не предизвикват завист. Ние сме в подобна ситуация с щастието, не го показваме на другите, не го заявяваме, не го изкрещяваме, за да не го урочасаме. Този човек е наистина гениален с формулировките. Наистина щеше да е голям късмет да ни включи в книгата си „География на блаженството си“. По-вероятно е да бъдем част от следваща му книга, тя вече има работно заглавие – „География на любовта“. Ще бъде трети том в неговите „географии“ и ще сложи точка на трилогията, така прекрасно оформена и издадена от „Фабер“. Вече е започнал проучванията си в различни страни, затова пита: В България хората повече се обичат или повече се карат? „Каква е разликата?!“ – казвам и докато той се смее, а аз не, защото за мен това не е шега, и двамата разбираме, че нито щастието, нито любовта при българите са много лесни за описване. „Той скара ли ни се нещо?“ – този въпрос е отново за сервитьора, който дойде до масата, огледа я с поглед на митничарско куче, което души за дрога и попита дали рибата е достатъчно топла, а розето достатъчно студено. „Не, не ни се скара, интересува се дали храната ни харесва.“ И какво още си е помислил сърцеведът Ерик Уайнър за българите през това кратко време, в което е тук, толкова кратко, че все още не е опитал нито ракия, нито таратор. „Помислих си, че на българите им липсва самоувереност, доверие в себе си им липсва“ – казва той. Щем не щем, стигаме до онези пет века, в които българите не сме имали своя държава. Как да повярваш, на държавата, като толкова време ти е липсвала и си се оправял без нея? Как да е изградена връзката между хора и институции, като толкова години не си имал правителство? Как да имаш увереност в себе си, ако си мислиш, че си самотен в битките си, че институциите съществуват, за да те затрудняват, контролират и наказват, а не да ти помагат? „Но хората вярват на близките си, на съседите?“- усетил е пътешественикът писател. Да, вярват и разчитат на близките и съседите. Писателят е видял комшулуци и е силно впечатлен от тази солидарност да се градят в стените врати, през които можеш не само да се скриеш, а да спасиш живот. Да, интересен народ сме българите за човека, който е видял, опознал и описал какви ли не места, времена и народи. Решаваме да поправим веднага поне половината от грешката да не е опитвал типични български неща и му поръчваме ракия. Сервитьорът е носи чашата внимателно и толкова съсредоточено сериозно, все едно пренася ядрено гориво. Ерик Уайнър го поглежда с оня поглед, който вече е ясно, че вижда по-дълбоко от обикновеното: „Е, май започнах да го предпочитам пред развеселените и ухилени американски сервитьори. Поне не е лицемерен.“", "date": "2019.06.23", "title": "География на усмивката"}
{"url": "https://clubz.bg/84561-intimen_skandal_topi_shansovete_na_boris_djonsyn_da_stane_premier", "text": "Съобщенията за разгорещена среднощна кавга между Борис Джонсън и притятелката му разпали в неделя дебат за това дали те ще навредят на кампанията му да стане следващия британски министър-председател и за това доколко е подходящ за този пост фаворитът в надпреварата за него, предаде Ройтерс. Проучвания, направени за неделното издание на \"Дейли мейл\", показаха, че  преднината на Джонсън пред съперника му, външния министър Джереми Хънт се е изпарила сред всички избиратели и е намаляла сред консерваторите. Джонсън отказа да отговоря на въпроси аз инцидента на събитие в Бирмингам в събота, като каза, че публиката предпочела да чуе плановете му за Великобритания, три години след като тя гласува да напусне Европейския съюз. Министърът на международната търговия Лиъм Фокс, който подкрепя Хънт, се съгласи, че публикациите не бива да отклоняват вниманието от политическия дебат в състезанието за премиерския пост, чийто изход ще решат с гласуване 160 000 членове на Консервативната партия идния месец. Очевиднен фаворит, Джонсън се опита да остане извън светлината на прожекторите и опонентите му го обвиниха, че бяга от публичност, за да избегне гафове, които характеризират кариерата му досега.     Сондаж в \"Мейл он сънди\" показа, че че Джонсън е смятан за най-добрия министър-председател от 36% от всички избиратели четвъртък, докато Джереми Хънт е бил подкрепен от 28%. Но още в събота Джонсън беше изгубил преднината си с 29% за него и 32% за Хънт. Сред консервативните гласоподаватели Джонсън падна от 55% на 45%, докато Хънт се качи от 28% на 34%, показа проучването, направено от \"Сървейшън\" (Survation). Полиция беше извикана на адрес в Лондон, където Джонсън живее с приятелката си Кери Симъндс, в ранните часове в петък, след като съседи чули шумна кавга. 55-годишният Джонсън е в процес на развод с втората си съпруга. Полицията каза в съобщение, че служителите й са разговаряли с всички живеещи на адреса и че всички те били добре. Привърженици на Джонсън заявиха, че изпращането на запис от свадата от съсед на Джонсън до клонящия към лейбъристката опозиция всекидневник \"Гардиън\" е било политически мотивирано. Съседът Том Пен (29 г.) каза в изявление, че се е обадил на полицията, защото се страхувал, че участниците в скандала не са добре. Пен каза, че е гласувал за оставане в Европейския съюз преди три години, но само дотук стигало участието му в политиката. Джонсън, който беше водещ в кампанията за Брекзит преди референдума от 2016 г., в събота потвърди желанието си Обединеното кралство да напусне ЕС през октомври със или без сделка. Хънт, който в референдума подкрепи лагера за оставане в ЕС, каза, че би извел страната от ЕС без сделка на 31 октомври, ако ЕС не покаже, че е готов да предоговори сегашното споразумение за Брекзит.", "date": "2019.06.23", "title": "Интимен скандал топи шансовете на Борис Джонсън да стане премиер"}
{"url": "https://clubz.bg/84568-opoziciqta_pecheli_istanbul_tejyk_udar_za_erdogan", "text": "Опозиционният кандидат Екрем Имамоглу печели повторните кметски избори в Истанбул срещу кандидата на управляващата партия на президента Реджеп Тайип Ердоган, съобщава гръцкият всекидневник . Екрем Имамоглу от Народнорепубликанската партия има 53,76% от гласовете, а бившият премиер Бинали Йълдъръм от Партията на справедливостта на напредъка (АКП) - 45,32%, предаде изданието на уебсайта си. Данните са предварителни - при 96% преброени гласове, посочва изданието. Бюлетини са пуснали 84,4% от над 10-те милиона избиратели в Истанбул. Турският всекидневник \"Йени шафак\" съобщи, че Имамоглу печели с 53,6% от гласовете срещу 45,4% за Йълдъръм. Последният призна победата на опонента си и го поздрави. Резултатът е тежък удар за президента Реджеп Тайип Ердоган, чиято политическа кариера започна преди 25 години в кметството на града на Босфора,  който с 15-те си милиона жители дава една трета от турската икономика. Битката за Истанбул е решителна за Ердоган На 31 март Имамоглу спечели с 0,16% (13 000 гласа) преднина пред Йълдъръм. Днес той увеличи разликата на 1,3 милиона гласа. Под натиска на Ердоган и след оплаквания на неговата партия от нередности Върховният избирателен съвет касира избора и насрочи повторен за днешната дата. Този уикенд не можеш да изкараш истанбулци от Истанбул Непопулярното в Турция и по света решение мобилизира опозицията и предизвика критики дори сред управляващите. Този уикенд не можеш да изкараш истанбулци от Истанбул", "date": "2019.06.23", "title": "Опозицията печели Истанбул. Тежък удар за Ердоган"}
{"url": "https://clubz.bg/84567-vw_ima_predvaritelno_reshenie_da_postroi_zavoda_si_v_turciq", "text": "Германският автомобилен концерн \"Фолскваген\" (Volkswagen) има предварително решение да построи новия си завод в Турция вместо в България, пише днес германският делови вестник \"Ханделсблат\", цитиран от . Турция е спечелила с готовността на правителствоо й да поеме значителна част от инвестиционните разходи да строежа на предприятието близо до Измир на западното крайбрежие на Мала Азия. Решението не е окончателно и разговорите с двете правителства още продължават, пише изданието. Предимство на България е членството й в Европейския съюз, което предполага по-голяма правна сигурност.  Окончателноте решение трябва да вземе Надзорният съвен  на \"Фолксваген\" в идните седмици, преди сезона на летните отпуски. Против Турция на везните на избора натежава влошеният й политически имидж, резултат от авторитарната и националистическа политика на президента Реджеп Тайип Ердоган.В нейна полза обаче работят икономически аргументи като значително по-големия пазар и възможностите за държавни поръчки както и наличието на готови мощности и работна ръка.", "date": "2019.06.23", "title": "VW има предварително решение да построи завода си в Турция"}
{"url": "https://clubz.bg/84564-naj_golemiqt_postsyvetski_gej_parad_beshe_dnes_v_kiev", "text": "Украински политиции и чуждестранни дипломати се присъединиха към хиляди участници в гей парад в Киев днес. Той беше най-големият и най-мирният в бившата съветста република досега, предаде Ройтерс. Тълпи хора, много от тях облечени в ярки цветове, дефилираха по улиците в центъра на украинската столица, носейки плакати \"Разнообразието е красиво\", \"Човешки права=щастлива страна\", \"Насилие-не, права-да\". От двете страни ги пазеха плътни кордони от полицаи с шлемове, но нямаше насилие въпреки присъствието на няколкостотин протестиращи срещу парада. Неделният марш в Киев беше част от \"Месеца на прайда\", който лесбийките, гейовете, бисексуалните и транссексуалните (ЛГБТ) по света празнуват. Украинският президент Володимир Зеленски, бивш комедиант, който встъпи в длъжност миналия  месец, насърчава културата на толерантност, казвайки, че е за равноправието и свободата на всички хора. Украинският парламент прие през 2015 година закон, който забрани дискриминацията на работното място, като част от законодателството, което страната трябваше да има, за да се класира за безвизов режим с ЕС. Тя публикува нейни снимки и снимки на нейни колеги,  които участваха в събитието. Уилиям Б. Тейлър, шарже д'афер в посолството на САЩ в Украйна, написа в същата социалан мрежа: Ройтерс отбелязва, че хомофобските нагласи в Украйна остават широко разпространени. Почти 47% от украинците мислят, че правата на сексуалните малцинства трябва да бъдат ограничени, докато 37.5% са против ограниченияга. 15.6% нямат мнение, сочи проручване на мозъчния тръст \"Демократични инициативи\" сред 1998 души миналия декември. Неделният парад беше далече от силовите сблъсъци станали на същото събитие през 2015 година, пише агенцията.", "date": "2019.06.23", "title": "Най-големият постсъветски гей парад беше днес в Киев"}
{"url": "https://clubz.bg/84562-novite_idei_na_siderov_zabrana_za_aborti_i_obryshtane_kym_turciq", "text": "След като бе обвинен от партньорите си в Обединени патриоти, че не работи в Народното събрание и няма законодателна дейност, лидерът на \"Атака\" Волен Сидеров се втурна да демонстрира такава, вкарвайки в обращение стари свои идеи за Северна Македония. Днес Сидеров добави още неща към \"портфолиото\" си, едното от които започване на дискусия у нас \"за\" и \"против\" абортите. Обяви се отново и за \"евразийско бъдеще\", този път обаче - чрез поддържане на по-тясно сътрудничество с Турция. Юлиан Ангелов: Сидеров или завижда, или не е в час Тези новости лидерът на \"Атака\" и председател на парламентарната група на \"патриотите\" артикулира в интервю за БНР. От пресцентъра на партията наблегнаха на идеята за абортите, като разпратиха специално прессъобщение, посветено на нея. И пак влезе в сметки: сега всяко момиче срещу стотина лева можело да премахме плода. Атакистът не вярвал и на медицинските определения за това кога плодът се превръща в сложен организъм, защото те се давали от лекари, които искали да вземат парите за аборти. Антикампанията на Сидеров и лошия му резултат - въпрос за съдбата му в малката коалиция За добри отношения с Турция се обяви още лидерът на \"Атака\", лансирайки идеята  По актуалната тема с партийните субсидии, Сидеров се обяви против държавното финансиране, но при условие, че партиите да могат да се  рекламират безплатно в медиите. И подчерта, че е бил против отлагането миналия петък на гласуването на предложенията на ГЕРБ и ДПС за безлимитно финансиране на партиите от бизнеса.  Антикампанията на Сидеров и лошия му резултат - въпрос за съдбата му в малката коалиция", "date": "2019.06.23", "title": "Новите идеи на Сидеров: забрана за аборти и обръщане към Турция"}
{"url": "https://clubz.bg/84559-gerb_mojelo_da_modificira_partijnata_subsidiq_ot_1_lev", "text": "ГЕРБ може да подложи на \"модификация\" предложението си партиите да получават по един, а не по 11 лева на глас субсидия от държавата. Това заяви днес пред БНР правосъдният министър и бивш председател на комисията по правни въпроси в парламента Данаил Кирилов. Както е известно, миналата седмица бюджетната комисия прие на второ четене хибриден модел на партийното финансиране - \"хибриден\", защото бяха възприети предложенията на ГЕРБ и на ДПС. Бе решено формациите да получават по един лев на глас, но също така да се ползват от неограничено финансиране от бизнеса, в това число от фирми, които печелят обществени поръчки, концесии, дори такива с държавно участие, както и да ползват безвъзмездно офиси в страната. Новата партийна субсидия: безлимитно финансиране от бизнеса, 1 лев на глас и безплатни офиси Новият модел трябваше да бъде окончателно гласуван в петък, но коалиционният партньор Обединени патриоти се възпротиви, а точката бе изтеглена от дневния ред с формалния мотив \"няма изготвен доклад за разглеждане\". Кирилов: Да отстраняват тримата големи по \"някакви данни, някаква фактология\" Предложението на ГЕРБ за един лев на действителен глас не се харесва на нито една политическа сила, в т.ч. ДПС. По думите му ГЕРБ остава твърда в позицията си, че партийната субсидия трябва да бъде намалена от 11 на един лев за глас. Кирилов коментира и предлаганите от него законови изменения в НПК и в Закона за съдебната власт, които той мотивира с настояването на Еврокомисията за механизъм за търсене на наказателна отговорност от т.нар. трима големи - главния прокурор и председателите на ВАС и ВКС (въпреки че настояването засяга само обвинител номер едно). Преди седмица министърът представи идеите си, като те събраха множество критики, тъй като допускат отстраняване по донос и без сериозна обосновка за предполагаемото извършено престъпление. От идеите не стана ясно и как някой прокурор ще се осмели да провери главния прокурор, който е начело на пирамидалната структура. Пред края на мандата си: Цацаров прегърна идеята на Кирилов за \"тримата големи\" Днес от думите на Кирилов се разбра, че не е решен окончателно въпросът дали и как да бъдат разследвани \"тримата големи\". Той не изключи възможността предложението да бъде съгласувано с Венецианската комисия. Необходимо е и запитване към Конституционния съд, уточни Кирилов. Но защити мнението си, че \"наказанието\" трябва да важи и за тримата, защото по конституция вървели \"в пакет\". И допълни: Данаил Кирилов търси режим за прекратяване мандатите на \"тримата големи\"  \"Би трябвало всички да съобразяваме, че режимът на тримата големи е установен още в конституцията и във всички конституционни норми техният статут е равен. Така че, да, води се дебат по въпроса в кой точно доклад с препоръки на Механизма за сътрудничество и оценка е посочено \"тримата големи\". Кирилов: Да отстраняват тримата големи по \"някакви данни, някаква фактология\" Пред края на мандата си: Цацаров прегърна идеята на Кирилов за \"тримата големи\" Данаил Кирилов търси режим за прекратяване мандатите на \"тримата големи\" ", "date": "2019.06.23", "title": "ГЕРБ можело да \"модифицира\" партийната субсидия от 1 лев"}
{"url": "https://clubz.bg/84560-trymp_pisal_na_kim_kim_prochel_i_misli", "text": "Севернокорейският лидер Ким Чен Ун е получил лично писмо от президента на САЩ Доналд Тръмп, предадоха агенциите, като се позоваха на съобщение на КЦТА. \n\tСъдържанието на писмото не беше разкрито, но след като се запознал с него, Ким го определил като \"отлично\", посочи Корейската централна телеграфна агенция (КЦТА). Откакто през февруари срещата между Ким и Тръмп в Ханой завърши без резултат, преговорите за севернокорейските ядрени оръжия навлязоха в застой, а напрежението в отношенията между двете страни се повишава. Вашингтон иска Пхенян да се откаже от ядрените си оръжия, докато Северна Корея иска да бъдат отменени международните санкции срещу нея. БТА", "date": "2019.06.23", "title": "Тръмп писал на Ким. Ким прочел и мисли"}
{"url": "https://clubz.bg/84558-priet_s_ovacii_i_sled_metoo", "text": "Българската публика вече е виждала всички големи рокзвезди, с изключение на двете най-големи: „Ролинг Стоунс” и Пол Маккартни. Надяваме се, че ако един ден и някой и тях дойде, концертът ще е на стадион – зала „Арена Армеец“ не е достатъчно голяма за тях. Що се отнася до стендъп комедията, гостувалите у нас световни звезди са неизмеримо по-малко. Но тази година в София пристигат две живи легенди на това ново у нас и по-старо по света изкуство. На 4 септември имаме шанс да видим за първи път на българска сцена звездата от „Монти Пайтън“ и „Фолти Тауърс” – великия Джон Клийз. А още по-прясна и прекрасна е новината, че преди него – на 23 юли пристига може би най-голямата фигура в стендъп комедията в момента: Луи Си Кей! Но има и не толкова добра новина – билетите за Луи Си Кей са разпродадени изцяло още на втория ден. Явно той има доста фенове, а местата в зала 3 в НДК са не повече от 1000. Организаторите от „Комеди клуб София” обясниха, че това била една от най-големите зали в настоящето турне на 51-годишния комик. В края на 2017 г., в разгара на движението #MeToo той беше обвинен от няколко негови колежки в непристойно поведение и сексуален тормоз. Призна си, извини се публично, прекрати временно кариерата си и загуби (по негови признания) около 35 милиона долара от спрени и отказани проекти. През август 2018-а Луи Си Кей се завърна отново на сцената – първоначално в малки клубове и без името му да се обявява предварително, а след добрия прием и в по-големи. Самият Луи Си Кей – обясниха организаторите, специално държал да играе в малки зали – те му давали възможност да има по-близък, директен контакт с публиката. Затова те не виждат шанс шоуто му да бъде преместено в по-голяма зала, както се прави обикновено, когато интересът надвишава значително капацитета на мястото. Вярно е, че в САЩ комикът се е представял и в клубове, събиращи по стотина души. От друга страна в Америка е разпродавал изцяло и „Медисън скуеър гардън” (20 хиляди места) в три поредни вечери. Но това е било преди обвиненията, признанието и извинението. За тези, които не са успели да си купят билети, остава не много голямата надежда, че въпреки доста заетия график на звездата, организаторите от „Комеди клуб София” ще успеят да уредят втора дата за шоуто на Луи Си Кей у нас. Луи Си Кей е един от най-добрите стендъп комици в света, носител на 6 награди „Еми” и 2 „Грами”. В списъка си с най-добрите комедийни шоута на всички времена списание „Ролинг Стоун” постави неговия тв спешъл „Shameless“ на трето място, а самия него – на четвърто място сред най-добрите стендъп комици в историята. Хуморът в монолозите на Луи Си Кей понякога е неприличен, на моменти шокиращ, острата социална сатира се редува с лични признания и коментари на общочовешки проблеми, способността му да открива смешното във всякакви ситуации понякога достига сюрреалистични измерения – но смехът и замислянето след него са гарантирани.", "date": "2019.06.23", "title": "Приет с овации и след #MeToo"}
{"url": "https://clubz.bg/84514-tri_magistrali_za_tri_mandata", "text": "Към момента, средата на 2019 година, стратегията за скоростните пътища е претърпяла промени, но и от променената не е готов нито един. Готови са три магистрали – „Марица“, „Тракия“ (започната още при социалистическия режим и довършена на 40-ата година от първата си копка), „Люлин“ (ако я броим за аутобан, вече част от „Струма“), един мост на Дунав, известен като втория – който също не бе построен, а довършен. И макар България да е врата между Изтока и Запада, няма готова нито една транзитна магистрала. До момента от „Струма“, която ни обещаваха да стане за олимпиадата в Атина през 2004 г., са изградени около 136 км от общо 172 км. Точно преди европейските избори бе срязана лентата на отсечка от 6,5 км от „Струма“, заради която част от откритите археологически разкопки на древното римско селище Скаптопара бяха преместени край самата магистрала. Плановете на правителството за отлаганата многократно и по различни причини „Струма“ са да е изцяло завършена през 2023 година. Пак тогава трябва да е готова и 420-километровата „Хемус“ според последните изявления на премиера Бойко Борисов, който съкрати ad hoc сроковете за пускането ѝ с една година. Към момента е готова една трета от нея. За разлика от останалите аутобани, чието строителство финансираха оперативните програми на Европейския съюз (ЕС), „Хемус“ се изгражда с милиарди от държавния бюджет. Разбира се, готовите магистрали са успех за премиера Борисов и управляващата ГЕРБ, защото двама премиери за два пълни мандата преди тях – Сергей Станишев и Симеон Сакскобургготски, не успяха да се оправят с една „Тракия“. Самият Борисов обича да казва, че ако управляваше друга партия, няма да има нито магистрала „Хемус“, нито тунел под Шипка (какъвто така и така няма). В навечерието на тазгодишните европейски избори освен предсрочното ѝ довършване обеща и 10% по-висок брутен вътрешен продукт (БВП) на района – магистрален принос. Няма статистика или проучвания дали и с колко (до)строените три магистрали са допринесли за ръста на брутния вътрешен продукт (БВП) на България. В първия мандат на ГЕРБ – в края на 2010 г., тогавашният регионален министър Плевнелиев се позова на европейско проучване, според което всяко вложено в магистрали евро се връща на държавата 2,5 пъти, но така и не уточни за какъв период от време става това. През 2010 г. според Националния статистически институт (НСИ) БВП възлиза на 70 511,2 млн. лева (70,5 милиарда) по текущи цени, преизчислен в евро е 36,05 млрд. евро. За 2018 г. прогнозата на Министерството на финансите е за БВП е за около 52,16 млрд. евро, все още няма окончателни данни от националната статистика. Въпреки това в зала „Арена Армеец“ на 19 май министърът на финансите Владислав Горанов съобщи, че за последните пет години БВП се е увеличил с 40%. Това е сериозно нарастване, основано предимно на вътрешното потребление, тъй като въпреки хвалбите на Бойко Борисов за нови заводи данните за преките чуждестранни инвестиции за последните 10 години сочат сериозен спад. Докато за 2007 г., когато е бил пикът им, те са били 13,88 милиарда долара, за 2017 г. техният размер е $2,18 млрд., а за 2018-а спадат още. (Данните са на Световната банка.) Наскоро икономистът Евгени Кънев призова да спрем да измерваме прогреса с ръста на БВП – или БВП на глава от населението. Аргументът му е, че „намаляващото население или консолидацията на печалбите за данъчно облагане на чужди компании в България лесно мамят за невероятния икономически прогрес“. Кънев отбелязва, че такъв ефект се наблюдава и в отличници като Ирландия – хъб на генериращите БВП американски инвестиции в Европа, и Люксембург, където работещите чужденци са четири пъти повече от местните жители. В тези класации обаче рейтингът на България клюмва и тя стабилно заема последните места. През май затвърди едно от тях – България, заедно с Латвия, е сред страните с най-ниска средна продължителност на живота на населението в Европейския съюз (74,9 години). През март друго изследване, този път на ООН, показа, че пак сме последни в ЕС по усещане за щастие. И новите магистрали на Борисов няма да направят нацията по-щастлива, но поне ще свържат Севера и Юга – в европейски и национален план. Скоростни пътища, които ги допълват, обаче няма готови. Няма и тунел под Шипка, идеята за който датира още от 1897 година, а в миналия и този век бе обещаван последователно от всички политически сили. Обещанието беше подновявано във всички транспортни стратегии и преди всички избори. Не направиха изключение и тазгодишните европейски. Затова пък има правителствено решение – от март миналата година Министерският съвет одобри да има високоскоростен път до Видин и тунел под Петрохан, който щял да бъде даден на концесия. Идеята с давност от поне десетилетие е скоростният път да свърже София–Видин–Будапеща като част от европейския транспортен коридор 4. Защото сегашният път от втория мост на Дунав – при Видин, до София е в такова окаяно състояние, че пътуването по него е като наказателна процедура. Скоростни пътища няма, но пък една обещавана магистрала – „Черно море“, отпада от приоритетите на властта. За нея винаги се говори като за проект, към който интерес за публично-частно партньорство са проявили ту арабски шейхове, ту китайци. Но в крайна сметка си стои, както си стои – в стабилно забвение. Преди месец строителният министър Петя Аврамова призна, че инвеститорски интерес към нея няма, но такъв е проявен към изграждане на пътя Русе–Велико Търново и тунела под Шипка. Голямо е забавянето и по друга важна инфраструктура – магистралата от София до Ниш. Колкото Сърбия влезе в АЕЦ „Белене“, толкова го има и този аутобан, макар в първия си кабинет Борисов обеща да я открие на 1 май 2012 г. После Сърбия построи своята част до границата, а 17-километровият участък между Драгоман и Сливница бе назован магистрала „Европа“ и строителят му „ГБС – Инфраструктурно строителство“ трябва да го приключи през юни 2022 г. Що се отнася до мостовете над Дунав, Борисов чертае три нови, поне така обяви в края на март. Това означава втори мост при Русе със средства от оперативните програми на ЕС, а при Свищов и Никопол – с публично-частно партньорство от българска страна. И ако на някой това се струва много, то нека кажем, че по римско време на Дунав, в частта му на днешна северна граница на България, е имало четири масивни моста, от които Константиновият е смятан за един от най-дългите в древността със своите 2437 метра, от които 1137 над реката. Сегашните са два. Така че съграденото по времето на ГЕРБ, почти всичко от което с безвъзмездно финансиране от ЕС, не бива да се преувеличава. Всеобщата разруха, в която е потънала по-голямата част от България извън големите градове, остава скрита зад фасадата на магистралното говорене. Освен това в новия програмен период след 2020 г. – 2021-2027 година, които и да са управляващите, ще трябва да приоритизират инфраструктурните проекти. Причината за това е, че по-голямата част от средствата няма да се предоставят безвъзмездно. Добрата новина е, че за България от Кохезионния фонд на ЕС, чийто бюджет ще бъде намален, са предвидени два пъти повече средства от сегашните. Като сума това означава около 400 милиона евро повече, предоставяни обаче чрез финансови инструменти, не даром. Така че е важно кой и какво ще строи след 2020 година. Защото тези пари вече ще ги връщаме. \n\t ", "date": "2019.06.23", "title": "Три магистрали за три мандата"}
{"url": "https://clubz.bg/84549-ivo_hristov_gerb_pazi_byudjetniq_izlishyk_za_da_kupi_izborite", "text": "Евродепутатът Иво Христов, доскорошен шеф на кабинета на президента Румен Радев, обвини днес ГЕРБ, че унищожава българската демокрация, а българското общество - за това че не протестира.  Христов, чиято кандидатура за Европейския парламент разцепи БСП в предизборната кампания и предизвика вътрешно недоволство в партията срещу лидерката Корнелия Нинова, каза, че днес ГЕРБ не зависи от партийните субсидии, които иска да намали до лев на глас, защото се е превърнал в \"партия-държава\". Той добави, че правителството прави нов дълг, за да купи американски изтребители Ф-16, но пази излишъка за вътрешнополитически цели.  Нямаше непосредствена реакция на коментарите му от управляващите. Христов обвини правителството и че е готово на неизгодна сделка за самолетите.  Според Христов \"Борисов е опитен попоулист\", който \"играе върху омразата и отвращението на населението от партиите\", но \"без партии няма демокрация\". Евродепутатът постави под въпрос честността на европейските избори на 26 май, на които спечели мястото си в Брюксел и Страсбург.  Той заяви, че \"ние ще трябва да изживеем още други катастрофи\" като .демографска и социална, които \"се правим , че не забелязваме\". Христов направи паралел между тях и краха на финансовите пирамиди и банковата криза през 1996-97 година, в които милиони българи загубиха спестяванията си. Христов, призна, че БСП \"носи огоорност за минали провали\", но изрази огорчение, от това, че при управлението на ГЕРБ \"под знамето на антикомунизма погребваме българската демокрация\". Той заяви, че у нас \"няма свобода на словото, изряден изборен процес и свободни депутати (в Народното събрание - б.р.). Евродепутатът не изключи българката Кристалина Георгиева, и.д. президент на Световната банка, да бъде сред кандидатите за председател на Европейската комисия, но не пропусна да отбележи: Бокова, тогава генерален директор на ЮНЕСКО, загуби гласуването през октомври 2016 г., в което и Георгиева, тогава еврокомисар по бюджета на ЕС, се кандидатира.", "date": "2019.06.23", "title": "Иво Христов: ГЕРБ пази бюджетния излишък, за да купи изборите"}
{"url": "https://clubz.bg/84550-aleksandyr_jordanov_s_dve_ryce_shte_glasuvam_da_prodyljat_sankciite_sreshtu_rusiq", "text": "Ветеранът на българската десница Александър Йорданов е готов да гласува \"ей така, с две ръце\" за продължаване на европейските санкции против Русия заради окупцията на Крим и предизвикването и подкрепата на сепаратисткия бунт в Донбас. Това заяви днес евродепутатът, избран с листата на ГЕРБ, в интервю за БНТ заедно с увереността, че в новото си амплоа ще има пак случаи да произнася от трибуната крилата си фраза: \"Днес е един хубав ден за българската (респ. европейската) демокрация\".  Решенията за санкциите принадлежат на европейските правителства, представени в Съвета на ЕС. Европейският парламент гласува резолюции за тях, но те имат консултативен характер. Според Йорданов, бивш български посланик във Варшава и в Скопие, анексията на Крим и кризата в Донбас са \"елементи от нацистко-болшевишкото минало на Европа\". По думите му паметниците на Съветската армия в София и на \"Альоша\" в пловдив са паметниците \"на историческата лъжа\".  Той отрече в България да е имало фашистката партия на на власт и призова комунистическият прочит на историята у нас да бъде забранен, както в Германия е забранен нацисткият. Евродепутатът каза, че \"е крайно време да сложим знак на равенство\" между двете тоталитарни идеологии и политически системи. Йорданов подкрепи като \"истина\" признанието на президента на Северна Македония Стево Пендаровски, че Гоце Делчев се е самоопределял като българин. Това може да бъде \"шок\" за съвременните северни македонци, които са били обект на македонистка пропаганда, но за предците им опреди 1944 година това е \"изречена истина\", каза евродепутатът. Той припомни, че Пендаровски беше съветник на покойния прозападен президент на западната ни съседка Борис Трайковски. Йорданов каза, че самоопределянето на хората в днешна Северна Македония като българи преди 1944 година е исторически факт, който трябва да влезе в учебниците по история на страната, която се стреми към членство в Европейския съюз.", "date": "2019.06.23", "title": "Александър Йорданов: С две ръце ще гласувам да продължат санкциите срещу Русия"}
{"url": "https://clubz.bg/84501-stroitel_na_magistrali_e_edno_na_syvremenna_bylgariq_drugo", "text": "\"Апартаментгейт\" бе само черешката на тортата от причини, поради която Бойко Борисов и ГЕРБ започнаха да губят обществено доверие. И докато по отношение този скандал премиерът и лидер на основната управляваща партия реагира по-скоро адекватно, то останалите проблеми си остават такива и дори се задълбочават. Ако иска в изборните дни да обира и периферия, да не разчита само на твърдото ядро, за което оставането на ГЕРБ на власт е по-скоро битов, отколкото политически въпрос, то Борисов би трябвало да се огледа и за другите си недостатъци. Най-сериозният от тях, разбира се, е все по-умерената позиция на ГЕРБ спрямо ВладимирПутин. Толкова умерена, че европейското развитие в името на партията взе да става все по-малко европейско и все повече евразийско. В последните дни обаче, покрай дискусията за партийните субсидии, Борисов и ГЕРБ направиха твърде много грешки, които вероятно ще имат отражение при едни бъдещи избори. С цялото си поведение в този дебат Борисов за пореден път разочарова всичката възможна периферия, която би подкрепила ГЕРБ на следващи избори. За пореден път се видя, че да си строител на магистрали е едно, а строител на съвременна България - съвсем друго. Темите, повдигнати от народната воля, за която Борисов твърди, че е силно загрижен, са сериозни. Те изискват сериозен, задълбочен подход, а не популистко плъзгане по повърхността. Субсидията трябва да се намали, но гаранциите за съществуването на по-малките партии, както и на онези партии, които не искат да влизат в нерегламентирани взаимоотношения с бизнеса, трябва да останат. За мажоритарния вот също има балансирано решение - преференциално гласуване с нисък праг и без привилегии за водача на листата, каквито сега има на парламентарни избори и избори за общински съветници. Между другото истинското преференциално гласуване бе предизборно обещание на ГЕРБ още на първите му парламентарни избори. То не е изпълнено и до ден-днешен.", "date": "2019.06.23", "title": "Строител на магистрали е едно, на съвременна България - друго"}
{"url": "https://clubz.bg/84545-dnes_se_reshava_sydbata_na_istanbul_i_na_erdogan", "text": "Милиони турски избиратели ще гласуват днес на повторението на изборите за кмет на Истанбул, съобщават турските медии.  \n\tОбщо 10 560 963 души ще могат да упражнят правото си на глас. Ще бъдат разкрити 31 124 избирателни секции. Гласуването ще започне в 8 ч. сутринта и ще приключи в 17 ч., обяви Висшата избирателна комисия (ВИК) на Турция. \n\tВотът ще се състои близо три месеца след местните избори на 31 март, спечелени в Истанбул от Екрем Имамоглу от основната опозиционна Народнорепубликанска партия (НРП). Той победи с много малка разлика кандидата на управляващата Партия на справедливостта и развитието (ПСР) Бинали Йълдъръм, който е бивш премиер и близък сътрудник на президента Реджеп Тайип Ердоган.  \n\tСлед седмици на възражения от страна на управляващата партия за резултатите от вота в Истанбул, Висшата избирателна комисия анулира изборите за кмет и насрочи повторение на 23 юни.  Битката за Истанбул е решителна за Ердоган Изборите в Истанбул се разглеждат като тест за популярността на президента Ердоган на фона на икономическия спад, увеличаващата се безработица и високите цени на храните.  \n\tВотът е от голямо значение за Турция, тъй като градът с население от над 15 милиона души, разположен на два континента, е финансовият, търговски и културен център на страната. Около 30 процента от брутния вътрешен продукт на Турция се произвежда в Истанбул, а бюджетът на голямата истанбулска община възлиза на около 8,8 милиарда долара. \n\tВ изборите участват общо 21 кандидати, но надпреварата на практика е между Бинали Йълдъръм, кандидат на управляващата ПСР и смятан за най-верния помощник на президента Ердоган, и опозиционния кандидат Екрем Имамоглу. Освен тях за кметския пост ще се състезават Неждет Гьокчънар, кандидат на Партията на щастието, Мустафа Илкер Юджел, кандидат на Отечествената партия, и 17 независими кандидати. \n\tСпоред няколко социологически анкети Екрем Имамоглу води пред кандидата на управляващите Бинали Йълдъръм.  Този уикенд не можеш да изкараш истанбулци от Истанбул На изборите на 31 март 1,7 милиона гласоподаватели не упражниха правото си на глас и сега и двата противникови лагера разчитат на подкрепа от тях. Ключова роля за резултата ще имат и гласовете на кюрдските избиратели. На предишните избори прокюрдската Демократична партия на народите (ДПН) не издигна кандидат в Истанбул, което помогна на опозиционния кандидат Екрем Имамоглу. Преди няколко дни съпредседателят на ДПН Селяхаттин Демирташ, който се намира в затвора, призова симпатизантите на партията да гласуват за Екрем Имамоглу. Лидерът на забранената за тероризъм Кюрдска работническа партия (ПКК) Абдуллах Йоджалан, който излежава доживотна присъда затвор на о. Имралъ, пък призова кюрдите да бъдат \"неутрални\" на повторния вот за кмет на Истанбул. \n\tОчаква се избирателната активност да бъде по-висока от тази на 31 март. Тогава 84,6 процента от избирателите дадоха своя глас. Днес се очаква избирателната активност да достигне 90 процента. Първите резултати се очаква да започнат да постъпват след 18 часа, пише БТА.. Този уикенд не можеш да изкараш истанбулци от Истанбул", "date": "2019.06.23", "title": "Днес се решава съдбата на Истанбул и на Ердоган"}
{"url": "https://clubz.bg/84547-sasht_sa_udarili_iranski_kompyutri", "text": "Американски представители заявиха, че киберсилите на армията на САЩ са предприели по-рано през седмицата ответна атака срещу ирански компютърни системи на фона на изострящото се напрежение между двете страни, предаде Асошиейтед прес, цитирана от БТА. \n\tТрима неназовани американски представители казаха пред Асошиейтед прес, че операцията била предприета в четвъртък вечерта и при нея били извадени от строя ирански компютърни системи, контролиращи иранските ракетни установки. \n\tПръв за киберудара съобщи сайтът \"Яху нюз\". \n\tДвама от източниците заявиха, че президентът Доналд Тръмп разрешил киберудара, точно когато отменил конвенционалния военен отговор на свалянето от Иран на американския разузнавателен безпилотен летателен апарат. \n\tТе допълниха, че подготовката на киберотговора започнала седмици преди атаката. Подготовката била извършена в рамките на изработването на план за извънредни ситуации. \n\tЗа кибератаката съобщи и вестник \"Вашингтон пост\", цитиран от ТАСС. Изданието се позовава на свои източници в разузнаването на САЩ. Вестникът посочва, че Пентагонът предложил на президента операцията да бъде извършена след приписаното от Вашингтон на Иран нападение срещу два нефтени танкера в Оманския залив. \n\tКомпании от сферата на киберсигурността съобщиха, че Иран е засилил кибератаките си срещу американското правителство и критична инфраструктура на фона на напрежението. \n\tКомпаниите \"Крауд страйк\" и \"Файър ай\", които редовно следят подобна активност, посочиха, че през последните седмици, хакери, за които се предполага, че работят за иранското правителство са атакували американски правителствени служби, както и някои сектори от икономиката на САЩ, включително петролния и газовия. \n\tНе е ясно дали хакерите са успели да получат достъп до атакуваните от тях системи. САЩ ще засилват икономическия си натиск върху Иран, докато Техеран не се откаже от насилието и не откликне на дипломатическите усилия на Вашингтон. Това заяви вчера държавният секретар на САЩ Майк Помпео, цитиран от Ройтерс. Отделно, съветникът на Тръмп по националната сигурност Джон Болтън предупреди Иран да не бърка \"благоразумието\" на САЩ в отказа им от въздушни удари със \"слабост\". Той добави, че санкциите срещу Техеран ще останат в сила и че САЩ си запазват правото да извършат нападение в бъдеще. Президентът Тръмп този път спря в последния момент нанасянето на удара, посочи Болтън.    Държавната саудитска авиокомпания Саудия съобщи, че променя маршрутите на свои полети до някои азиатски страни, за да избегне иранското въздушно пространство в момент на изострено напрежение в Персийския залив, предаде Асошиейтед прес, цитирана от БТА. \n\tСъобщението последва решението на американската федерална служба на въздухоплаването да забрани на регистрирани в САЩ самолети да прелитат над някои части на Персийския и Оманския залив след свалянето на американски дрон от Иран в четвъртък. \n\tСаудитската авиокомпания заяви, че решението й е предпазна мярка за безопасност на полетите. Телевизия \"Ал Арабия\" съобщи, че то засяга въздушни коридори над Оманския залив и Ормузкия проток. \n\tВ петък други авиокомпании като Етихад и Емирейтс също обявиха промяна в маршрутите на свои полети в района на Персийския залив.", "date": "2019.06.23", "title": "САЩ са ударили ирански компютри"}
{"url": "https://clubz.bg/84553-koj_izpuska_metan_na_mars", "text": "Марсоходът на НАСА \"Кюриосити\" е открил в атмосферата на Марс високо съдържание на метан, което може да е свидетелство за присъствието на живи организми на Червената планета, съобщи в. \"Ню Йорк таймс\", цитиран от БТА. Откриха езеро на Марс Резултатите могат да бъдат получени още в понеделник. Откриха езеро на Марс По-рано \"Кюриосити\" установи сезонни изменение на съдържанието на метан в атмосферата на Марс. Този марсоход кацна на Червената планета на 6 август 2012 година за изследване на кратер, кръстен на името на австралийския астроном Уолтър Гейл. Откриха езеро на Марс", "date": "2019.06.23", "title": "Кой изпуска метан на Марс?"}
{"url": "https://clubz.bg/84563-katrin_taseva_sys_srebro_na_topka_i_bronz_na_lenta_v_minsk", "text": "Българката Катрин Тасева спечели два медала във финалите на отделните уреди в индивидуалния турнир по художествена гимнастика на европейските игри  Минск. Тя участва в три финала, печелейки сребро на топка и бронз на лента, а на бухалки остана четвърта. В първия финал на обръч не участваха българки, а победителка стана Дина Аверина, следвана от Катерина Галкина (Беларус) и Влада Николченко (Украйна). Победителка на топка беше Линой Ашрам от Израел с 22,500 точки, а трета остана Дина Аверина (Русия) с 21,300. На бухалки титлата взе пак Ашрам с 22,700 точки. Аверина допусна грешка и остана втора с 22,600, а трета беше Николченко с 21,750. Тасева  остана четвърта с 20,800 точки. На лента Аверина спечели втория си златен медал с оценка от 21,350. Ашрам получи 21,100. Тасева, която играе съчетанието си за първи пътк, стигна до  20,450 и трето място. Следва състезанието при ансамблите, където България ще бъде представена от Лаура Траатс, Мадлен Радуканова, Симона Дянкова, Ерика Зафирова и Стефани Кирякова. Те ще изиграят две съчетания. Оценките ще служат и за многобой, и за класирането на отделните уреди.", "date": "2019.06.23", "title": "Катрин Тасева - със сребро на топка и бронз на лента в Минск "}
{"url": "https://clubz.bg/84548-gubernator_e_ubit_pri_opit_za_prevrat_v_etiopiq", "text": "Губернаторът на етиопския щат Амара и негов съветник са убити при опит за преврат в щата, съобщи Ройтерс, цитирана от БТА. Амбачеу Меконен и съветникът му били нападнати в кабинетите си вчера, добавят етиопските медии, но не съобщават кои са били нападателите. Генерал от етиопската армия сили е организирал метежа, при който са убити поне двама висши служители на щата, предаде Ройтерс, позовавайки се на държавната телевизия. Тя назова генерала като Асамнеу Тсиге, шеф на силите за сигурност в щата. По-рано днес Франс прес съобщи, че началникът на генералния щаб на етиопската армия ген. Сеаре Меконен е бил прострелян днес при нападение. Агенцията се позова на етиопския премиер Абий Ахмед. \n\tПремиерът направи изявление в ефира на националната телевизия, в което съобщи за нападението срещу Меконен, но не спомена никакви подробности за състоянието му. Не е ясно и кой стои зад нападението. \n\tНяколко часа по-рано етиопското правителство съобщи, че въоръжени отряди са направили неуспешен опит за преврат в щата Амара, втория по брой на населението регион на Етиопия.  Държавният департамент на САЩ съобщи и за стрелба и в националната столица Адис Абеба.   Премиерът осъди незаконните действия на въоръжените групировки. Неуспелият преврат е бил срещу регионалното правителство в Амара, един от деветте федерални щати на Етиопия, предаде Скай нюз. Негусу Тилахун, говорител на премиера Абий Ахмед, каза, че заговорниците са имали за цел да свалят Амбачеу Меконен, шеф на правителството на щата, съобщи Би Би Си. Абий Ахмед се опитва да прокара политически реформи сред ширещи се безредици в страната от Африканския рог, предаде телевизионният канал. Откакто дойде на власт през април 2018 година той се опитва да отвори за света изолираната страна. Правителството му освободи политическите затворници, отмени забраите на политически партии и започна наказателни преследвания срещу представители на държавата, обвинени в тежки нарушения на човешки права. Обаче етническо насилие избухна в много територии, вкбючително Амара. Жителите на провинциалната столица Бахир Дар съобщиха за стрелба в някои квартали и затваряне на пътища. Интернетът в цялата страна е изключен, предаде Би Би Си.", "date": "2019.06.23", "title": "Губернатор е убит при опит за преврат в Етиопия"}
{"url": "https://clubz.bg/84551-ima_li_neshto_gnilo_v_obshtestvenite_peralni", "text": "Нови здравни изисквания за помещения на обществените и ведомствените перални, които се ползват и от къщи за гости, и малки хотели, затрудняват техните собственици. За това алармират в парламентарния контрол депутати на БСП.  В писмен въпрос до здравния министър Кирил Ананиев Валентина Найденова и Веска Начева посочват, че с въвеждането на наредба от ноември 2018 г. министерството поставя редица високи изисквания към обществените перални, в това число и за ведомствените перални, предназначени единствено за обекти, към които са разкрити.  Двете депутатки на БСП смятат, че тези изисквания силно затрудняват собствениците на къщи за гости и малки хотели, вече разкрили ведомствени перални, да преустроят съществуващите такива помещения.  От отговора на Ананиев става известно обаче, че тези изисквания за „проектиране на сгради за битови услуги на населението“ са още от 1981 г., а след това са влезли и в актуализирана към 1995 г. друга наредба. Там се посочва още, че „текстът на наредбата е съобразен и с добрите европейски практики в тази област“. И се дава за пример това, че в нормативния акт се уреждат изискванията за внедряване на принципите на добрите производствени практики при предлагане на перилните услуги, така, че да не се допуска пренасяне на заболявания чрез изпраното пране“. От думите на министър Ананиев става известно, че все пак министерството ще направи отстъпки за изискванията за светлата височина на пералните помещения. И след брожения от страна на бизнеса тези изисквания ще се променят. В заключение министърът обещава проверките на 28-те здравни инспекции върху дейността на тези обекти да продължат. ", "date": "2019.06.23", "title": "Има ли нещо гнило в обществените перални?"}
{"url": "https://clubz.bg/84546-trymp_otloji_s_dve_sedmici_masovata_deportaciq", "text": "Президентът на САЩ Доналд Тръмп съобщи в Туитър, че отлага с две седмици планираната масова депортация на нелегални имигранти, за да даде време на конгресмените да договорят споразумение във връзка с американското законодателство за предоставяне на убежище, предадоха агенциите. \"Ако ли не, депортациите започват\", допълни той. Трима неназовани представители на правителството във Вашингтон заявиха пред Асошиейтед прес, че операцията е била отложена поради това, че в медиите са изтекли подробности за нея и това можело да застраши безопасността на служителите, които ще участват в нея.  \n\tОперацията се очакваше да започне утре и под прицела й щяха да попаднат хора с окончателни заповеди за депортация, включително семейства, чиито случаи са били разгледани от съдиите по бързата процедура. \n\tПо-рано през седмицата Тръмп написа в Туитър, че предстои подобна операция и заяви, че имиграционната служба ще започне да депортира \"милиони\" хора. Тръмп обеща да депортира \"милиони нелегални имигранти\" Председателят на Камарата на представителите на Конгреса на САЩ Нанси Пелоси се е обадила в петък на президента Доналд Тръмп и е поискала от него да отложи планираната масова депортация на нелегални имигранти, предаде Асошиейтед прес. \n\tСпоред добре осведомен източник Пелоси, която е представител на Демократическата партия от щата Калифорния, се е обадила на Тръмп в петък вечерта. \n\tВчера следобед местно време Тръмп обяви в Туитър, че отлага депортацията с две седмици. \n\tПелоси реагира със своя публикация в същата социална мрежа, която гласеше следното:", "date": "2019.06.23", "title": "Тръмп отложи с две седмици масовата депортация"}
{"url": "https://clubz.bg/84552-bylgariq_s_novo_porajenie_tozi_pyt_ot_rusiq", "text": "Българският национален отбор по волейбол отстъпи на Русия с 0:3 (20:25; 20:25; 21:25) във втория си мач от група 16, на турнира на Волейболната лига на нациите в Куиаба (Бразилия). Волейболистите не удържаха на устрема на Бразилия Победата бе девета за „Сборная“, която заема трето място във временното общо класиране (2 загуби и 26 точки). Волейболистите остават на 12-о място в подреждането с три победи и 8 точки. Силвано Пранди започна със следния стартов състав: Георги Сеганов, Цветан Соколов, Розалин Пенчев, Мартин Атанасов, Красимир Георгиев, Светослав Гоцев - Владислав Иванов-либеро. Волейболистите се върнаха към победите с обрат срещу Франция В първите два гейма руснаците владееха инициативата изцяло. Българите доминираха в началото на третата част - водеха с 10:6 точки, но впоследствие \"Сборная\" влезе в серия и възстанови равенството при15:15.  След отлични изяви на Виктор Полетаев руснаците поведоха в резултата и затвориха мача в три гейма. С най-много точки за българския тим се разписа Цветан Соколов - 15 (1 блок, 1 ас и 52% ефективност в атака). Мартин Атанасов и Светослав Гоцев завършиха със 7 точки. Волейболистите паднаха и от Китай Топреализатор за победата на Русия стана Виктор Полетаев с 20 точки (2 блока, 4 аса и 64% ефективност в атака). Последната среща за България ще е срещу Германия - на 24 юни от 00:00 ч. Волейболистите се върнаха към победите с обрат срещу Франция Волейболистите паднаха и от Китай", "date": "2019.06.23", "title": "България с ново поражение - този път от Русия"}
{"url": "https://clubz.bg/84554-etiopiq_e_osuetila_opit_za_prevrat_v_shtata_amara", "text": "Етиопският премиер Абий Ахмед каза, че правителството му е осуетило опит за преврат извън столицата Адис Абеба, в щата Амара, предаде Асошиейтед прес, цитирана от БТА. Ахмед каза по държавната телевизия, че висш офицер заедно с група военни са се опитали да извършат преврат в Амара. Той добави, че има убити и ранени. Губернатор е убит при опит за преврат в Етиопия Посолството на САЩ съобщи, че вчера в Адис Абеба са били чути изстрели и отправи призив за бдителност, посочва АП.  Началникът на генералния щаб на етиопската армия е бил застрелян от телохранителя си няколко часа след опита за преврат в щата Амара, чийто президент също е убит, предаде Франс прес. Говорителката на премиера Абий Ахмед Билене Сеюм уточни, че \"група убийци\", водена от шефа на службите за сигурност на Амара генерал Асаминев Тсиге са нахлули на заседание на местната власт. Президентът на щата Амбачев Меконен и друг високопоставен представител са били тежко ранени и са починали от раните си. Няколко часа по-късно началникът на генералния щаб на етиопската армия генерал Сеаре Меконен е бил убит в дома си от своя телохранител. След като бе избран за премиер миналата година Абий Ахмед въведе политически и икономически реформи в Етиопия - изненадващо приемане на мирно споразумение с Еритрея, отваряне на някои държавни сектори за частни инвестиции и освобождаване на хиляди затворници, включително опозиционни дейци със смъртни присъди, отбелязва Асошиейтед прес.", "date": "2019.06.23", "title": "Етиопия е осуетила опит за преврат в щата Амара"}
