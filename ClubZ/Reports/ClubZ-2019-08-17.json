{"url": "https://clubz.bg/86754-italiq_pusna_27_nepylnoletni_migranti_drugi_107_veche_17_dni_sa_v_korab_v_moreto", "text": "Италианският вътрешен министър и вицепремиер Матео Салвини позволи 27 непълнолетни мигранти от кораба \"Оупън армс\" да слязат на суша, предаде ДПА, предаде БТА. Корабът със спасените в Средиземно море мигранти от 17 дни е блокиран в морето със 134 души на борда, тъй като Салвини отказва да пусне в италиански пристанища плавателни съдове на хуманитарни организации, спасяващи мигранти в морето. На борда на кораба ситуацията е кризисна, хигиенните условия - застрашаващи здравето на хората, а ситуцията вече влияе и на психиката им.  В отворено писмо до италианския премиер Джузепе Конте Салвини заяви, че ще позволи на непълнолетните да напуснат кораба, но добави, че го прави против волята си, само защото премиерът го е помолил да го направи. Конте от четвъртък настоява за евакуиране на непълнолетните.  Организацията \"Оупън армс\" обяви в Туитър, че решението на Салвини важи за 27 непълнолетни, които пътуват сами. Останалите 107 мигранти, включително двама младежи, които обаче пътуват с роднини, остават на кораба. Основателят на благотворителната организация \"Оупън армс\" Оскар Кампс заяви във видео, че условията на кораба са непоносими, че между пътниците постоянно избухват кавги. Испанската обществена телевизия, чийто репортер е на кораба, съобщи, че няколко мигранти са заплашили да скочат в морето или да се самоубият и цитира предупреждението на капитана, че ситуацията е взривоопасна.  В сряда италиански съд отмени забраната, наложена от Салвини корабът за влезе в италианско пристанище. Вътрешното министерство обаче оспорва решението на магистратите, припомня БТА.  Салвини обвини \"Оупън армс\", че води политическа битка, а не хуманитарна и иска да залее Италия с мигранти. Той оспори и твърденията, че евакуираните от кораба през последните 48 часа 13 мигранти били тежко болни и заяви, че от организацията заблуждавали италианските власти. Министърът заяви това, след като ръководителят на лечебно заведение в Лампедуза каза, че сред 13-те мигранти има само един с ушно възпаление. но доктори на католическата благотворителна организация \"Малтийските рицари\", посетили по-рано кораба, установиха 20 случая на краста и няколко души с възпаление на пикочния мехур. ", "date": "2019.08.17", "title": "Италия пусна 27 непълнолетни мигранти. Други 107 вече 17 дни са в кораб в морето "}
{"url": "https://clubz.bg/86752-majkyl_shijn_v_naj_golqmata_izmama_v_%E2%80%9Estani_bogat%E2%80%9C", "text": "Прочутият скандал с най-голямата измама в историята на предаването „Кой иска да стане милионер“ (или както е популярно в България – „Стани богат“) ще бъде адаптиран като телевизионна драма. В ролята на водещия Крис Тарант ще бъде британският актьор Майкъл Шийн. Сериалът ще бъде по ITV, която оригинално излъчва шоуто, смятано за едно от най-великите в историята на телевизията. В ролята на „кашлящия майор“ Чарлс Инграм ще бъде Матю Макфейдън. През 2001 г. Инграм, бивш майор от армията, печели голямата награда от 1 милион паунда. През 2003 г. той бе признат за виновен, че е успял да го постигне с измама. Помощникът му го е наставлявал от публиката чрез кашляне за верните отговори – това е бил Тикуън Уитък, университетски преподавател. В неговата роля в сериала ще е Майкъл Джибсън. ITV вече представи първа снимка на Макфейдън и Клифърд в новите им роли. Снимачният процес вече тече в Лондон. Продукцията ще е режисирана от Стивън Фриърс, известен с биографичния „Кралицата“. В актьорския състав попадат още Хелън Маккрори, Марк Бонър и Ейслинг Бий. Сценарист е Джеймъс Греъм, чиято пиеса по историята бе представена на Уест Енд през 2018 г. Сериалът ще е в три части, а създателите му са уверени ще заинтригуват не само британската, но и американската публика.", "date": "2019.08.17", "title": "Майкъл Шийн в най-голямата измама в „Стани богат“ "}
{"url": "https://clubz.bg/86753-tri_obvineniq_za_zapodozreniq_za_jestokoto_ubijstvo_na_dete_v_sotirq", "text": "Окръжната прокуратура в Сливен повдигна три обвинения - за убийство, за блудство и за изнасилване на задържания за жестокото убийството на 7-годишното момиче от сливенското село Сотиря. Задържаният 21-годишен Мартин Трифонов е в болница под засилена полицейска охрана, след като бе арестуван в петък след издирване и с употреба на оръжие от полицията заради оказана съпротива.  Местен задържал, овързал и снимал убиеца Мартин. Но после го изтървал... Ако обвиненията бъдат доказани, Трифонов може да лежи доживот без право на замяна в затвора. Най-лекото наказание според повдигнатите обвинения би било 30 години зад решетките според Наказателния кодекс и юристи. Адвокат Марин Марковски заяви пред ТВ Европа, че законовият начин обвиненият да избегне максималното наказание е да направи пълни самопризнания за извършеното престъпление. В понеделник, 19 август, е обявен за Ден на траур в Община Сливен, в памет на малката Кристин. Обвиненията на Мартин Трифонов са повдигнати в присъствието на служебен защитник в болницата, където е настанен. Той е с огнестрелни рани и счупвания на костите в областта на крака. Състоянието му е стабилно, адекватен е и е контактен, казаха от Сливенската болница, съобщи БНТ.  По-рано през деня майката на обвинения за престъплението призна пред бТВ, че докато полицията е издирвала сина й, той се е прибрал тайно до дома си и тя му е дала храна. Жената казва, че не вярвала синът й да е извършил убийството на момичето. Не е съобщила на полицията за появата на Мартин в къщата.  Съдът ще решава в понеделник да остави ли обвиняемия постоянно в ареста. Той вече има една присъда от 9 месеца затвор за блудство и опит за изнасилване на 14-годишно момиче, когато е бил непълнолетен. Лежал е в затвора и за кражба. Срещу него има и висящо дело в Районния съд в Сливен - отново за кражба. Майката и бабата на убитото момиченце обмислят да съдят лекарите, защото, по думите им, не са оказали навременна помощ на детето. От община Сливен казаха, че имат готовност за оказване на финансова и психологична помощ на близките на момиченцето. ", "date": "2019.08.17", "title": "Три обвинения за заподозрения за жестокото убийство на дете в Сотиря"}
{"url": "https://clubz.bg/86745-ima_li_sriv_po_moreto_prez_yuni", "text": "В началото на лятото се разрази сериозна дискусия за криза на летния туризъм в страната. Дискусията започна в края на юни и началото на юли, тоест беше изцяло фокусирана върху състоянието на летния туризъм през юни. Основните тези са, че 1) летният туризъм през юни е в криза (плажовете са празни) и 2) българите бягат от родното Черноморие и масово предпочитат Гърция (задръствания на границата). Днес вече имаме данните на НСИ за туризма през месец юни и можем да осветим доколко горните твърдения отговарят на реалността. Успокоение от Валери Симеонов: Туристите по-малко, приходите повече Нека за начало направим няколко уточнения. , летният сезон ще можем да коментираме в цялост, когато имаме данните за юни, юли и август – юни е най-слабият от трите месеца и не винаги предопределя с точност събитията през сезона. Въпреки това широката дискусия за събитията от юни заслужава аргументиран отговор с данни. , ползваме официалните данни на НСИ за всички места за настаняване с над 10 легла –по-малките места с единични легла не влизат тук, което крие някои от данните, особено за нощувките на българите. Трето, фокусираме се не върху общите данни за страната, а конкретно върху туризма в областите по морето – това са Бургас, Варна и Добрич. На места събираме Варна и Добрич като показателни за Севера спрямо Юга (Бургас). Конкретният показател, който гледаме, са не просто броя на пренощувалите лица, а реално реализираните нощувки в местата за настаняване в трите области – може да се разглежда като показател за туристически човекодни на морето. Преди да влезем в детайлите на туризма през юни 2019 г., е хубаво да направим две общи наблюдения. Първото е, че летният туризъм у нас е в пъти по зависим от чужденците, в сравнение с българите. Реализираните нощувки от чужденци са пет пъти повече от тези на българите в Бургас и осем пъти във Варна. Разликата в приходите на местата за настаняване е още по-голяма – седем пъти в Бургас и 10 пъти във Варна в полза на приходите от нощувки на чужденци. Второто е, че трябва да отчитаме и по-дългите тенденции, а не просто да се взираме в промяната тази година спрямо предната. Последното е особено важно, когато гледаме представянето на Севера спрямо Юга и отварянето на една своеобразна ножица между двете.  Туризмът не бил в криза. Чакаме 2 милиона посетители през август Общата картина за юни 2019 г. (спрямо юни 2018 г.) показва различно развитие в трите области. В Бургас например се наблюдава спад на реализираните нощувки от български граждани в рамките на 22 хил. нощувки (-7,1%), който обаче е изцяло компенсиран от ръст при чужденците от 35 хил. нощувки (+2,2%). Приходите на местата за настаняване през юни също нарастват с близо 6 млн. лв. и достигат до 92 млн. лв., както заради повечето чужденци, така и поради известно покачване на цените.  Северът е в противоположната ситуация – спад на нощувките при чужденците и във Варна - с близо 48 хил. (-5,3%), и в Добрич – с около 25 хил. (-6,9%). На север обаче се регистрира ръст при нощувките на българите – въпреки лек спад във Варна в рамките на 1 500 по-малко нощувки на българи (-1,3%), има солиден ръст от близо 12 хил. нощувки на българи в Добрич (+16,9%). Добрата новина е, че ръстът на нощувките на българи в Добрич (морските общини са Балчик, Каварна и Шабла) продължава вече трета година – от 51 хил. нощувки през юни 2016 г. до 81 хил. през юни 2019 г. Общо приходите от нощувки на Север през юни са 73 млн. лв., като в Добрич остават сходни, а във Варна намаляват с над 2 млн. лв., заради по-малкото чужденци. Туризмът не бил в криза. Чакаме 2 милиона посетители през август Въпреки някои положителни развития – ръст на чужденците в Бургас и ръст на българите в Добрич, като цяло се наблюдава спад на реализираните нощувки през юни, провокиран предимно от по-малкото чужденци на Север. Трябва обаче да се отчете, че този лек спад идва след период от три години на стабилен ръст. Това ясно се вижда на графиката, която показва движението на реализираните нощувки на Север и Юг, с деление на българи и чужденци. В този общ план трудно може да се говори за драма в летния туризъм, особено на фона осезаемия спад при чужденците от 2015 г. На графиката се вижда и отварянето на ножицата между Севера и Юга, както през последната година при чужденците, така и генерално при българите. През месец юни Бургас бие сериозно Варна и Добрич по отношение на българските туристи – при 166 хил. нощувки на българи в Бургас спрямо 152 хил. във Варна и Добрич през юни 2012 г., сега са 292 хил. на 190 хил. в полза на Бургас (юни 2019). Реализирани нощувки през месец юни от български граждани и чужденци по морето: Остава да отговорим и на последния въпрос, а именно дали българите масово са избягали към Гърция? За целта ползваме данните за пътуванията на български граждани в чужбина. Те показват, че през юни 2019 г. в посока Гърция са пътували 135 хил. български граждани, което наистина е сериозен ръст спрямо предходните 3-4 години. Въпреки това имайте предвид, че преди кризата (2008-2009), тези пътувания през юни са достигали и над 180 хил. – провокирани и от големия брой на служебни пътувания към южната ни съседка преди 10 години. Туризъм в ремонт: властта пак пипа закона - за трети път през 2019 г. За да направим сравнение с пътуванията на българи към Черноморието ще ползваме не реализираните нощувки, а броя на пренощувалите лица. Общата картина показва, че през юни 2019 г. по българското Черноморие са пренощували 146 хил. български граждани, а в посока Гърция са пътували 135 хил. българи. Трябва обаче да се отчита, че не всички пътуват в Гърция за почивка – 75 хил. от тези 135 хил. са посочили изрично тази причина, докато другите са посочили или „служебна цел” или „друга цел”. Ако погледнем назад към юни 2016 г., то пренощувалите българи по родното Черноморие са били 117 хил. души, докато пътувалите в посока Гърция са били 99 хил. души. С други думи, българските туристи в трите морски области на страната все още бият като бройка тези, които пътуват към Гърция през юни. Генерално тенденцията и при двете е нагоре, така че е спорно дали отношението ще се обърне в даден момент. Туризмът не бил в криза. Чакаме 2 милиона посетители през август Туризмът не бил в криза. Чакаме 2 милиона посетители през август Туризъм в ремонт: властта пак пипа закона - за трети път през 2019 г.", "date": "2019.08.17", "title": "Има ли срив по морето през юни?"}
{"url": "https://clubz.bg/86678-kak_plamen_georgiev_se_okaza_naj_mil_na_bojko_borisov", "text": "Казусът \"Пацо Терасата\", както стана популярна в социалните мрежи сагата около имотното състояние на бившия шеф на КПКОНПИ Пламен Георгиев, създава много поводи за размисъл относно политическото поведение на Бойко Борисов. 1. Георгиев се оказа по-ценен за Борисов от бившата му дясна ръка Цветан Цветанов, както и от Цецка Цачева - бивш правосъден министър и бивш шеф на парламента. Цветанов, за когото Борисов заяви, че му е бил като семействo и сега му липсва, а и Цачева, подадоха оставки заради \"Апартаментгейт\". За тях двамата обаче не се намери никаква утешителна службица. Докато Георгиев бе посочен от правителството за консул във Валенсия. Историята е още по-странна, защото след като подаде оставка от КПКОНПИ, Георгиев се върна на предишната си служба - прокурор в специализираната прокуратура. Това връщане мина и през гласуване на Висшия съдебен съвет, чиито членове дори прекъснаха ваканцията си по този повод. От политическа гледна точка Борисов бе в идеална позиция - Георгиев стана проблем на съдебната власт. Изведнъж обаче, с решение на правителството на Борисов, горещият картоф Георгиев отново се върна в изпълнителната власт. 2. Заради Георгиев Борисов наруши дългогодишна политическа практика, която при това винаги му е носела успех. Дори най-големите му противници не могат да отрекат на лидера на ГЕРБ, че той успява да се раздели с кадри, които са се компрометирали в очите на общественото мнение. Това винаги е била една от големите разлики между ГЕРБ и БСП. На \"Позитано\" 20 никой, дори най-компрометираният, не се хвърля на вълците, както казваше бившият премиер, бивш лидер на БСП и настоящ лидер на ПЕС Сергей Станишев. Подобно \"другарско\" поведение в ГЕРБ, поне на публично ниво, никога не е имало. Сега изведнъж Борисов изоставя печелившите политически практики на ГЕРБ и се връща към позабравените управленски способи на бившия му клиент Тодор Живков. По него време другарите не ги уволняваха, те само преминаваха на друга отговорна работа. Също като Пламен Георгиев сега. Възможните обяснение на всичко това са две. Първо - Борисов вече е достатъчно силен и може да си позволи подобни ходове. Второ - Борисов окончателно се е самозабравил и започва да нехае за общественото мнение, което обаче ще се отрази негативно на общественото доверие в него. Кое от обясненията е вярно ще разберем скоро. На предстоящите местни избори.", "date": "2019.08.17", "title": "Как Пламен Георгиев се оказа най-мил на Бойко Борисов"}
{"url": "https://clubz.bg/86747-75_kg_kokain_v_burgas_skrit_v_pratka_s_banani_otkril_go_slujitel_na_sklad", "text": "Над 75 килограма кокаин са открити в складова база на ул. \"Индустриална\" в Бургас. Кокаинът е на стойност около 2 500 000 евро. Наркотикът е бил скрит в кашони с банани. Това съобщи шефът на Окръжната прокуратура в Бургас Георги Чинев, цитиран от БТА.  По думите на прокурора на 27 юли на Пристанище \"Бургас\" е акостирал плавателен съд на международна компания. Корабът е пътувал от Еквадор през Италия. На 29 юли в Пристанище \"Бургас\" от плавателния съд са били разтоварени 19 контейнера, в които имало общо 20 626 кашона с банани, уточни Чинев. Два дни по-късно стоката е била разтоварена в складовата база в Бургас. Неин получател е българско търговско дружество. Наркотикът е открит от работник в склада, който веднага сигнализирал в полицията. Наркотичното вещество е било в кашоните с банани в пакети, каза старши комисар Калоян Калоянов, директор на МВР-Бургас. Всеки от пакетите е с тегло 2,5 килограма. Разположени са така, че при отваряне на пръв поглед да се виждат плодовете. Покрити са със специфично фолио от метал, най-вероятно за избягване на проверки през рентген, допълни старши комисар Калоянов. Назначена е експертиза, която да установи чистотата на кокаина, добави Калоянов. От пристигналите кашони с банани част вече са продадени в Румъния, уточни той. Стойността на 1 грам кокаин е около 70 евро. Пратката е включвала банани от 32 ферми от Еквадор.", "date": "2019.08.17", "title": "75 кг кокаин в Бургас - скрит в пратка с банани. Открил го служител на склад"}
{"url": "https://clubz.bg/86750-5g_shte_stigne_1_mlrd_dushi_do_3_5_godini", "text": "Мобилните мрежи 5G ще достигнат зрялост в следващите 3 до 5 години, смята вицепрезидентът на ZTE Лу Уеи, съобщи Gizchina. ZTE е един от топ производителите на хардуер за мрежи от пето поколение и има детайлно наблюдение на пазара. Според компанията през 2023-2025 г. потребителите с достъп до мрежи пето поколение ще надхвърлят 1 млрд. души. Telenor демонстрира част от възможностите на 5G А1 тества базова станция за 5G В момента в света има около 100 модела 5G устройства, като първите флагмани на известни компании за смартфони с 5G излизат наесен или догодина. Но до края на 2019 г. вече ще има 5 млн. бройки смартфони с 5G, съобщават от Strategy Analytics. Мрежите от пето поколение са забележителни с факта, че имат потенциала да са по-бързи от обществено достъпните кабелни мрежи. 5G може да достигне скорост до 20 Gb/s. В момента добра скорост за домашен интернет е 20 Mb/s, или 1000 пъти по-малко. 5G в Европа ще се забави заради санкциите на САЩ срещу Huawei В момента всяка европейска държава работи активно за развиване на бъдеща 5G мрежа, в отделни градове по света има частична мрежа, а вече в 100 държави се предлагат основни 5G услуги от 296 оператора. И българските мобилни оператори се борят за бъдещо въвеждане на мрежа от пето поколение, като A1 и Telenor вече провеждат активно тестове.   А1 тества базова станция за 5G 5G в Европа ще се забави заради санкциите на САЩ срещу Huawei", "date": "2019.08.17", "title": "5G ще стигне 1 млрд. души до 3-5 години"}
{"url": "https://clubz.bg/86751-poroj_v_istanbul_kapaly_charshi_e_pod_voda", "text": "Бедствие в Истанбул - заради проливен дъжд градът е наводнен, в подлез е открито тялото на един загинал, а заради стихията историческата търговска улица \"Капалъ чарши\" е под вода. Новините съобщиха местни медии, цитирани от световните агенции и БТА. Количеството дъжд, паднало в общините Фатих и Еминьоню на Истанбул, е от 113 л/кв.м, твърдят местните власти. От видеоклипове, пуснати от потребители в Туитър, се вижда, че на места водата е до кръста. Стоката на пазара буквално плува. Улицата прилича на река.      Пътищата са като езера, има закъсали коли, съобщават още местни медии. Заради пороя и последиците от него временно е бил прекъснат морският транспорт, но курсовете на корабчетата са вече възобновени. Наводнени са жилища, офиси, магазини. В квартал Юскюдар в азиатската част на Истанбул не се вижда къде свършва морето и започва сушата, съобщават още агенциите.", "date": "2019.08.17", "title": "Порой в Истанбул, \"Капалъ чарши\" е под вода"}
{"url": "https://clubz.bg/86738-autopsiqta_finansistyt_djefri_epstajn_se_e_obesil_sam", "text": "Главният съдебно-медицински експерт на Ню Йорк Барбара Сампсън определи, че смъртта на финансиста Джефри Епстайн е самоубйство чрез обесване. Тялото на Епстайн беше открито преди седмица в килията му в затвора в Манхатън, докато чакаше делото си по обвинения в сексуален трафик, предаде \"Ройтерс\", цитирана от БТА. Сампсън заяви, че становището й за причината за смъртта е фомирано след  Подробности в подкрепа на заключението на съдебните медици обаче не бяха съобщени, въпреки че в последните дни се появиха различни конспиративни версии за смъртта на богаташа в килията.  Миналата събота 66-годишният Епстайн беше намерен безжизнен в килията си, след което беше образувано разследване на обстоятелствата около смъртта му. На 6 юли той беше арестуван и не се призна за виновен по федерални обвинения в сексуален трафик с участието на десетки непълнолетни момичета, някои от които на по 14 години. Финансистът Джефри Епстайн - обвинен в трафик и сексуална експлоатация на непълнолетни През последните няколко дни в медиите изтичаха подробности за заключенията от аутопсията. В четвъртък два източника от правоприлагащите органи заявиха пред \"Ройтерс\", че вратът на Епстайн е бил счупен на няколко места, което потвърди написаното в публикация на \"Вашингтон пост\". За някои това породи въпроси дали не може да става дума за убийство. През 2008 г. Епстийн, регистриран извършител на сексуални престъпления, който някога разчиташе на Тръмп и бившия президент Бил Клинтън като приятели, се призна за виновен по обвинения във Флорида за незаконно плащане на подрастваща за секс. Съмнения и подозрения след самоубийството на Епстайн В затвора Епстайн е бил наблюдаван да не би да предприеме евентуален опит за самоубийство, но преди смъртта му това наблюдение било снето, каза преди това източник. На всеки 30 минути двама надзиратели са длъжни да правят отделни една от друга проверки на всички затворници, но тази процедура не е била следвана, добави източникът. Отделно, в сряда екип в затвора е започнал проверка, която по същество е обичайно действие при значими събития като смърт на известен затворник, каза добре осведомен източник. \n\tГлавният прокурор на САЩ Уилям Бар нареди началникът на затвора да бъде отстранен, заяви във вторник американското министерство на правосъдието. Бар посочи, че в затвора е имало \"сериозни нередности\". Двама служители на затвора от крилото, в което е бил Епстайн, също са временно отстранени от работа, докато трае разследването. Надзирателите на Епстайн били претоварени В четвъртък вечер две жени, които били наети преди 15 години да правят масажи на Епстайн само за да бъдат след това обезпокоявани в сексуален смисъл от Епстайн в имението му в Манхатън, заведоха съдебен иск за 100 милиона долара към имуществото му. Искът е най-малко втори към имуществото на финансиста след смъртта му във връзка с предполагаемото му непристойно сексуално поведение.  Съмнения и подозрения след самоубийството на Епстайн Надзирателите на Епстайн били претоварени", "date": "2019.08.17", "title": "Аутопсията: Финансистът Джефри Епстайн се е обесил сам"}
{"url": "https://clubz.bg/86737-maj_vse_pak_shte_se_naloji_da_svalqm_vlastta_haha", "text": "Една от големите разлики между демокрация и диктатура е, че в демокрацията те преследват за действия, а не за думи. Например, в Лондон ще те арестуват за тероризъм, ако те хванат да вкарваш бомба в Тауъра. В диктатурата, обаче, ще те окошарят за тероризъм, защото си написал: „Мисля да свалям правителството, хаха...” За тази си реплика един българин вече лежи, без да е хванат с бомба, за тероризъм. А значи - живеем в диктатура. Арестуват за думи, а не за действия.  По-усложнен начин да кажем същото би бил:  ”. При една диктатура всичко, което се случва на обществената арена, може да се окаже криминално: статия, поема, песен, рецитал, плакат, реч. В Москва, след десетилетие и половина диктатура, вече арестуват хора за стоене на улицата с празен лист в ръка. В България също живеем в първите месеци на диктатура и това променя всичко. ДАНС ще следи дипломи, оценки и движение на децата и учениците (ПЪЛЕН ТЕКСТ) Например, как да възприема твърдението на зам.-министър Деница Сачева за публикувания от МОН документ, по силата на който ДАНС ще добие непрестанен достъп до цялата информация за всички учащи се в България - че този документ бил имал  Да не би ДАНС да се е пререгистрирала като НПО? Не е, разбира се. Просто се е превърнала в Държавната сигурност на днешния режим. ДАНС ще следи за радикализация сред ученици и студенти По силата на този документ, днешната ДС ще следи - предполага се, от „обществена гледна точка” - кой учащ какви ги върши. И какво ще прави с информацията? Нещо обществено? Няма. Ще превръща (вижте по-горе) обществени изяви в криминални такива. Както се случва при диктатурата. ДАНС ще следи за радикализация сред ученици и студенти След като Сачева ми отвори очите - вече знам каква е крайната цел на усилието на ДАНС/ДС да знае всичко и по всяко време за всички учащи. Целта е формиране на доноснически апарат, с помощта на който всяка дейност на обществената арена да бъде превърната в криминално деяние. Всеки да може да бъде арестуван за думите си, не за действията си. Тъй като това съм го живял в първите три десетилетия от живота си, помня как се правеше. Споделям за онези, които не помнят или са предпочели да забравят.  Целта на тоталното следене е всеки учащ да може да бъде превърнат в доносник. Да донася какво говорят съучениците му, родителите, техните приятели. Как изглежда това ли? Хващат някого с цигара коноп. Влачат го в РПУ. Преди униформените да започнат да го бият обаче се появява спасител. Един такъв чистичък, учтив, облечен в цивилен костюм, говори на „вие”. И предлага сделката: няма да те тикнем за три години в зандана, ако започнеш да споделяш с нас какво чуваш и от кого... Най-важната цел са, разбира се, даскалите. Прекалено образованите - а повечето даскали, особено университетските, са такива - са схващани като особено опасни от всички диктатури. Та гореописаната сценка най-вероятно все по-често ще завършва с предложение провинилият се студент да започне да докладва на ДАНС/ДС какви ги говори еди-кой си на лекции. Казва ли нещо срещу правителството? Подкопава ли, да ползвам речника на прокуратурата, вярата на народа в институциите на властта? Всява ли съмнение в морала на милиционерите, прокурорите, министрите?  Така стоят нещата при диктатурите. А при демокрациите, ще питате? На една демокрация не би й хрумнало да дава на контраразузнаването си възможността за тотално следене на цялата си младеж. Такъв казус не би възникнал изобщо, камо ли някой зам.-министър да обяснява, че следенето било имало обществен, а не полицейски характер. Трябваше да стъпим в XXI век, за да си признаят мои студенти от втората половина на 80-те години, че след всяка моя лекция са се събирали и са се наговаряли да поемат риска да не ме натопят за онова, което съм говорил. Било е смело решение, всеки път. Защото, при една разгърната диктатура, към каквато са ни подкарали, положението е следното: ако си чул някой да говори против властта пред група хора, и ако някой от тях го е натопил, ти също се оказваш в ареста - защото не си топил и ти, пардон, не си проявил „достатъчно бдителност”. Онези студенти бяха смели хора. Да видим, в близките месеци, какви ще са студентите, намиращи се под постоянния взор на днешната Държавна сигурност. Май все пак ще се наложи да свалям властта, хаха... ДАНС ще следи за радикализация сред ученици и студенти ДАНС ще следи за радикализация сред ученици и студенти", "date": "2019.08.17", "title": "Май все пак ще се наложи да свалям властта, хаха..."}
{"url": "https://clubz.bg/86727-moje_li_da_go_krystq_cherveniq_kuch", "text": "800 страници реверанс на Мураками към Гетсби   Чувството на отговорност я събуди от дрямката и тя се зае с утринните си задачи. Липсата на сън в съчетание с непознатите емоции бяха размътили главата ѝ и притъпили всяка мисъл в съзнанието ѝ. Което беше добър начин да се затриеш. Празните кофи се блъскаха в коленете ѝ, докато уморено се влачеше към езерото, твърдо решена да изтрие хлъзгавите чувства и да се фокусира върху действителността. Лин познаваше чувството на вина отпреди – изпитвала го бе, когато не успееше да изпълни някоя проста задача, възложена от майка ѝ, или пийнеше една глътка повече от пречистената вода. Смазващата тежест на ролята, която бе изиграла в смъртта на майка си, не я напускаше, като тъмен облак, който следваше мислите ѝ през деня и тътнеше буреносно в кошмарите ѝ през нощта.  А ето че започваха да я бодат и по-малки игли от вина. Пред очите ѝ мина образът на Стебс, подпрян на камъка в полето, и тя се опита да се отърси от него. Честната сделка с обработка на еленското месо срещу претърсване на лагера на Речниците беше прераснала в каша, която ѝ донесе повече работа, отколкото имаше преди. Но по някаква причина, вместо да се ядосва, че се e насадила на пачи яйца, тя се чувстваше виновна, че не му помогна и го остави да се прибира сам вкъщи. Трябваше да му бъде ядосана, задето самоволно предложи помощ на Илай и Нева от името и на двамата, мислеше си горчиво тя, докато потапяше първата кофа в ледената вода. Стебс като че ли беше решил, че Речниците са тяхна отговорност, а Лин всъщност не беше сигурна, че и тя не мисли така. Оставени сами на себе си, те щяха да са мъртви още преди зимата. Двамата със Стебс имаха шанса да предотвратят тази участ.  \n\tКоремът ѝ се сви от първите нотки на съмнение. Тъмните, свещени стени на хамбара я успокоиха и тя вдиша въздуха им – застоял и влажен, дъхтящ на разлято масло и призрака на бензин. Над всичко това усещаше уханието на водата; носът ѝ долавяше миризмата на оцеляването. Знаеше какво би направила майка ѝ: нищо. А до малкия гроб под ясените щяха да се появят още два големи.  Лин бързо изля втората кофа в резервоара, за да пропъди тази мисъл. После дълго стоя неподвижна, загледана във вълнистото си отражение във водата, чак докато повърхността ѝ се успокои. \"Жената ме опитоми, както си пожела\" * \n\tЛуси се събуди и видя новата си закрилница да седи на отсрещното легло със скръстени ръце и зареян поглед. Протегна се лениво, наслаждавайки се на миризмата на чистата си коса и меките одеяла на гърба си. Топлината я унесе отново, но ръцете ѝ напипаха нещо непознато: червено плюшено кученце, протрито от дългогодишни игри. \n\t– Какво е това? \n\t– Нищо особено. Намерих го на тавана и ти го донесох – отвърна Лин. \n\tЛуси погали меката червена козина и твърдата пластмаса на черното носле и очичките. \n\t– Твое ли е било? Как се казва? \n\t– Наричах го просто Куч. \n\t– Куч – повтори Луси, като вдигна големите му уши и ги пусна върху лицето си. – Не те бива много с имената. \n\t– Някога имах истинско куче. И на него му казвах Куч. Нямаше нищо против. \n\tЛуси подхвърли играчката във въздуха. \n\t– Какво стана с него? \n\t– Не искаш да чуеш – рече Лин, като ловко се пресегна и улови животинчето. \n\tМомиченцето протегна ръце, размахвайки пръсти да хване подаръка си. \n\t– Може ли да го кръстя Червения куч? \n\t– Можеш да го кръстиш, както си искаш – отвърна Лин и пусна кученцето върху гърдите на детето. Луси го прегърна. – Вече е твой. \n\tТя се сгуши отново под завивките, стиснала новия си прекръстен любимец в ръце, и се унесе в сън, докато галеше с пръсти ухото му. \n\t– Може ли да те питам нещо? \n\tЛуси се сепна. \n\t– Аха? \n\t– Аз хубава ли съм? \n\tДетето кимна енергично със златните си къдрици. \n\t– Много даже – измърмори то в отговор.  \n\tНастъпи тишина, нарушавана единствено от равномерното дишане на Луси. \n\t– Ха – рече накрая Лин сама на себе си. – Кой да предположи?  Организиране на хаоса \n\t  \"Жената ме опитоми, както си пожела\" Организиране на хаоса", "date": "2019.08.17", "title": "\"Може ли да го кръстя Червения куч?\""}
{"url": "https://clubz.bg/86740-civilni_jertvi_v_idlib_sled_ataka_ot_ruski_i_sirijski_samoleti", "text": "Най-малко 17 цивилни бяха убити вчера при въздушни удари, нанесени от сирийски и руски самолети в провинция Идлиб, съобщиха Сирийският център за наблюдение на човешките права и активисти, цитирани от ДПА.   Петнайсет души, сред които шест деца, били убити при руски въздушен удар срещу бежански лагер близо до град Хас, в южната част на провинция Идлиб, която е под контрола на бунтовническите сили. Най-малко 30 души, повечето жени и деца, са били ранени.  Други две деца били убити, когато изтребители на сирийската армия бомбардирали няколко села в същия район.  В началото на август за няколко дни бе обявено примирие в региона. И САЩ, и Русия приветстваха решението. Прекратяването на огъня обаче просъществува една няколко дни. Според силите на Башар Асад - причината е отказ на бунтовниците да напуснат провинцията.  Франция призова за незабавно спиране на боевете в сирийския град Идлиб и осъди въздушните удари по бежански лагери, съобщи \"Ройтерс\". \n\tТази седмица сирийската армия продължи настъплението си към град Хан Шейхун в провинция Идлиб, за да обкръжи напълно южната част на бунтовническия анклав, отбелязва агенцията.  ООН и хуманитарни агенции предупредиха за нова хуманитарна катастрофа в северозападна Сирия. \n\t ", "date": "2019.08.17", "title": "Цивилни жертви в Идлиб след атака от руски и сирийски самолети"}
{"url": "https://clubz.bg/86590-svastikata_shtastliv_amulet_petolychkata_znak_na_dqvola", "text": "Външните стени на блокове и къщи в градовете често са привлекателно място за политически послания. Върху тях могат да се видят изписани лозунги - например, \"НАТО - фашисти\" и т.н. Нерядко политическите послания се визуализират и чрез символи, които се асоциират с тях. Някои от тези символи имат дълга и многопластова история. И съществуват много по-отдавна от политическите движения, които са ги припознали през XX в.  С особена сила това важи за свастиката. Тя представлява кръст, чиито рамене са пречупени надясно или наляво. Символът се изрисува предимно хоризонтално или под 45-градусов ъгъл. В индуисткия вариант във всеки квадрант има точка. Фигурата представлява древна религиозна икона на културите от Евразия, където символизира божественост и духовност. В Западния свят свастиката е символ на благополучие и късмет до 30-те години на XX в., когато започва да се свързва с нацистката символика като емблема на арийската раса и съответно се превръща в разпознаваем символ на идеите на расизма и антисемитизма. Думата свастика е от санскритски произход и означава предмет, носещ щастие или предвещаващ добро. И по-точно отличителен знак, който се поставя върху предмет или човек, за да носи късмет. Може да се каже, че свастика, грубо казано, означава щастлив амулет. Сред най-ранните култури, използвали свастиката, са неолитните култури на Югоизточна Европа и цивилизацията на Долината на Инд. Свастиката символизира слънцето или времето като създаване и разрушение на света. Свастиката съпътства цялата история на човека. Изображения върху амулети от 10000 пр.н.е. са открити в Украйна. В България двойни свастики са открити върху множество керамични съдове, датирани от 6000 г. пр.н.е. Среща се в азиатски, европейски и индиански култури - понякога като геометричен мотив, понякога като религиозен символ. Това е един от най-древните и свещени символи на арийците. Нанасянето на този знак означава нещо много сходно с кръстния знак, който християните правят, например изпращайки някого на път, за да му пожелаят късмет. Свастика може да се види на една от църквите в Стария град в Несебър, като там е поставена като орнамент на апсидата от външната страна, а така също в археологическите находки под църквата Света София в град София, както и във вила „Армира“, като мозайка на пода. Според индийците има два вида свастики - едната е „мъжка“, символизира пролетното слънце и бог Ганеша. Тя е обърната в посока на часовниковата стрелка и се смята, че носи щастие. „Женската“ свастика символизира есенното слънце и богинята Кали. Върховете и са пречупени в посока, обратна на часовниковата стрелка и се смята, че носи зло. По време на религиозни церемонии за щастие и късмет, свастика се рисувала на пода на къщата. Свастиката е определяна като емблема на гръцкия Зевс, на хиндуистката троица - Тримурта, на върховния хиндуистки бог Брама. Повечето учени я разглеждат като огнен или слънчев символ и поради това често я наричат огнен или слънчев кръст. Азиатските мюсюлмани смятат, че свастиката символизира четирите основни посоки и управляваните от ангели четири сезона. Японците са приели, че в образа на свастиката се съдържа сърцето на Буда и символизира късмет и благоденствие. За римляните свастиката била знакът на върховния повелител на боговете Юпитер. В скандинавските страни тя представлявала чука на Тор - богът на въздуха, гръмотевиците и светкавиците. В Литва се носи като талисман. В Китай двата вида свастики се използват за изобразяването на ин и ян - мъжкото и женското начало, доброто и злото. Преплетени и понякога наричани \"Соломонови възли\", те символизират безкрайната мощ на божеството. Християнството е използвало свастиката като разновидност на Христовия кръст. Тя е символизирала победата на Исус над гоненията и смъртта. Древните християнски църкви, особено тези от Романския и Готическия период, използват широко свастиката за декорация. През бронзовата епоха свастиките стават по-разпространени из цяла Европа. Древните гърци използват и единични мотиви със свастики, за да декорират глинени съдове и вази. Свастиката остава популярен мотив в бродерията в Източна Европа и Русия чак до Втората световна война. Отношението към свастиката се променя през първата половина на 20 век, когато тя е приета за емблема на Националсоциалистическата партия в Германия. След Втората световна война повечето европейци и дори европейски законодателства се отнасят към свастиката единствено като към националсоциалистически символ, без да вземат под внимание възможната ѝ друга употреба. Има обаче и други символи, които се свързат с нацизма и биха могли да бъдат видяни изписани по стени и фасади. Например числата 18 или 88, като и в двата случая става дума са номерата на съответните букви в латинската азбука. 1 е A, а 8  H, като това са първите букви от имената на Адолф Хитлер. 88 пък означава HH или \"Хайл Хитлер\". Фашистка символика има и в числото 14. То символизира т. нар. 14 думи на националиста Дейвид Лейн. Най-често се отнася за девиз, съставен от толкова думи: We must secure the existence of our people and a future for white children. (в превод: \"Ние трябва да осигурим съществуването на нашия народ и бъдещето за белите деца\"), но може да се отнася и за друг девиз: Because the beauty of the White Aryan women must not perish from the earth. (превод: \"Защото красотата на белите арийски жени не трябва да изчезне от Земята\"). За разлика от свастиката символът сърп и чук е по-съвременен. Той е символ на комунизма и комунистическите политически партии. Сърпът е наложен върху чука. Двете сечива символизират съответно селячеството и градския пролетариат, а изобразени заедно подчертават единството на земеделците и работниците. По-сложна е историята на червената звезда или петолъчката, другият символ на комунизма. Петолъчката или пентаграмът идва още от древността. В Русия тя се е използвала далеч преди болшевишката революция. Император Николай I я въвежда върху еполетите на офицерите и генералите, а през 1854 г. петолъчката е добавена и върху пагоните. При временното правителство на Керенски пагоните са отменени, но впоследствие с указ на военнокомандващия Червената армия Лев Троцки, пентаграмата, наречена в указа \"марсова звезда\", просто е наново въведена за офицерите. Предполага се, че това е било своеобразен жест към царските офицери, които болшевиките са се старали да привлекат на своя страна. Едва по-късно в комунистическия лексикон петолъчката започва да олицетворява единството на пролетариата от петте континента. Подобно на свастиката, и петолъчката има хилядолетна история. В Древна Гърция пентаграмът е бил използван от питагорийците като отличителен знак за принадлежност към тяхната общност. В древноеврейската кабала, петте лъча означават петте свещени еврейски букви. Петолъчката е наричана и Соломонов знак, символизиращ петте велики принципа: Любов, Мъдрост, Истина, Правда и Добродетел, а при ранното християнство пък петте лъча символизират петте рани на Христос Според учението на Петър Дънов пък пентаграмът представлява самия човек. Върхът, който е обърнат нагоре, съответства на главата. Двата странични върха представляват двете ръце, а долните два върха – неговите крака. Петолъчната звезда се слага върху коледните елхи, защото символицира звездата от Витлеем, която е показала пътя на тримата мъдреци към родното място на Иисус Христос. Пентаграмът обаче се свързва и със сатанизма, култа към дявола и т.н. Обърнат с върха надолу, пентаграмът се превръща в глава на пръч и според сатанистите е символ на дявола. Според някои обърнатия пентаграм символизира козел, а изправените нагоре лъчи са рогата му. С все по-засилващите се патриотични (или патриотарски) тенденции у нас все по-често се появява и знакът, който се свързва с българските ханове. Той е достатъчно известен - напомня латинската буква игрек  - Y, с две черти пред и зад нея. В миналото най-често знакът се среща по медальони, издълбан в каменни блокове, врязан в стени на съдове, върху строителни материали и в надписи. Има различни хипотези за тълкуването на знака - че е символ на върховния бог Тангра, че е съкратен вариант на титлата Ювиги (велики), която се използва за хановете и др. Предполага се, че това е знакът на рода Дуло и указва неговото величие и близост с Бога. В този смисъл знакът се тълкува като символ за божествения произход на владетелската династия Дуло. Има предположение, че в знака Y е указано триединството между Бог Отец, Светия Дух и Сина Божий. По стените на сградите в България все още могат да се видят символи, които - въпреки хилядолетната си и нееднозначна история -  пропагандират авторитарни и тоталитарни идеологии. В една демократична държава това явление трудно би могло да изчезне изобщо. Но би било хубаво ако бъде максимално ограничено.  ", "date": "2019.08.17", "title": "Свастиката - щастлив амулет. Петолъчката - знак на дявола"}
{"url": "https://clubz.bg/86732-politika_izbori_i_oshte_mnogo_neshta", "text": "Често разказвам старата история за вожда на едно племе, живеещо дълбоко в джунглата. Било бедно племе, живеели скромно. Един ден английската кралица поканила вожда на посещение. Вождът приел, спуснал се с лодка по реката към океана, натоварил се на кораб и заминал за Великобритания. Там бил много впечатлен от цялото великолепие на Лондон, както и на самата кралица. На заминаване го изпратили през едно от лондонските летища. Там съвсем се впечатлил от мащаба му. Върнал се в селото, събрал старейшините и им казал: „Ние живеем зле, а англичаните добре. И мога да ви кажа защо. Те имат летище, а ние нямаме. Трябва да си построим летище и ще станем богати като тях.“ Речено сторено, изсекли малка част от джунглата, построили летище, седнали да чакат. Естествено, никой не знаел за летището, никой не искал да търгува с племето, никой не дошъл и те продължили да си живеят стария живот… Има доста поуки в тази политико-икономическа притча. Спирам се само на някои: Този пример винаги ми изниква в съзнанието, когато някой попита за предизборните кампании: нали правим честни избори, защо хората не избират правилните предствители? Е, да повторим горните изводи, но за изборния процес: Трябва да си признаем. Много от избирателите не се влияят от предизборни послания, не слушат разумни доводи, не търсят програми на партии и не следят за тяхното изпълнение. За тях предизборната кампания е точно като летището за онова племе в джунглата. Няколко са факторите, които обуславят подобна електорална нагласа. Ако се направи анкета сред хората какво разбират под демокрация, най-вероятно ще се получат много различни отговори. Някои я свързват със „свобода“, други с възможности, трети с богатство. Проблемът е, че много хора приеха буквално „демокрацията“ като антитеза на тоталитаризма. Т.е. тоталитаризъм с обратен знак. Затова и първоначалното очакване как ще дойдат европейците или американците и „ще ни оправят“ доведе до доста разочарования. Които се претвориха в емиграция или залитане обратно към панславянския псевдопатриотичен култ към всичко руско. Ние нямахме епоха на философи, мислители, експериментатори в социалните сфери, които да изследват понятията за свобода, демокрация, независимост, личен избор, лична отговорност и т.н. Затова и масово хората очакваха да „дойде демокрацията“, да ѝ срежем лентата, да я открием тържествено, но ако може преди 17 ч., за да се приберат, изпият една ракийка, ударят един шамар на жената, че да види кой е мъжът в къщата, па да легнат доволни, че са „открили демокрацията“. Функционалното неразбиране, че демокрацията е предимно процес, който всеки един от нас изминава всеки ден, а не фиксиран момент във времето, подвежда все още големи групи хора. След като няма разбиране какво е демокрацията, няма как да има разбиране какво са изборите. След преврата на 10 ноември 1989 г. в България започнаха да идват представители на различни американски и западноевропейски институции и организации. Които казваха: „Супер, сега гласувате и си поемате съдбата в ръцете.“ И ние вярвахме, че като се даде възможност на хората да гласуват, всичко ще се оправи. Да, но това беше все едно да се направят избори в малко афганистанско село в планината – много кандидати, накрая вождът бива избран. Хората не знаеха какво е демокрация, какво да правят с нея... Прекалено бързо се искаше от тях да овладеят един инструмент, преди даже да си дадат сметка какво могат да правят с него. И колко е важен този инструмент за бъдещето им. Задоволството „аз пък няма да им гласувам“ е типична българска характеропатия, изразяваща едновременно неразбиране на околния свят, твърдоглавост да накараме природните и социалните закони да се съобразят с нас и отвращение към елитите. Нещо като Андрешко, който оставя бирника насред блатото, и си мисли, че така данъците му се заличават от регистрите. В западните демокрации избори се правят от стотици години. Под една или друга форма. Процесът по проучване, оценяване, избиране на кандидатите, както и внимателното проследяване дали и как са си изпълнили обещанията, е залегнал дълбоко в съзнанието и подсъзнанието на хората. От клубове по интереси, настоятелства на училища или други социални форми, до самите парламенти, това е практика, с която е откърмено всяко дете. Те вече знаят какво да търсят, как да разпознават измамниците и как да си настояват за обещаното. Ние все още не можем. Все още нямаме изградени демократични рефлекси как да реагираме на политиците и техните опити да ни измамят. Учим се, но имаме още много път да изминем, докато тези демократични рефлекси не станат част от нас самите. Човечеството често е претърпявало промени. За да може да се развива. Да, промените носят напредъка. Стабилността и изконните традиционни обичаи само държат в оковите на миналото. Но за тези изминали 30 години на главата на българина се изсипаха няколко основополагащи промени наведнъж: Хората по света, особено в западните държави, преживяха някои от тези промени в продължение на десетки, ако не и стотици години. На нас всичко ни се стовари наведнъж. Разбираемо е, че някои просто не издържаха. Не успяха да се променят. Само използват някои от подобренията, но като хора или манталитет останаха в миналото. Което не им дава възможност да посрещнат посланията на една предизборна кампания с необходимата доза разбиране и критичност. Едно общество е толкова по-силно, колкото е по-обединено. Около идеал, стратегическа визия, или просто желание да си подобри живота. При нас всички промени, които описахме по-горе доведоха до тежки разриви между поколенията. Няма активно мразене, просто поколенията не могат да си говорят. Възрастните не могат да бъдат „извор на мъдрост“ за младите. И младите трябваше сами да измислят как да си подредят живота в новите реалности, понякога с цената на липса на комуникации между поколенията. Лесните пътувания и търсене на работа накараха много хора да заминат. Понякога цели семейства, което доведе до голямо намаляване на младата кръв, основен двигател на промените; понякога само родители, които оставят децата на бабите и дядовците им за отглеждане. Ясно е какво се случва, когато се сблъскат разбиранията от средата на миналия век с виртуалните реалности на новите поколения. Разрив има и сред професионалните общности. Лекари, таксиметрови шофьори, архитекти, журналисти, много общности или са разкъсани вътрешно или се капсулират, за да се опазят от външни атаки. А тези професионални общности са част от интелигенцията, част от водачите. За съжаление политическата ни класа не се оказа на нужното ниво за настоящето. Като цяло политиканстването, жаждата за власт и търсенето на краткотрайна изгода изместиха дебата от същността му. А и липсата на реформи през всичките тези години само доведе по-голямо разкъсване на хората на групи. Политиците ни все още не искат да полагат усилия за създаване на дългосрочна визия пред избирателите. Бъдещето е трудно да бъде обяснено и защитено. Миналото е лесно да бъде използвано. Комуникацията на политическата класа на моменти ставаше безобразна. За съжаление те се оказаха просто политици, а не лидери. В нормалните страни институциите са независими и служат на хората срещу политиците. При нас институциите се назначават от политиците, за да ги прикриват от хората. Самата концепция за независима институция, която би могла сама да взима решения, май е непонятна за политическата ни класа. Приемат я като лична обида към тях самите. От тук и следва усърдието, с което всяка административна единица внимателно е наместена в пирамидалната структура на управление. Само НПО-тата излизат от това уравнение, те по закон и дефиниция няма как да бъдат „наместени“. Затова и неслучайно са обект на непрекъснати словесни и медийни атаки, целящи дискредитирането им. Лесният достъп до информация, както и свиването на авторитетите в техните си общности, отвори огромни дупки в информационното поле на масовата аудитория. Хората искат да се информират, но често не полагат усилия или просто няма от къде. А липсата на комуникация ражда чудовища. Да не говорим за случаи като онзи, в едно столично училище, където учителка преподава на шестокласници, че може би хора не са кацали на Луната. Било филм. Вместо да се засрамят, учителката и нейната директорка тръгнаха да се оправдават, че учели децата на „алтернативни факти“. Без да си дават сметка, че така разклащат устоите на научното мислене и преследване на факти. Защото такова нещо като „алтернативни факти“ не съществува. Стъпили на тези предпоставки не е трудно да видим по какво предизборните кампании в България се различават от тези в страните с по-развити демокрации. Компонентите на една стандартна кампания са:  . Всеки от компонентите не само е изпробван, но и хората знаят какво могат да очакват, как ще се отрази на живота им и за какви подводни камъни да са внимателни. Затова и слушат дебати, четат програми, отиват на срещи, разнищват кандидатите, изобщо внимават за важните компоненти в едни избори. Все пак става дума за живота им. В България целесъобразността на кампаниите се определя от средата, която е леко различна. Както видяхме от няколкото параметъра по-горе. Затова и не е чудно как големи групи избиратели си оформят приоритетите в търсене на Избрания. Защо да мислят върху програмите на партиите, след като те няма да бъдат изпълнени? Защо да се борят срещу политиците, като никой няма да ги подкрепи? Едно от директните следствия е изборът, който българите правят. Хората не вярват, че избират управници и административни ръководители, които мъдро ще водят. А че избират някой силен вожд, който им е близък. Щом е близък, то може и за тях да има полза. Хората са естествени, разбираемо е. Част от измамата „ми то няма за кого“ се поддържа от самата политическа класа. Ако някой нов се появи, веднага или се опитват да го купят, или ако това не става, да го съсипят имиджово. Така много разумни и можещи хора се отказаха от политиката. И остава усещането, че наистина няма за кого да се гласува. Неприятно е как повечето партии бяха овладени или от зародиш конструирани от хора, които са далеч от модерната идея за политици. Идеята за нормални кампании претърпя метаморфоза и се удави в средновековна мачовщина, лично присъствие сред бабички, галене на бебешки главички и тайни договорки с тартори на местни кланове. Да, има програми, платформи, дебати, спорове, но няма реално съдържание. Дебатите се печелят от най-кресливите, даже в течение на последната кампания, водач на листа се скара на водещите, на себе си, сам си се поправи, сам си отне думата, сам си я взе обратно, сам продължи да си се кара... Водещите, а вероятно и зрителите, безмълвно се чудеха какво става. След изборите лидерът на партията потърси обяснения за много ниския си резултат в заговори, световна конспирация и много други подобни, но не и в поведението на водача си на листа. Е, разбираемо е защо нормалните хора отказват да участват в подобно шоу. Трябва да си признаем. Цивилизованият свят няколкостотин години бавно се е демократизирал. И променял. Хората знаят какво да искат. А тук още не. Все още имаме много път да извървим. Надявам се да не е 800 години, колкото са извървели англичаните от подписването на Магна Харта до днес. И пак да поискат „Брекзит“. Надявам се да е поне само 250 години, колкото се упражняват американците с тяхната конституция. Да не забравяме, че в самият акт на създаване на американската държава Декларацията за независимост, се казва: „Че винаги, когато една форма на управление стане разрушителна за споменатите цели, право на човеците е да я променят или да я забранят, и да създадат ново управление, полагайки неговите основи върху такива принципи, които според тях в най-голяма степен ще повлияят върху тяхната безопасност и тяхното щастие.“ Да, тези хора са откърмени с идеята, че когато не им хареса управлението, тяхно право е да го сменят. Към това трябва да се стремим. Иначе изборите ще си останат глуповато упражнение по манипулация. Или просто летище в центъра на джунглата. А ние ще се чудим защо не работи... ---", "date": "2019.08.17", "title": "Политика, избори и още много неща"}
{"url": "https://clubz.bg/86741-chuhte_li_kak_tangra_pravi_ravnosmetka_v_pamet_na_bugi", "text": "Топло и с любов - ето така я прави...  Легендарната група \"Тангра\" реагира само дни след неочакваната загуба на Буги Барабата с версия на неговата \"Равносметка\". Само че днес зад микрофона - години след Чочо Владовски и Стенли, е страхотният Боби Косатката. Това е перифраза. Защото едва ли има човек, който да не знае, но освен блусар и автор на пиперливи лафове, Буги Барабата бе страхотен текстописец. Именно \"Равносметка\" е неговият подарък за Георги Минчев за бенефиса му през 1995 г. В оригинала бащата на българския рокендрол пееше: Казват, че Георги Минчев навремето буквално се е влюбил в песента, писана за него. Ето, че Буги получи \"своя\" стих в своята си \"Равносметка\"... ", "date": "2019.08.17", "title": "Чухте ли как \"Тангра\" прави \"Равносметка\" в памет на Буги?"}
{"url": "https://clubz.bg/86742-nov_sluchaj_na_svinska_chuma_v_smolqnsko_deseti_pored", "text": "Нова положителна проба за африканска чума по свинете е установена на територията на Смолянска област. Този път резултатът е от диво прасе в района на Държавното горско стопанство - Хвойна. Пробата е взета от мъртъв глиган. Така положителните проби в района са вече 10, съобщи бТВ. И припомни, че първите засечени случаи бяха в землище на доспатското село Змеица, след което имаше седем положителни проби от диви прасета в заградената част на Държавното ловно стопанство „Извора“ – Девин. В Държавното ловно стопанство „Извора“ е започнало унищожаване на дивите прасета, които са около 130 на брой. Останалите мерки за ограничаване на заразата по свинете ще бъдат съобщени в понеделник. Целта е да се унищожи огнището на болестта. Заради две положителни проби край Змеица в периметър от около 8 км са забранени всякакви дейности в гората.", "date": "2019.08.17", "title": "Нов случай на свинска чума в Смолянско - десети поред"}
{"url": "https://clubz.bg/86743-10_a_sedmica_protesti_v_hongkong_tozi_pyt_sa_uchitelite", "text": "Хиляди училищни преподаватели в Хонконг участваха в днес в шествие до официалната резиденция на ръководителката на местната администрация в пореден ден на протести, предаде \"Асошиейтед прес\", цитирана от БТА. Голямо множество с чадъри срещу силния дъжд се събра на площад във финансовия квартал, преди да се отправи към сградата на правителството с плакати, на които се четеше \"Защитете следващото поколение\".  Сблъсъци между протестиращи и полиция в Хонгконг (СНИМКИ) Някои скандираха  , предаде \"Ройтерс\". Учителите казаха, че искат да покажат подкрепата си за протестиращите, много от които са ученици. Те изтъкнаха, че правителството трябва да отговори на исканията на на гражданите и да спре да използва полицейско насилие срещу мирните протестни шествия. Това е 10-ата поредна седмица на протести в Хонг Конг. И по нищо не изглежда да предстои затихване. Според организаторите, в учителския протест участват 22 000 души. Според полицията броят им е бил 8300. По-късно днес се очакват в Хун Хом, То Квай Ван и Коулун сити, в континенталната част на Хонконг. Полицията отказа разрешение за шествие по тези маршрути от съображения за сигурност. Въпреки това много демонстранти смятат да излязат на улицата. Голям митинг се очаква утре в района Козуей бей на остров Хонконг. Организаторите смятат, че ще се отзоват до 300 000 души. Демонстрацията в парка \"Виктория\" е организирана от продемократична група, която от месец юни насам организира три многолюдни шествия през централната част на Хонконг. Проявата трябва да започне в ранния следобед и да завърши в деловия център на Хонконг. Полицията не одобри маршрута на това шествие, но разреши на демонстрантите да останат в парка. По-късно днес се очаква \"контрамитинг\" на привърженици на правителството.  Китайската паравоенна Народна въоръжена полиция тази седмица провежда учения от другата страна на границата в град Шънжън, което подхранва спекулации, че тези сили може да бъдат изпратени да потушат протестите, припомня БТА.  ", "date": "2019.08.17", "title": "10-а седмица протести в Хонгконг - този път са учителите"}
{"url": "https://clubz.bg/86748-i_komunistite_v_moskva_na_protest_za_chestni_izbori_snimki", "text": "Руски комунисти и поддръжници на либералната опозиция организираха в Москва отделни протести. Те са нов етап от голямото протестно движение, разтърсващо от един месец руската столица след недопускането на независими кандидати на местните избори, насрочени за 8 септември, предаде \"Франс прес\", цитирана от БТА. Протестите в Москва са заплашени от руската \"глубинка\" Започналата в средата на юли вълна от протести доведе до над 3000 ареста. Лидери на протестното движение бяха задържани, включително опозиционният водач Алексей Навални. Протестът на Комунистическата партия на Руската федерация (КПРФ) започна около 12,45 ч московско време, а по данни на неправителствената организация \"Бял брояч\" на улицата са излезли 3900 души. Въпреки дъжда. На митинга е бил и лидерът на комунистите Генадий Зюганов, съобщи ТАСС. Властите  в Москва разрешиха митинг за 100 000 души На същото място миналата събота по призива на либералната опозиция се събраха над 50 000 души, припомня БТА.  Присъстващите на протестната проява днес решиха да създадат \"червен брояч\" за проверка на резултатите от изборите на 8 септември и поискаха оставката на председателя на московската избирателна комисия Валентин Горбунов. В Русия комунистите са смятани за опозиция, която Кремъл толерира, но те се присъединиха към протестното движение на булевард \"Академик Сахаров\" и призоваха за честни избори, въпреки че техни кандидати бяха допуснати от участие в изборите, отбелязва още АФП. Протестите в Москва ще продължат до деня на изборите Либералната опозиция не получи разрешение за протест от кметството. Нейни поддръжници призоваха за индивидуални протести на различни места в града. Носят се плакати. Тази техника често се използва от протестиращите в Русия, за да могат да избегнат искането на разрешение за протест от властите. Те могат да протестират индивидуално, стига да поддържат дистанция от 50 м между групите протестиращите, както изисква законът, пише още БТА.     Властите  в Москва разрешиха митинг за 100 000 души Протестите в Москва ще продължат до деня на изборите", "date": "2019.08.17", "title": "И комунистите в Москва на протест за честни избори (СНИМКИ)"}
{"url": "https://clubz.bg/86746-pochina_pityr_fonda_volniqt_ezdach", "text": "Питър Фонда, актьорът, съсценарист и продуцент на класиката от 1969 г. „Волният ездач“, почина на 79-годишна възраст. В свое изявление семейството му посочва, че си е отишъл вследствие на дихателна недостатъчност заради рак на белите дробове. Питър Фонда бе част от ветеранска холивудска фамилия. Освен брат на Джейн Фонда, той бе син на актьора Хенри Фонда и баща на Бриждет, също актриса. „Волният ездач“, в който артистът играе заедно с режисьора си Денис Хопър и младия Джак Никълсън, се превърна в култов филм и донесе на Фонда номинация за Оскар за оригинален сценарий. В продукцията той се превъплъщава в моторист – превъплащение, в което влиза неколкратно в кариерата си по-късно. Почти 30 години по-късно Питър Фонда бе номиниран за друг Оскар, този път в категорията за главна мъжка роля, за „Златото на Ули“ от 1997 г. В последните години актьорът се бе посветил на каузата на опазването на околната среда. През 2012 г. той продуцира филма The Big Fix, за експлозията на „Бритиш петролиъм“ на нефтената станция „Дийпуотър хърайзън“.", "date": "2019.08.17", "title": "Почина Питър Фонда, волният ездач"}
{"url": "https://clubz.bg/86744-omanskiqt_fond_zagubi_arbitrajnoto_delo_za_ktb", "text": "Държавният резервен фонд на Оман окончателно загуби делото срещу България, което заведе заради фалита на КТБ. Това става ясно от съобщение на Министерството на финансите. Арбитражният трибунал се е произнесъл на 13 август по международното арбитражно дело № ARB/15/43, заведено от фонда в Международния център за разрешаване на инвестиционни спорове в гр. Вашингтон, САЩ. Положителният изход от делото за България се очакваше, защото пред април се разбра, че Оманският фонд се е отказал от исковете си без право да ги предяви отново. Обрат: Оманският фонд се отказал от делото срещу България за КТБ От ведомството допълват, че след като България е представила две писмени защити, придружени от експертни становища и доказателства, исковете са били оттеглени. , пише още в съобщението. Нито през април, нито сега става ясно каква е конкретната причина, заради която Оманският фонд се отказа от претенциите си. Оманският фонд съди България заради КТБ Самото дело в арбитража във Вашингтон бе заведено през 2015 г., когато бе отнет лицензът на КТБ и тя бе обявена във фалит.  При поставянето на КТБ под специален надзор в писмо до държавните институции фондът изрази готовност да участва в спасяването на банката, но офертата беше приета като несериозна, припомня \"Капитал\".  След обявяването на трезора във фалит последва жалба до съда, но тя не бе уважена с мотив липса на правен интерес. Жалби до съда имаше и от останалите акционери в КТБ, но бяха отхвърлени със същия аргумент, става ясно още от публикации по темата в годините назад.  Искът бе за 200 млн. лв., като фондът претендираше, че това е стойността на причинени материални щети от отнемането на лиценза на КТБ. Оманският фонд съди България заради КТБ", "date": "2019.08.17", "title": "Оманският фонд загуби арбитражното дело за КТБ"}
{"url": "https://clubz.bg/86724-zashto_smyrtta_na_epstajn_predizvika_bum_na_konspirativnite_teorii", "text": "Малко след смъртта на Джефри Епстайн президентът Доналд Тръмп започна да подхранва конспиративните теории, че осъденият за сексуални посегателства е бил по някакъв начин убит от Бил Клинтън. Доказателства за подобни твърдения няма - според официалните съобщения той е умрял при самоубийство, макар че резултатите от аутопсията подвигнаха нови въпроси.  Аутопсията: Финансистът Джефри Епстайн се е обесил сам Но намеците на Тръмп не се единствените конспиративни теории, които се появиха около случая \"Епстайн\". Опонентите на американския президент например създадоха хаштага    (Преброяване на телата на Тръмп), за да създадат усещането, че Тръмп има нещо общо със смъртта на скандалния финансист. Но дори и преди самоубийството на Епстайн имаше много спекулации за това как всъщност той е натрупал богатството си като мнозина се чудеха дали истинският му бизнек не е всъщност изнудването на влиятелни хора, пише Vox. Джефри Епстайн се самоуби Някои от тези теории звучат по-достоверно от други, които са съвсем лишени от логика. Има доказателства например, че Епстайн е пробвал да изнудва познатите си.  Но като цяло историята му е много благодатна за развихрянето на различни спекулации. Съмнения и подозрения след самоубийството на Епстайн Богатството му например - той разполага с множество имения и частни самолети, но никой не знае откъде точно са дошли парите му. Има могъщи приятели, някои от които като Бил Клинтън и Доналд Тръмп - също са били обвинявани в сексуални посегателства. Към това трябва да се прибави и фактът, че години наред финансистът успява да избегне правосъдието и то при обстоятелства, които са доста подозрителни. В следващите месеци разследването на неговия случай би могло да хвърли допълнителна светлина върху престъпленията му и кой друг и по какъв начин е бил замесен в тях, но засега най-важните въпроси за това как Епстайн печели и задържа богатството си остават без отговор. Това е една от централните мистерии, свързани с него. Той е роден в Бруклин, баща му работи към отдела на кметството на Ню Йорк за поддръжка на парковете. Напуска колежа през 70-те години, но скоро след това става учител в престижния колеж \"Далтън\" в Манхатън. Тръгва си и оттам заради лоши резултатите, но след това започва работа в инвестиционната банка  \"Bear Stearns\", където става партньор  само за четири години, според \"Ню Йорк магазин\". След което започва самостоятелно да работи, и през 80-те години се сприятелява с Лесли Уекснър, милиардер и основател на L Brands, кампанията майка на Victoria’s Secret. Започва да управлява финансите на Уекснър, който остава и единственият публично известен клиент на Епстайн. И въпреки това финансистът натрупва огромно богатство от над 500 млн. долара, според информация на \"Ню Йорк таймс\". Има и частен остров. Живее в един от най-големите домове в Манхатън, който придобива от Уекснър за неназована сума. Прави дарение от 6,5 млн. долара на Харвард и обещава още толкова. Как има такова богатство при само един клиент? Никой не знае. Той е загадка на \"Уолстрийт\", където никой никога не е виждал доказателства как реално прави и управлява пари. Основателят на хеджфонд Дъглас Кас казва пред \"Ню Йорк магазин\", че многократно се е опитвал да открие някой, който да е работил с Епстайн. \"Никой никога не е търгувал с фирмата на Епстайн\", казва Кас. И тук се появява друго обяснение за натрупаването на богатството. Според една от версиите той може би е управлявал перачница на пари. Мнозина смятат, че истинският му бизнес е изнудването - като събира снимки, клипове и други доказателства за свои влиятелни приятели, които са правили секс с непълнолетни момичета. Но колко ли пари Епстайн е направил по тази схема?  Известно е, че той обичал да се хвали с \"колекцията\" си от известни приятели. Обича да организира приеми и социални събития с участието на прочути учени и университетски преподаватели, които се опитва да привлече за своите евгенистични планове за ферма за бебета с неговото ДНК, според разкрития на \"Ню Йорк таймс\". Но има и двама много влиятелни негови приятели, които също са били обвинявани в сексуално насилничество - бивш и настоящ президент. Аутопсията: Финансистът Джефри Епстайн се е обесил сам Тръмп твърди, че се е запознал с Епстайн през 80-те години. През 2002 г. пред \"Ню Йорк магазин\" обяснява, че финансистът е страхотен и добавя: \"Говори се дори, че обича красивите жени колкото мен, като много от тях са доста млади\". След ареста на Епстайн тази година, Тръмп се пита да се дистанцира от него като коментира: \"Не му бях фен\". Но видео от 1992 г. показва Епстайн и Тръмп да купонясват заедно, как се смеят и говорят за жени. Само една жена, която заведе дело в Калифорния под името \"Кати Джонсън\", е обвинявала Тръмп в сексуално насилие, което има връзка с Епстайн. Тя твърди, че Тръмп я изнасилва през 1994 г. по време на оргия, чийто домакин е Епстайн. Тръмп отхвърля обвиненията, а журналистите не успяват да намерят доказателства за твърденията на жената, която никога не застава открито с истинското си име. Факт е, че дни преди президентските избори през 2016 г. тя оттегля съдебния си иск. Според адвокатката ѝ Лиса Блум жената получавала смъртни заплахи. Но Тръмп е бил обвиняван в сексуални посегателства от множество други жени, а фактът, че са били близки с Епстайн води до спекулациите, че е много възможно финансистът да е държал мръсни тайни за президента. Подобно е положението и с Бил Клинтън. Епстайн многократно е посещавал Белия дом, докато Клинтън е президент. По-късно вече бившият американски президент често ползва частния самолет на Епстайн. Никой открито не е обвинявал Клинтън за сексуално подозрително поведение, свързано с Епстайн, но подобно на Тръмп и Клинтън е получавал обвинения - в това число и Хуанита Бродърик, която твърди, че е била изнасилена от него през 1978 г. /Клинтън отхвърля тези обвинения/. При тези съвпадения не е странно, че любителите на конспиративните теории бързо свързаха смъртта на Епстайн в затвора с Клинтън или Тръмп, въпреки липсата на доказателства. Допълнително има и много основателни въпроси около обстоятелствата около смъртта на финансиста. Въпреки че вече е пробвал да се самоубие, той не е проверяван стриктно  и постоянно преди самоубийството, противно на правилата в затвора. Аутопсията открива нараняване, което може да се получи при самоубийтво, но много по-често се наблюдава при убийство, написа в четвъртък \"Вашингтон пост\". И докато разследването на последните часове на сексуалния насилник не доведе до истински отговори, спекулациите около смъртта му ще продължат, продължава Vox. Един от най-подозрителните моменти в случая \"Епстайн\" е, че той години наред успява да избегне процес и осъдителна присъда, въпреки че сигнали и разследване на сексуалните му престъпления има от над 10 г. Единствено 13 месеца той е затворен при облекчени условия след споразумение с щатския прокурор на Маями, по това време Алекзандър Акоста. И досега не е ясно как Епстайн постига сделката. Според местни журналисти, които са следили случая, адвокатите на Епстайн ровели в миналото но свидетелите, както и на самите прокурори и изравяли мръсни тайни и това вероятно имало много общо с факта, че сексуалният насилник въобще не стига до съд, припомня Vox. Журналистката Вики Уорд, която преди е отразявала Епстайн във \"Ванити феър\", наскоро разказа в \"Дейли Бийст\" какво ѝ е споделил високопоставен служител на Белия дом. Името на Епстайн изплувало, когато Акоста беше номиниран за социален министър в администрацията на Тръмп. Той получи поста, но обяви миналия месец, че се оттегля заради растящите критики за начина, по който преди години се е справил със случая на Епстайн. При номинацията си Акоста обяснил, че подписал извънсъдебното споразумение, защото му било казано, че Епастайн е част от разузнаването и трябва да не бъде закачан Не е ясно каква разузнавателна информация финансистът може да е предоставял на федералното правителство, но предположението, че е избягнал затвора, защото е знаел нещо важно за влиятелни личности, добавя още мистериозност към неговия случай. Може би има и една неконспиративна причина за всички конспиративни теории. Обвиненията срещу Епстайн - от сексуално насилничество към наемането на момичета, които да намират други момичета, които да насилва, плановете му да създаде ферма за бебета, са толкова отблъскващи, че може би американците си търсят обяснение защо той остава богат, силен и ненаказан толкова дълго време, пише още Vox. Джефри Епстайн се самоуби Съмнения и подозрения след самоубийството на Епстайн Аутопсията: Финансистът Джефри Епстайн се е обесил сам", "date": "2019.08.17", "title": "Защо смъртта на Епстайн предизвика бум на конспиративните теории"}
{"url": "https://clubz.bg/86739-barselona_zapochna_sys_zaguba_v_la_liga", "text": "\"Барселона\" стартира със загуба защитата на шампионската си титла в Ла Лига. Каталунците бяха сразени в края на мача при гостуването на \"Атлетик\" (Билбао) в първия кръг - 0:1. 38-годишният ветеран Ариц Адурис зрелищно наказа гранда с ножично изпълнение в 89-ата минута. Той се появи на терена като смяна малко преди това. Барса игра без Лео Меси, който получи по-дълга почивка заради участието си в Копа Америка и още не е напълно готов да облече екипа. Луис Суарес и Рафиня удариха греди за каталунците. Дебют в редиците им направиха новите попълнения Френки де Йонг и Антоан Гризман. \"Барселона\" не впечатли, а Суарес получи контузия през първото полувреме. \"Блаугранас\" са \"клиенти\" на Адурис, който има паметен хеттрик във вратата им от мач за Суперкупата на Испания, игран през 2015 г. (4:0). С гола си снощи той се изравни с Лео Меси, като единственият друг футболист в историята на Ла Лига с попадения в 15 поредни сезона. Междувременно Филипе Коутиньо почти сигурно ще напусне \"Барселона\" и ще се присъедини към \"Байерн\" (Мюнхен) под наем за един сезон, предават световните агенции. Сделката е почти финализирана и се очаква в следващите дни бразилецът да замине за Германия. Босът на баварците Карл-Хайнц Румениге потвърди това. Коутиньо премина в Барса от \"Ливърпул\" за рекордна сума, но не успя да се наложи в тима. Интерес към него имаха още няколко клуба, сред които английски. Смяташе се, че той може да се окаже разменна монета с \"Пари Сен Жермен\" при връщане на Неймар на \"Камп Ноу\". \"Байерн\" взе под наем световен вицешампион И \"Байерн\" започна новия сезон снощи, като направи неочаквано 2:2 срещу \"Херта\" у дома. Преди дни клубът си осигури още една звезда под наем - Иван Перишич от \"Интер\".", "date": "2019.08.17", "title": "\"Барселона\" започна със загуба в Ла Лига"}
