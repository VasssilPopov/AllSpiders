{"url": "https://clubz.bg/83958-uber_shte_prevozva_s_vertolet_klienti_do_letishte_kenedi", "text": "Американската компания Uber ще започне да предлага на клиентите си в Ню Йорк услугата пътнически превоз с вертолет до международното летище \"Джон Кенеди\", съобщи ТАСС, като се позова на Си Би Ес. По данни на телевизията полетите ще се извършват от вертолетна площадка, разположена в долната част на Манхатън. Както съобщиха представители на компанията, услугата ще бъде достъпна за притежателите на платинени и диамантени карти от програмата за лоялни клиенти на Uber. Uber прави гигантски дебют на Нюйоркската фондова борса Пътуването в една посока, което включва полет с вертолет и пътуване с такси до вертолетна площадка, ще струва на пътника 200-225 долара. Предполага се, че така пътниците ще могат да съкратят пътуването с около час в сравнение с пътуването с обикновено такси от центъра до летището. Началото на услугата е предвидено за 9 юли. ", "date": "2019.06.07", "title": "Uber ще превозва с вертолет клиенти до летище \"Кенеди\""}
{"url": "https://clubz.bg/83959-putin_plashtate_cena_za_evrointegraciqta_radev_bylgariq_e_suverenna", "text": "Това е заявил българският президент Румен Радев в отговор на критика от руския си колега Владимир Путин, че отказът от \"Южен поток\" е цената на евроинтеграцията, която страната ни плаща. \"Престрелката\" се случи в рамките на дискусията на Петербургския международен икономически форум, в който и двамата участват, съобщава прессекретариатът на държавния глава. Но е кратка. В последствие Радев пак се обявява за сътрудничество с Русия, както и за отпадане на санкциите. Путин пък отново ни е \"порязал\" за цената на газа - била справедлива. Радев към властта: Не бъдете срамежливи, говорете с \"Газпром\" за по-евтин газ Държавният глава посочи, че в процес на развитие са общите енергийни политики на ЕС, на който България е член и страната ни работи за изпълнение на заложените в тях цели - диверсификация и конкурентоспособност. Тези промени създават по-добри възможности за разширяване на присъствието и на Русия на газовите пазари в Югоизточна и Централна Европа. Българският държавен глава отново подчерта, че страната ни очаква да трансформира отношенията си с Русия в областта на енергетиката, в които ценовата политика е съществен елемент. Радев пред ТАСС: Проектът АЕЦ \"Белене\" е неизбежен  Президентът Путин заяви от своя страна, че цената на природния газ е обвързана с цената на нефта и определи това като \"справедлива цена\". По думите му България е загубила от спирането на проекта \"Южен поток\".    В . Румен Радев подчерта и че независимо от сегашната сложна формула за формирането на цената на природния газ, ние трябва да гледаме отвъд днешния ден. Румен Радев: Дадохме на Русия писменост и християнство, тя - свобода В рамките на дискусията на въпрос за ефекта от наложените на Русия санкции отговориха президентът Румен Радев и министър-председателят на Словакия Петер Пелегрини. Българският държавен глава посочи, че санкциите са метод с икономически средства да се променят политически позиции. От такива решения страда бизнесът, а те засягат освен страната, на която са наложени и страните които ги налагат. Често пъти санкциите не са ефективно решение, засягат широки слоеве на населението и създават негативен ефект срещу подобна политика. Радев пред ТАСС: Проектът АЕЦ \"Белене\" е неизбежен  Румен Радев: Дадохме на Русия писменост и християнство, тя - свобода", "date": "2019.06.07", "title": "Путин: плащате цена за евроинтеграцията, Радев: България е суверенна"}
{"url": "https://clubz.bg/83950-makron_nastoqva_g_7_da_se_angajira_s_resheniq_za_klimata", "text": "Президентът на Франция Еманюел Макрон заяви днес, че иска на срещата на върха на седемте най-развити държави през август да бъдат предприети конкретни инициативи срещу промените в климата въпреки разногласията със САЩ по тази тема, предаде АП. На обща пресконференция в Париж след срещата с канадския премиер Джъстин Трюдо френският държавен глава подчерта, че присъствието на президента на САЩ Доналд Тръмп на форума на Г-7 в Биариц, Югозападна Франция, не подлежи на съмнение. Предвид позицията на САЩ по глобалното затопляне. Петролните компании с $5 трилиона vs борбата с глобалното затопляне Макрон каза, че срещата на върха на Г-7, в която членуват САЩ, Германия, Франция, Великобритания, Италия, Япония и Канада, цели да намали напрежението в света на търговията и подчерта колко е важно \"да се разбере къде са разногласията\" и \"как можем да ги преодолеем\". Тръмп се подигра с глобалното затопляне Тръмп предизвика смут на миналогодишната среща на върха на Г-7 в Канада, като първо се съгласи с комюникето за търговията, но после оттегли решението си и се оплака от критиките на Трюдо към заплахите за повишаване на митата.  Тръмп се подигра с глобалното затопляне", "date": "2019.06.07", "title": "Макрон настоява Г-7 да се ангажира с решения за климата"}
{"url": "https://clubz.bg/83928-jenite_v_qponiq_iskat_premahvane_na_zadyljitelnite_visoki_tokove", "text": "За много компании в Япония дрескодът е неотменна част от фирмената политика – на пръв поглед това е просто поредният пример как върви животът в държава, превърнала се в символ на дисциплината. Но мнозина откриват дискриминация във фирмената политика – жените са задължени да се появяват в офиса с високи токове. Недоволството доведе до онлайн петиция за премахване на изискването за високите обувки, подписана дотук от над 21 хил. потребители. Солидарни с исканията на японките, хиляди използват хаштага #KuToo в социалните мрежи – игра с японските думи „kutsu“ (обувки) и „kutsuu“ (болка). Петицията набра широка популярност и стигна до властта. Текуми Немото, японският министър на труда и здравеопазването, коментира на 6 юни, че е „необходимо“ компаниите да налагат дрескод и защити противоречивата фирмена практика. „Това е обществено прието като нещо, което попада в сферата на необходимото и подходящото в работната среда“, коментира Немото в парламента, цитиран от Би Би Си. Лице на кампанията стана 32-годишната актриса и писател Юми Ишикава, която внесе петицията в парламента в четвъртък. Събирането на подписи тя започва, когато в погребалната агенция, където работи, ѝ казват, че е задължително да носи високи токове. Високите обувки са задължителни при кандидатстване за работа в Япония. „Надявам се, че тази кампания ще промени социалната норма и няма да се счита за проява на лошо възпитание, ако жените носят равни обувки, също като мъжете“, казва Ишикава. Кампания като тази преди три години имаше и във Великобритания. Никола Торп също започна петиция за отмяна на дрескода, след като е накарана да носи високи обувки във финансовата компания PwC. Торп била наета временно като рецепционистка на фирмата и отказала да спазва изискванията за облекло. Когато случаят бе отразен в медиите, няколко компании заявиха, че целият персонал има право да носи равни обувки. През 2017 г. изискването за високи обувки на работното място бе отменено и в провинция в Канада.", "date": "2019.06.07", "title": "Жените в Япония искат премахване на задължителните високи токове"}
{"url": "https://clubz.bg/83945-pette%C2%A0greshki%C2%A0na_tereza_mej", "text": "Британците с лекота се съгласяват: осъществяването на Брекзит е огромно предизвикателство. Но като направи поредица от стратегически грешки през последните три години, британската министър-председателка Тереза Мей направи задачата още по-трудна. Дошла на власт през юли 2016 г., малко след референдума за членството в ЕС на 23 юни 2016 г., консервативната лидерка е под силен натиск да задейства член 50 от Договора от Лисабон, който предвижда срок от две години за реализиране на излизане от ЕС. Тя го прави през март 2017 г., което ретроспективно изглежда много късо време за успешно осъществяване на толкова сложна операция, без ясна преговорна стратегия или подкрепа от нейната партия и британските депутати. Резултатът: лидерката беше принудена да отложи развода за 31 октомври 2019 г., предвиден първоначално за 29 март, за да се избегне излизане без споразумение, плашещ сценарий за икономическите среди. Задействайки обратното броене на процеса на излизане и давайки израз на желанието си да постигне споразумение с Брюксел, Тереза Мей от самото начало даде предимство на европейците в преговорите, смятат редица политически коментатори в Обединеното кралство. Тя освен това начерта \"червени линии\" - излизане от митническия съюз и от единния пазар, от които после трябваше да отстъпи, особено приемайки \"предпазния механизъм\". Това крайно средство всъщност предвижда оставане на Обединеното кралство в митническия съюз, за да се избегне физическа граница между Република Ирландия (член на ЕС) и британската провинция Северна Ирландия, и стана причина до голяма степен за съпротивата на голяма част от депутатите срещу споразумението. Лидерката насрочва през юни 2017 г., три години преди предвидената дата, парламентарни избори, които да укрепят позициите й, за да прокара проекта си за Брекзит, насърчена от допитвания, които й обещават блестяща победа. Операцията се превръща във фиаско. След безлична предизборна кампания, тя губи абсолютното си мнозинство, трябва да смекчи своя вариант за Брекзит и най-вече да се съюзи с малката северноирландска юнионистка партия ДЮП, чийто непреклонни позиции за съюза с Великобритания, които за нея са екзистенциален въпрос, в крайна сметка ще свършат с провал на споразумението й за Брекзит. Въпреки поражението си на парламентарните избори, Тереза Мей не смята за полезно да включи останалите британски политически партии при започването на преговорите с Брюксел, което от самото начало поставя в неблагоприятно положение възможностите й да осигури одобрено споразумение. \n\tЩе трябва да се изчака третото отхвърляне, в края на март, на текста, договорен с ЕС, за да започне преговори с лейбъристите на Джереми Корбин.  \n\tТвърде късно: в средата на май той прекъсва тези дискусии, като се мотивира със \"слабостта\" на министър-председателката, чиято съдба вече е предопределена. За близо три години Тереза Мей се отчуждава също както от евроскептиците, така и еврофилите от Консервативната партия. \n\tДоказателство са тридесетината оставки в правителството й, довели до \"небивало текучество на министри\" в британската изпълнителна власт, според мозъчния тръст \"Инститют фор гавърмънт\" (Institute for Government). Тереза Мей не успя да намери точните думи, които да обединят зад нейното виждане за Брекзит дълбоко разделената страна. Нейните технократски умения изглежда първоначално успокоиха британците, объркани от напускането на ЕС, но студеното й излъчване в крайна сметка й донесе не особено ласкавото прозвище \"Мейбот\", което значи \"Робота Мей\". \"Брекзит означава Брекзит\" повтаря тя през първите месеци на мандата си, рефрен, който трябваше да въплъщава решимостта й да доведе до успешен край излизането от ЕС, но и това се оказва празно обещание.  С твърдението, че развод без сделка \"е по-добър от лошо споразумение\", тя настройва срещу себе си част от общественото мнение, както и икономическите среди. Тя обръща срещу себе си и депутатите, като ги обвинява, че носят отговорност за безизходицата в парламента, осъждайки техните \"политически игри и неясни процедурни спорове\".", "date": "2019.06.07", "title": "Петте грешки на Тереза Мей"}
{"url": "https://clubz.bg/83944-na_gosti_na_tec_a_na_dogan_specialno_za_medii", "text": "ТЕЦ-Варна - електроцентралата, която към момента не работи, но е в процес на реновиране, а от края на миналата година акционер във фирмата собственик \"Сигда\" е почетният председател на ДПС д-р Ахмед Доган - организира \"Ден на отворените врати\". За медии. Денят е 17 юни, понеделник, часът - от 10,30 до 14,30 - става ясно от официалната покана, публикувана в сайта на ТЕЦ-а. Тя гласи: Информация за ръководството на централата, с което е предвидена среща, в интернет страницата не се намира. Според Търговския регистър представляващ ТЕЦ-Варна е бившият министър на транспорта в кабинета \"Орешарски\" Данаил Папазов. В съвета на директорите, освен него, са още Андриян Атанасов Атанасов, Георги Петков Христозов и акционера Доган. Не става ясно дали това ще бъдат хората от ръководството, с които е предвидена среща.  Ахмед Доган вече е мажоритарен собственик на ТЕЦ \"Варна\" В сайта на топлоелектрическата централа иначе се припомня, че тя е втората по големина в България и на Балканския полуостров, разположена е на северния бряг на свързаното с Черно море Варненско езеро - 12 км от Варна. Работи с вносни въглища. На 1 януари 2015 г., в съответствие с действащото екологично законодателство на Европейския съюз, е временно изведена от експлоатация.  ТЕЦ-Варна е част от т.нар. студен резерв - осигурява три блока за целта, като това е над 60% от резерва за българската енергийна система. Тоест - ако възникнат кризисни ситуации - например криза с газа, стачки на миньори и др., три от 210-мегаватовите блокове в ТЕЦ \"Варна\" ще се включат в случай на недостиг на електроенергия. \"Студеният резерв\" ще топли Доган с милиони За да се поддържат мощностите в готовност, но без да произвеждат ток, държавата плаща. Кой ще е част от резерва решава ЕСО чрез обявяване на търгове. ТЕЦ-Варна спечели такъв търг през 2017 г., измествайки един от играчите на този пазар - държавната ТЕЦ \"Марица-изток 2\". До средата на 2019 г. се очаква централата да е получила от държавата плащания в размер на 27 млн. лв.    \"Студеният резерв\" ще топли Доган с милиони", "date": "2019.06.07", "title": "На гости на ТЕЦ-а на Доган - специално за медии"}
{"url": "https://clubz.bg/83955-sofiq_priema_edin_ot_8_te_evropejski_superkompyutyra", "text": "София е един от осемте града в Европа, които ще приемат първите европейски суперкомпютри. Новината съобщи еврокомисарката по цифровата икономика и общество Мария Габриел. Тя говори в края на днешното заседание на Съвет „Транспорт, телекомуникации и енергетика“ в Люксембург. Компютрите ще бъдат разположени в центрове за свръхбързи изчисления. Освен София останалите 7 града са Барселона (Испания), Болоня (Италия), Каяни (Финландия), Миню (Португалия), Острава (Чехия), Бисен (Люксембург) и Марибор (Словения). Осемте места бяха избрани от Съвместното предприятие за европейски високопроизводителни изчислителни технологии (EuroHPC). \"София Тех Парк\" ще има достъп до суперкомпютъра на БАН (СНИМКИ) Центровете ще работят в подкрепа на европейските научни работници, промишлеността и бизнеса. Те ще разработват нови приложения в редица области - от създаването на лекарства и нови материали до борбата с климатичните промени. Общо 19 от 28-те държави членки, участващи в EuroHPC, ще се включат и в консорциумите, експлоатиращи центровете. Заедно със средствата от ЕС общият бюджет ще възлезе на 840 милиона евро. Договореностите за финансирането за новите суперкомпютри ще залегнат в подробните споразумения за тяхното приемане, които предстои да бъдат подписани. Високопроизводителните изчислителни мощности са от решаващо значение за създаването на растеж и работни места, както и за стратегическата автономност и иновациите във всяка една област, изтъкват от Съвета. Суперизчисленията намират приложение в множество сфери. С тях може например да се прогнозира развитието на местния и регионалния климат и да се предвиждат мащабът и траекторията на бури и наводнения. Това пък дава възможност за задействане на системите за ранно предупреждение в случай на екстремни метеорологични явления. Те се използват и при разработката на нови лекарства и решаването на сложни физични уравнения, които представят процесите и взаимодействията на новото лекарство и човешките тъкани. Във въздухоплаването и автомобилната промишленост също се използват суперкомпютри за създаване на сложни симулационни модели и изпитване както на отделни компоненти, така и на цели самолети и автомобили. Освен това суперкомпютрите са от решаващо значение за извършването на мащабни симулации и за анализа на данни. Това ги превръща в изключително важен елемент от разработването на изкуствен интелект и увеличаването на възможностите на Европа в киберсигурността и блоковата верига. EuroHPC заедно с избраните 8 града в ЕС смята да придобие 8 суперкомпютъра: Очаква се прекурсорите на системите с производителност от порядъка на екзафлопс да осигурят 4—5 пъти повече изчислителна мощност от сегашните върхови суперкомпютърни системи на Партньорството за авангардна електронна обработка на данни в Европа (PRACE). Заедно със системите с производителност от порядъка на петафлопс свръхмашините ще удвоят ресурса за суперизчисления. Той може да бъде използван на европейско равнище, което означава, че много повече потребители ще имат достъп до него. Очаква се суперкомпютрите да бъдат пуснати в действие през втората половина на 2020 г. за европейските потребители от академичните среди, промишлеността и публичния сектор. Всички нови такива машини ще бъдат свързани с общоевропейската високоскоростна мрежа GEANT, подобно на съществуващите суперкомпютри, които са част от PRACE. EuroHPC, или Съвместното предприятие за европейски високопроизводителни изчислителни технологии, е създадено през ноември 2018 г. Целта е до края на 2020 г. ЕС да разполага с инфраструктура от суперкомпютри на световно равнище. Високопроизводителните изчисления са ключов приоритет от програма „Цифрова Европа“ на ЕС, предложена от Еврокомисията през май 2018 г. в рамките на следващия дългосрочен бюджет на Съюза. Тя включва предложение за 2,7 милиарда евро за финансиране на суперизчисленията в Европа през 2021-2027 г.", "date": "2019.06.07", "title": "София приема един от 8-те европейски суперкомпютъра"}
{"url": "https://clubz.bg/83946-ruskata_dezinformaciq_v_youtube_13_mlrd_gledaniq_58_mln_ot_reklami", "text": "Четиринайсет подкрепяни от Русия канала в YouTube (Ютюб), които разпространяват дезинформация, събират милиарди гледания и милиони долари приходи от реклами, а не са обозначени като спонсорирани от държава, което противоречи на политиката на най-популярната услуга за видеосподеляне в света, казват изследователи. Каналите, сред които новинарските медии НТВ и Россия-24, излъчваха най-различни неверни съобщения - от това, че американски политик прикривал престъпна мрежа за търговия с човешки органи, до това, че скандинавските страни рухват икономически. Въпреки подобно съдържание каналите са гледани от огромен брой зрители, а американски и европейски компании купуват реклами, показвани успоредно с тях. Непубликувано досега изследване на работещата във Вашингтон фирма \"Омелас\", която проследява екстремизма в интернет за компании от областта на отбраната, предоставя най-цялостния поглед до момента върху успеха на руското правителство да привлича зрители и да събира приходи от пропаганда в Ютюб, където има 2 милиарда зрители по света месечно. US милиардери тайно финансират дезинформационни кампании в Европа Ютюб, притежаван от Гугъл, който е част от холдинга Алфабет, въведе през февруари 2018 г. политика за откриване на канали, които излъчват предимно новинарски материали и са напълно или частично финансирани от национални правителства, за да помогне на зрителите да вземат информирани решения за това, което гледат. Ютюб каза в сряда, че след разследвания на Ройтерс е добавил обозначението за държавно финансиране към още 13 руски канала, включително осем от каналите, разпространяващи дезинформация. Други 12 канала, спонсорирани от Русия и посочени от \"Омелас\" като разпространяващи заблуждаващи или неточни новинарски съобщения, вече бяха обозначени като държавно финансирани. \"Омелас\" е установила, че 26-те канала са привлекли общо 9 милиарда гледания от януари 2017 г. до края на декември 2018 г. Други 24 руски канала без очевидни връзки с дезинформация са привлекли още 4 милиарда гледания, каза \"Омелас\". Европа ще лишава от рекламни приходи дезинформиращи сайтове По оценка на \"Омелас\" тези общо 13 милиарда гледания може да са донесли цели 58 милиона долара от реклами, включително някои от западни рекламодатели. Фирмата е изчислила, че Русия може да е получила между 7 и 32 милиона долара по програмата на Ютюб за стандартно разпределение на приходите, а самият Ютюб може да е прибрал между 6 и 26 милиона долара. Трудно е да се направи точен анализ, защото Ютюб споделя ограничени данни за аудиторията и продажбите. Ютюб отказа да коментира приходите на каналите. Правителството на Русия и посолствата й в Съединените щати и Великобритания не отговориха на обаждания и имейли. Не е необичайно държавни електронни медии по света да качват видеоматериали в Ютюб. Руските канали обаче са подложени на по-сериозно наблюдение, откакто Съединените щати направиха заключението, че руски агенти са се опитали да разстроят президентските избори през 2016 г., като са публикували фалшиви новини в социалните медии от измислени личности и новинарски организации. Русия отрича да е направила нещо нередно. Обсъждат еврокомисар за борба с дезинформацията Тръмп: Фалшивите новини уволняват журналисти. Жалко Европа ще лишава от рекламни приходи дезинформиращи сайтове Обсъждат еврокомисар за борба с дезинформацията Тръмп: Фалшивите новини уволняват журналисти. Жалко", "date": "2019.06.07", "title": "Руската дезинформация в YouTube: 13 млрд. гледания, $58 млн. от реклами"}
{"url": "https://clubz.bg/83948-pet_kucheta_kane_korso_ubiha_mlad_myj_kraj_sofiq", "text": "Прокуратурата разследва тежък инцидент, при който мъж е бил нападнат и убит от пет домашни кучета. Това се е случило в гориста местност край софийското село   в четвъртък. Жертвата е на 39 години, стана ясно по-късно на брифинг на прокуратурата. Кучетата разбират човешки език, установиха учени Според Нова тв Димитър рано сутринта в четвъртък излязъл на разходка. Зоната е живописна, край Искърското дефиле и е любима на хиляди столичани както за вили, така и за излети. От областната полиция съобщават, че в 16:12 часа вчера на тел. 112 е подаден сигнал за намерен труп на мъж в гориста местност в землището на софийското село. На място незабавно са изпратени полицейски служители. При огледа на местопроизшествието по тялото на младия мъж и около него са установени следи от животински стъпки. В имот, в близост до местопроизшествието, са установени свободно придвижващи се кучета от породата     за срок до 24 часа. Петте кучета са иззети и настанени във ветеринарна клиника в столицата. Питбул уби 3-годишно момче На метри от мястото се намира къщата, в която са отглеждани кучетата. Полицаи уточниха, че тя е имала някаква ограда, но през нея спокойно животните са излизали навън. Местните разказват, че   но той така и не го направил. Местни жители разказват, че тези животни и друг път са нападали хора. Срещу собственика, който в момента на трагедията е отсъствал, е имало сигнал от 2016 г. Той е приключил с предупреждение по Закона за МВР и... никаква реакция от страна на общината, стана ясно още на брифинга на разследващите. От думите на разследващите стана ясно, че ще му бъде повдигнато обвинение по член от Наказателния кодекс, който предвижда до 5 години затвор и глоба: Жертвата също е от Владо Тричков - живеел там и се грижел за болната си майка. Питбул уби 3-годишно момче", "date": "2019.06.07", "title": "Пет кучета кане корсо убиха млад мъж край София"}
{"url": "https://clubz.bg/83943-s_kakvo_se_gordeq_s_kakvoto_ima", "text": "Вчера една моя приятелка, румънка, ме попита: \"С какво се гордееш?\" Говорихме си за прайда.  Никога не са ми задавали този въпрос, сигурно защото не съм гей. Но е факт, че софийският прайд, а и прайдовете навсякъде по света, са посещавани всяка година от стотици хетеросексуални.  Неочаквано и за мен беше лесно да отговоря на въпроса, почти без да се замислям: Няма с какво друго, но и това не е малко.  В много държави по света това е невъзможно. Там ЛГБТ хората ги хвърлят от високи сгради, убиват ги с камъни, или в най-добрия случай - правят се, че не съществуват.  И това е \"нормалното\" там. Ако кажеш, че  не е редно да убиваш хора с камъни, сигурно те гледат като извънземно.  Както те гледат тук, когато кажеш, че не е редно хетеросексуалните да могат да имат легално семейство с хората, които обичат, а хомосексуалните - не.  Ако споменеш пък деца, се държат с теб, все едно им рекламираш измислената холандска педофилска партия.  Не, разбира се. Ежегодното шествие, което дразни и много ЛГБТ хора, и много хетеросексуални, които им симпатизират, няма да промени законите ни, нито ще ни направи по-толерантни.  Не това му е целта. Прайдът го има, за да не забравяме, че ЛГБТ хората съществуват и третирането им като втора класа е факт. Прайдът го има, за да може ЛГБТ хората да излязат на улицата и да заявят, че съществуват, че проблемите им пред държавата, на работа, във всекидневието им не са илюзия.  Прайдът няма да ни направи по-малко хомофоби. Някои дори може да ги направи повече.  Прайдът го има и за да може да пратим фотографите и операторите и да показваме всяка година, че клишетата са глупост. На софийския прайд няма полуголи хора, покрити с пера, няма извращения, той не е просто повод на група гейове и лесбийки да се разходят в София и \"да си поразвеят половите органи\". Разбира се, това няма да спре другите клишета. \"Аз не ги мразя, но...\", което кой знае защо ми звучи като: \"Аз не мразя евреите, но имаме недостиг на сапун...\"  Или \"да си бъдат гейове, ама защо трябва тази пропаганда\". Сякаш някой може да те направи гей.  Но това не са послания на омраза. Това са защитни механизми. Ако допуснеш, че може да е нормално да си гей, това значи, че ще трябва да се замислиш за други, реални проблеми. Като например за кого гласуваме, как живеем, какво наистина правим за децата, за съгражданите си, за страната си.  Не мисля, че на тези българи им идва отвътре да мразят. Просто им се получава много лесно. За нас да мразим, да ненавиждаме, да презираме - това е упойка. Не като да пиеш бира-две след работа с приятели, за да се отпуснеш и светът да стане по-малко сив. А като да се натряскваш като свиня, за да не се чувстваш толкова празен отвътре.  Да забравяш за малко, че въпреки еволюция и цивилизация си оставаш едно животно. И колко е трудно да живееш като нещо повече от животно.  От години на прайда се повтаря, че \"ЛГБТ правата са човешки права\". Това е така. Но по-важното за всички останали е друго - да признаем съгражданите ни за равни по права е преди всичко важно за нас. Така ще сме по-малко животни и повече хора.  „Генерация Z“ – с подкрепата на „Америка за България“", "date": "2019.06.07", "title": "С какво се гордея? С каквото има"}
{"url": "https://clubz.bg/83953-volejbolistite_padnaha_i_ot_kitaj", "text": "Мъжкият национален отбор допусна трета поредна загуба във волейболната Лига на нациите. Българите не успяха да се противопоставят на домакините от Китай и загубиха с 0:3 (24:26, 20:25, 17:25) в първата си среща от група 5 (втори кръг) на турнира в град Нингбо. Успехът бе първи за Китай в надпреварата. Тимът на Силвано Пранди пътува близо 55 часа от Аржентина до Китай преди двубоя. Италианецът заложи на следния стартов състав: Светослав Гоцев, Тодор Скримов, Николай Учиков, Красимир Георгиев, Валентин Братоев, Георги Братоев, Мартин Иванов - либеро. Селекционерът гласува доверие за първи път като титуляр на либерото Мартин Иванов. \"Лъвовете\" имаха всички шансове да спечелят първия гейм. Те имаха геймбол при 24:23, но не успяха да го оползотворят. Домакините се възползваха и показаха характер, като се наложиха с 26:24.  До края на срещата волейболистите ни не успяха да покажат възможностите си. Китайците диктуваха развоя и логично записаха бърз успех. Светослав Гоцев е най-резултатен за България с иначе скромните 9 точки (1 ас, 5 блокади), 8 добави Тодор Скримов (1 ас). Реализатор за Китай бе Чуан Джианг с 16 точки (2 блокади). Утре (8 юни) селекцията ни среща световния шампион Полша от 11:00 часа наше време.", "date": "2019.06.07", "title": "Волейболистите паднаха и от Китай"}
{"url": "https://clubz.bg/83942-denzyl_uoshingtyn_s_nagrada_za_cqlostno_tvorchestvo_snimki", "text": "Актьорът Дензъл Уошингтън получи 47-ата награда за цялостно творчество на Американския филмов институт, предаде Асошиейтед прес. Той беше приветстван на тържествена вечеря от колеги и знаменитости, сред които фигурираха Спайк Лий и Джулия Робъртс. Двукратният носител на награда \"Оскар\" беше посрещнат с вълнуващо изпълнение на песента \"A Change is Gonna Come\" от Дженифър Хъдсън. По време на тържеството приветствия поднесоха Майкъл Джордан, Сисъли Тайсън, Антоан Фукуа и Морган Фрийман. При връчването на отличието режисьорът Спайк Лий, който е работил с Уошингтън в четири филма, подчерта големия принос на актьора в американското кино. Джулия Робъртс от своя страна си припомни, че когато се е снимала с Дензъл Уошингтън във \"Версия Пеликан\", тя е имала чувството, че работи с митичен член на \"Бийтълс\". Ненадейно в театър \"Долби\" се появи и Бионсе, за да отдаде почит на Мелина Мацукас, режисьорката на клипа й \"Formation\", отличен с \"Грами\".", "date": "2019.06.07", "title": "Дензъл Уошингтън с награда за цялостно творчество (СНИМКИ)"}
{"url": "https://clubz.bg/83935-na_olimp_se_izchakva_da_mine_gnevyt_na_zevs_grymoverjec", "text": "Бойко Борисов се е ядосал и сваля партийната субсидия на глас от 11 на 1 лев. \"Заиграване с популизъм\" е обяснението за този гняв, но който и да го е предизвикал, отговорът е несъразмерен на предизвикателството. Партийната субсидия не е лукс, а необходима публична подкрепа от държавния бюджет за дейността на партиите, която ги предпазва от пряка зависимост от частни и корпоративни интереси. Те много лесно могат да превърнат една парламентарна група в покорен лобистки инструмент за прокарване на закони в ущърб на обществото и на националния интерес. В такива случаи на Олимп се изчаква да мине гневът на Зевс Гръмовержец и тогава се възобновява диалога между боговете за взимане на правилните решения - както по отношение на божествения връх, така и по отношение на простосмъртните, там долу. В нашия случай това трябва да се оползотвори в промеждутъка между първо и второ четене. Преди няколко години обществото бе подлъгано да гласува в полза на подобно рязко орязване на партийната субсидия на референдум, организиран от едно чалга-шоу. Предложението получи голяма подкрепа по лесно обясними причини: \"Дай да им отрежем паричките, тяхната мамица...\" - какви повече аргументи бяха необходими. 1 лев на глас партийна субсидия предлага кабинетът. Чака \"зависимости\" Орязването на партийните субсидии е опасно не просто с оглед на възможен - т.е. неизбежен корупционен натиск на частни интереси върху останалите без финансиране партии. Опасно е, защото то може да доведе до такъв натиск върху партийните структури, който да ги превърне изцяло в декоративен придатък на авторитарно-олигархичен, задкулисен диктат, прикриващ се със смокиновия лист на номиналния партийно-политически плурализъм. Всички ние сме заинтереовани да има ефективно правителство и мнозинство, както и организирана и ефективна опозиция. С орязването на партийната субсидия рискуваме правителствата и техните мнозинства да се сменят все по-трудно, а опозицията да бъде все по-кротка и послушна - за да може въобще да съществува. Носят се слухове, че едно чалга-шоу щяло да се превръща в политическа партия. Вярно ли е или не - не знам, трябва да питаме в Сарая... То, с годините за все повече неща трябва там да се ходи да се пита... Ако се окаже вярно, трябва да знаете, че на чалга политиците (от шоуто имам предвид), няма да им бъде нужна субсидия. Те са му намерили лесното - и преди референдума, и сега...  ", "date": "2019.06.07", "title": "На Олимп се изчаква да мине гневът на Зевс Гръмовержец"}
{"url": "https://clubz.bg/83934-obrat_zam_ministyr_na_daniel_mitov_nqma_da_leji_4_godini_v_zatvora", "text": "Апелативният специализиран наказателен съд (АСНС) потвърди като втора инстанция оправдателната присъда на бившия външен министър в кабинета „Борисов 2“ Даниел Митов . Съдът обаче чете оправдателна присъда и на бившия заместник Христо Ангеличин, който на първа  плюс глоба 4000 лв.Той бе обвинен в безстопанственост заради това, че не е изпълнил задълженията си да контролира подопечната си дирекция \"Управление на собствеността и материално-техническо осигуряване\" във Външно. Осъдителните присъди на Ангеличин - общо две на брой на първа инстанция, гръмко влязоха в отчетите ни пред европартньорите, пред които не се пропуска да се твърди, че   И първата осъдителна присъда обаче бе отменена от АСНС. Даниел Митов - невинен, заместникът му виновен Митов и Ангеличин бяха в \"каскадата\" от не-ГЕРБ министри, срещу които прокуратурата повдигна обвинения на конвейер към края на втория кабинет на Бойко Борисов. То касаеше покупка на самолетни билети и логистични услуги за МВнР в период, в който министерството, недоволно от стария си изпълнител избран чрез конкурс, не подновява договора му. Новата обществена поръчка още не е факт по онова време, защото текат непрекъснати обжалвания... именно от стария изпълнител. Как се съди \"не-ГЕРБ\" министър. В детайли Тогава се сключва договор между МВнР и Министерството на земеделието и храните да се ползва техният избран редовно по Закона за обществените поръчки доставчик на билети. Иначе МВнР - според обвиняемите, просто би спряло да пътува, което е абсурд. Митов, Ангеличин и много други свидетели - включително земеделската министърка Десислава Танева, потвърдиха в съда, че това е съвсем нормална практика в държавната администрация, а подсъдимите - дори, че така са спазили закона, а иначе биха го нарушили. Въпреки това обаче през октомври Ангеличин получи осъдителна ефективна присъда. Една от тезите на държавното обвинение бе, че Външно въобще не е трябвало да плаща парите, договорени в споразумението, тъй като туроператорската фирма не е спазила ценовото си предложение, или иначе казано -  Парадоксалното в случая бе, че всъщност щета няма, тъй като, когато съобщили на фирмата, тя се съгласила безпроблемно и върнала надплатените близо 500 000 лв. Ангеличин: Вигенин е пощенска кутия за доноси За Христо Ангеличин това е втора оправдателна присъда на втора инстанция в рамките на малко повече от месец. През април той бе признат за невинен от Апелативния спецсъд и по обвиненито му за безстопанственост заради планирано   и в нарушение на Закона за обществените поръчки (ЗОП). Бившият външен министър Кристиян Вигенин бе подател на сигнала за това в края на ноември 2016 г. А прокуратурата се задейства мълниеносно. По този случай също нямаше нанесена вреда, тъй като порочната - според обвинителите - сделка е била спряна още \"на проект\" и посолствата не са платили нито лев на фирмата - доставчик на телефонни централи. Но спецпрокуратурата твърдеше, че благодарение на действията им бил . По това дело той получи 2-годишна условна присъда с 4 г. изпитателен срок на първа инстанция. Със сигурност делото продължава с протест на прокуратурата във ВКС. Как се съди \"не-ГЕРБ\" министър. В детайли Ангеличин: Вигенин е пощенска кутия за доноси", "date": "2019.06.07", "title": "Обрат: зам.-министър на Даниел Митов няма да лежи 4 години в затвора"}
{"url": "https://clubz.bg/83947-raste_broqt_na_bylgarite_koito_ne_odobrqvat_evroto", "text": "Броят на българите, които не одобряват въвеждането на еврото, е нараснал с два процента за една година, показват данни, представени днес от Европейската комисия, съобщи БТА. В проучване, извършено през април, се отчита нарастване с един процент на твърдите привърженици на общата европейска валута у нас (11 на сто). Със седем процента спада делът на онези, които са по-скоро \"за\" приемането на еврото (36 на сто), 28 на сто са \"по-скоро против\" (+2 на сто), 20 на сто са твърдо против (без промяна), пет на сто нямат мнение (3 на сто преди година). Почти равен е броят на онези, които заявяват, че искат (48 на сто) или не искат (47 на сто) въвеждането на еврото в България. Над половината (54 на сто) очакват еврото да доведе до отрицателни последици, а 40 на сто очакват положителна промяна. Въпреки това 78 на сто заявяват, че биха се справили с предизвикателството на превалутирането. Същият е и делът на отговорите с изразени опасения за ръст на цените покрай въвеждането на новата валута. Евростат: България е пета в ЕС по растеж на БВП  Половината българи отхвърлят мнението, че страната би изгубила от облика си, ако възприеме еврото. Над половината (51 на сто) не са съгласни, че България би изгубила контрола над икономическата си политика, ако влезе в еврозоната. Едва една четвърт от българите са на мнение, че страната ни е готова да приеме еврото. Най-голям е делът на българите (39 на сто), които биха искали еврото да бъде прието след известно време, на второ място (22 на сто) са онези, които никога не биха искали това да се случи; веднага да влязат в еврозоната желаят 18 на сто, а 17 на сто са отговорили \"възможно най-късно\". Данните от проучването в останалите държави извън еврозоната (Хърватия, Чехия, Унгария, Полша, Румъния и Швеция) сочат загуба на два процента подкрепа в последната година за въвеждането на еврото. Приемането на еврото се подкрепя от 66 на сто от гражданите в Унгария, 61 на сто в Румъния, 49 на сто в Хърватия. В Чехия против са 60 на сто, в Швеция - 51 на сто, в Полша - 48 процента. Подкрепата се е повишила най-много през последната година в Унгария (със седем на сто), а най-много намалява в Румъния (спад от осем на сто). Брюксел прие бюджет на ЕС от 168,3 милиарда евро за 2020 г. На въпроса дали страната им е готова за общата валута, отрицателно отговарят 65 на сто от унгарците, 56 на сто от румънците, а 72 на сто от хората във всички държави, включени в допитването, са на мнение, че тяхната страна не е готова за въвеждането на еврото. Общо 58 на сто от хърватите, 49 на сто от българите и 41 на сто от румънците очакват приемане на еврото до пет години. В Унгария 44 на сто очакват това да се случи след 10 години, в Полша този отговор дават 41 на сто, а в Чехия - 38 процента. Брюксел прие бюджет на ЕС от 168,3 милиарда евро за 2020 г.", "date": "2019.06.07", "title": "Расте броят на българите, които не одобряват еврото"}
{"url": "https://clubz.bg/83956-tereza_mej_oficialno_podade_ostavka_kato_lider_na_torite", "text": "Bританската премиерка Тереза Мей официално подаде оставка днес като лидер на Консервативната партия, предаде Ройтерс. Така тя откри пътя за вътрешни избори кой да я наследи на поста, а след това - и като министър-председател. Тереза Мей ще остане премиер и изпълняващ длъжността лидер на консерваторите, докато членовете на партията изберат нов лидер.  Днес Тереза Мей подава оставка Мей ще използва оставащото време като министър-председател, за да се съсредоточи върху своя дневен ред във Великобритания, каза по-рано днес нейна говорителка. Очаква се следващият лидер на Консервативната партия да бъде избран до няколко седмици. Крайният срок за подаване на кандидатури за поста изтича в понеделник в 16 ч. по Гринуич (19 ч. българско време).", "date": "2019.06.07", "title": "Тереза Мей официално подаде оставка като лидер на Торите"}
{"url": "https://clubz.bg/83954-putin_amerikanskiqt_natisk_za_dominaciq_e_recepta_za_realni_vojni", "text": "Руският президент Владимир Путин каза днес, че американските усилия да бъде наложена доминацията на Вашингтон върху другите страни е рецепта за търговски и реални войни, предаде Ройтерс, цитирана от БТА. Путин говори на Международния икономически форум в Санкт Петербург.  Той се оплака от нечестната според него конкуренция и протекционизма. Путин предупреждава за разпад на контрола над ядрените оръжия Руският президент критикува САЩ, че използват натиск, за да поддържат икономическото си превъзходство, което нанася удар на международната търговия и подкопава глобалната стабилност, допълва Асошиейтед прес.  Американските санкции срещу китайския телекомуникационен гигант Хуавей (Huawei) представляват опит той \"безсрамно да бъде изтласкан от световния пазар\", бележейки \"първата технологична война на дигиталната ера\", заяви още руският държавен глава.  По думите на Путин безпокойството за бизнес климата в Русия продължава въпреки известното подобрение според него. Путин: Който има монопол върху изкуствения интелект, той ще господства Кремъл е под натиск да покаже, че взема мерки да подобри бизнес средата на фона на недоволството сред инвеститорите по повод отношението към известния американски бизнесмен Майкъл Калви, който бе обвинен в присвояване на средства - нещо, което той отрича, отбелязва Ройтерс. Путин каза още, че страни, които не са свикнали сами да си плащат сметките, се опитват да провалят газовия проект \"Северен поток -2\", допълва ТАСС. По думите му проектът ще повиши енергийната сигурност на Европа и ще създаде нови работни места. Той напълно отговаря на националните интереси на всички участници - и европейци, и руснаци, допълни Путин. Руският президент е на мнение, че световната търговия вече не е безусловен двигател на световната икономика, а новият двигател - все още не е заработил. По думите му ролята на новия двигател трябва да изиграят супер съвременните технологии. Путин заяви и, че новият държавен глава на Украйна Володимир Зеленски трябва да вземе решение каква политика иска да води към Русия. В отговор на въпрос защо още не е поздравил бившия актьор  по случай убедителната му изборна победа през април, Путин отбеляза, че Зеленски продължава да нарича Москва \"враг\" или \"агресор\". Заяви, че  \", предаде Асошиейтед прес. Путин все пак смекчи изказването си, като добави, че Зеленски може да има качества за държавен глава и изрази готовност да се срещне с новия лидер на Украйна.  и че няма основания за подобен ход, даде заявка още руският държавен глава. Зеленски в Брюксел: Приоритети на Украйна са ЕС и НАТО Путин заяви още, че Русия ще се опита да помогне за подновяването на преговорите между американския президент Доналд Тръмп и севернокорейския лидер Ким Чен-ун, в опит за постигане на пробив в спора им за ядрената програма на Пхенян. Тръмп: Имам доверие на Ким, обеща ми Той заяви, че следи отблизо и процеса за присвояване на средства срещу американския бизнесмен Майкъл Калви. Той заяви, че всеки трябва да спазва законите и че Калви е невинен до доказване на противното. Посланикът на САЩ Джон Хънтсман бойкотира тазгодишния Петербургски международен икономически форум в знак на протест срещу задържането на Калви, отбелязва ДПА. \n\tСпоред руските власти Калви е участвал в присвояването на 2,5 милиарда рубли (38 милиона долара) от банката \"Восточний експрес\", в която неговата фирма държи контролния пакет акции. Путин: Който има монопол върху изкуствения интелект, той ще господства Зеленски в Брюксел: Приоритети на Украйна са ЕС и НАТО Тръмп: Имам доверие на Ким, обеща ми", "date": "2019.06.07", "title": "Путин: Американският натиск за доминация е рецепта за реални войни"}
{"url": "https://clubz.bg/83912-remontyt_na_tunel_vitinq_na_magistrala_hemus_prodyljava", "text": "Държавната компания „Автомагистрали“ ЕАД продължава ремонта на тръбата в посока София на най-дългия тунел у нас - „Витиня“ на автомагистрала „Хемус“. През 2017 г. дружеството завърши обновлението на тунела в посока Варна, който вече отговаря на всички европейски изисквания за безопасност и комфорт на пътуването. Дългото 1195 м съоръжение е в експлоатация от далечната 1984 г. Последният ремонт - преди този отпреди 2 години в едната тръба, е правен преди близо 30 години.  От юни без тапа край виадукта „Разлив\" на „Хемус“ Лошото състояние на \"Витиня\" бе констратирано в доклад на Агенция „Пътна инфраструктура“. В документа са посочени нужните ремонтни дейности, за да се гарантира безопасността на движението. Сред тях са премахване на третична и четвъртична облицовка, укрепване на вторичната носеща тунелна облицовка, изграждане на три напречни тунелни връзки – две пешеходни и една за нуждите на пожарната. Трябва да бъдат направени също нова хидроизолация и третична облицовка. Ремонтните дейности предвиждат още демонтаж на много елементи, което допълнително усложнява работата. Трябва да се премахнат старата стоманена носеща конструкция, стотици кабели, осветителни тела, светещи знаци и табели, светлоотразители от стени. Следва изграждане на нови системи за осветление, захранващи линии, пожароизвестителна и оповестителна система,комуникация, видеонаблюдение, светлинно водене в тунелната тръба, вентилация, система за управление на движението. Ще бъде изградена и система за отвеждане на опасни разливи. Финалната част от ремонта е и полагането на нова асфалтобетонова настилка.  Първият виадукт в ремонт по \"Тракия\" - вече е пуснат за движение Първата фаза, която предвижда премахване на третичнатаи четвъртичната облицовка на тунела, е вече завършена. Изпълнява се укрепване на вторичната носеща тунелна облицовка. Доставени са необходимите осветителни тела, вентилатори, както и материали за системата за отвеждане на опасни разливи.  Другата тръба на „Витиня“, в която в момента се извършва движението в двете посоки, е с нова хидроизолация, отводнителна и дренажна система, вентилационна и електрическа инсталация, видеонаблюдение и пожароизвестяване, светофарна уредба, осветление и система за светлинно водене, включително и непрекъснат захранващ източник на евакуационното осветление, припомнят от \"Автомагистрали\" АД. Първият виадукт в ремонт по \"Тракия\" - вече е пуснат за движение", "date": "2019.06.07", "title": "Ремонтът на тунел \"Витиня\" на магистрала \"Хемус\" продължава"}
{"url": "https://clubz.bg/83949-nad_200_malki_pisateli_i_hudojnici_v_nacionalnata_sedmica_na_detskata_kniga", "text": "Над 200 деца участваха в едноседмичното творческо предизвикателство \"Национална седмица на детската книга\", което завърши днес в Литературен клуб „Перото“ в София. Това е второто издание на инициативата, а малките бъдещи писатели и художници участвата в 21 работилници по писане и рисуване. Техни ментори бяха едни от най-големите имена в българската литература, музиканти, артисти, художници и най-популярните лица от ефира на bTV – Светослав Иванов, Жени Марчева, Графа, Десислава Стоянова, Иван Раденков, Николета Маданска, Станислава Цалова, Капка Кънева, Мария Донева, Жени Лечева, Диана Петрова и още много други. Инициативата се организира от сдружението с нестопанска цел „Книги за деца“, в партньорство с Национален център на книгата – НДК и рекламна агенция Ogilvy.  Бисерова изрази надеждата си децата, участвали в творческия форум, да са бъдещите любими писатели и художници и благодари на всички родители, които насърчават децата си да творят. В последния ден от кампанията бяха обявени победители в категориите „Малък голям писател“ и „Малък голям художник“ – децата, представили се най-добре по време на работилниците в инициативата. Отличените писатели са   и  Малките художници, които очароваха журито най-много, са   и  А 12-годишният Траян Георгиев сподели, че тази инициатива ще му помогне да се превърне в писателя, който иска да бъде. В последния ден от кампанията артистите от Столичния куклен театър изненадаха децата с още една работилница – театрална. Малчуганите се превърнаха в актьори на сцената и се научиха да управляват театралните кукли.  ", "date": "2019.06.07", "title": "Над 200 малки писатели и художници в \"Националната седмица на детската книга\""}
{"url": "https://clubz.bg/83951-nadal_ne_dade_dori_set_na_federer_otnovo_e_na_final_v_parij", "text": "Рафаел Надал не пощади големия си съперник и приятел Роджър Федерер в полуфинал на \"Ролан Гарос\" - 6:3, 6:4, 6:2. Така Рафа ще защитава титлата си финала, а съперникът му ще стане известен по-късно днес - Новак Джокович или миналогодишния финалист Доминик Тийм. Това е шестата победа на Матадора над Маестрото на Откритото първенство на Франция. И първата от 2014 г. насам, но оттогава двамата не бяха играли на \"червено\". Началото на мача не предвещаваше такава развръзка. Рафа трябваше да спасява точка за пробив, но се справи, а след това на свой ред нанесе удар. Не след дълго набързо поведе с 3:0. При 3:1 Федерер върна брейка. Рафа обаче му показа, че няма просто така да изпусне инициативата - нов пробив и 4:2.  До края на сета нямаше нови фойерверки, така испанецът дръпна напред с 6:3. Швейцарецът има за какво да съжалява във втората част. Той поведе с 2:0, ала отново не успя да задържи аванса си - стигна се моментален рибрейк и не след дълго до 2:2. При 4:4 Надал отново смути подаването на опонента и последва 2:0 след 6:4. Третият сет премина при доминацията на Рафа, който този път не позволи на Роджър абсолютно нищо, дори надежда. Два пробива 6:2 и 3:0.  Турнирът е добър за Маестрото. Той се завърна там за първи път от 2015 г. и стигна полуфинал. Днес със сигурност му попречи и вятъра, тъй като е по-прецизният тенисист от двамата. В неделя Надал може за 12-и път да стане шампион в Париж. Той продължава да няма загуба на полуфинал в турнира. А съперникът му в неделя ще знае, че и на финал  не е губил. При жените за титлата ще спорят Маркета Вондрушова (Чехия) и Ашли Барти (Австралия). 19-годишната чехкиня надви трудно Йохана Конта (Великобритания) - 7:5, 7:6(2).  А Барти обърна сензацията на турнира - Аманда Анисимова (САЩ, 17 г.), 6:7(4), 6:3, 6:2. Американката елиминира шампионката Симона Халеп (Румъния) в предишната фаза, но днес пролича, че й липсва опит.", "date": "2019.06.07", "title": "Надал не даде дори сет на Федерер, отново е на финал в Париж"}
{"url": "https://clubz.bg/83936-lo_pen_i_salvini_ne_uspqha_da_sformirat_super_grupa", "text": "Проектът на Марин Льо Пен и Матео Салвини за голям евроскептичен блок в новоизбрания Европейски парламент се провали, съобщава днес френският в. \"Монд\". Управляващите полски консерватори от \"Право и справедливост\" (26 места) и на Партията на Брекзит на Найджъл Фараж (29 места) са отказали да се присъединят към тях. По-рано поканата на Салвини отклони и унгарският министър-председател Виктор Орбан, чиято партия Фидес е със замразено членство в Европейската народна партия. Опозиционният Национален сбор на Льо Пен и партията Лига на Салвини, която е част от управляващата в Рим коалиция, са двете основни съставки на крайнодясната група \"Европа на нациите и свободата\",  която в момента има 58 членове. Тя в момента е шеста по големина в парламента и включва също представители на по-малки подобни партии от Австрия, Холандия, Дания, Словакия и скандинавските страни. Амбицията на Салвини и Льо Пен беше депутатите им образуват ядрото на втора или трета по големината си политическа група, която да блокира Европарламента и да разбие сегашното статукво в ЕС. За това обаче те нямат сили. Разговорите на Фараж със Салвини не са дали резултат, освен това идеологът на Брекзит е отказал да прекрачи \"червените линии\", които възпрепятстват евентуален съюз с Льо Пен, пише \"Монд\". Групите на Фараж (Европа на свободата и пряката демокрация) и на Льо Пен бяха отделни и в предишния парламент по много причини - от голямото его на лидерите им до идейни и политически различия в различни области.  Формацията на Фараж има една цел - да извади Обединеното кралство от ЕС. Ако това стане, британците си отиват от парламента, поради което никой в него не гледа на тях като на дългосрочни партньори. Националният сбор и Лигата се отказаха от предишните си идеи да разтурят ЕС и да върнат страните си от еврото към националните валути, защото си дадоха сметка за непопулярността на такива планове. Те усетиха и тревогата на избирателите си от събитията около Брекзит. Сега тези две партии обещават да преобразуват ЕС отвътре, като върнат голяма част от правомощията му на националните правителства. Образуването на политическа група в Европейския парламент изисква минимум 25 депутати от минимум една четвърт от държавите членки (т.е. в момента седем). Проблемът на Фараж е, че сега около него има представители на три държави с общо 54 депутати. Най-големият небритански компонент на групата му, 14 италианци от антиелитисткото \"Движение 5 звезди\", иска да се откъсне и преговаря да премине към зелените или към либералите, пише \"Монд\". \"5 звезди\" е втората партия в управляващата италианска коалиция. Твърде възможно е при това положение хората на Фараж да останат в числото на независимите евродепутати, което означава, че ще имат по-малко време за изказвания и по-малко финансиране от бюджета на парламента. \"Право и справедливост\" остава част от умерено евроскептичната група \"Европейски консерватори и реформисти\", където са заедно с британските тори и с по-малки партии от тази част на спектъра като например българската ВМРО.", "date": "2019.06.07", "title": "Льо Пен и Салвини не успяха да сформират супер-група"}
{"url": "https://clubz.bg/83931-prokuraturata_poiska_zalichavane_na_markata_telegraf_sled_signal_na_telegraf", "text": "В куриозен казус изпадна вестник \"Телеграф\". Медията на депутата Делян Пеевски осъмна с... прокурорско постановление за заличаване на търговската марка \"Телеграф\". Забавното в случая е, че това се случва след като от вестника са подали жалба срещу сайт двойник на неговия. За него научаваме от първа страница на медията, както и от публикации в \"по-големия брат\" - вестник \"Монитор\". В материала, наречен \"Мракобесна атака на прокуратурата срещу \"Телеграф\"\", се говори за това, че . Или по-точно прокурорът от Софийска районна прокуратура Тодор Тодоров, осмелил се да издаде въпросното постановление. Тодоров задължава Патентното ведомство да заличи търговската марка \"Телеграф\" (на български език). А мотивите му са, че... дублира световно известния британски вестник The Thelegraph, както и че е \"наименование на вид информационна машина - устройство за бързо предаване и приемане на съобщения от разстояние чрез електрически сигнали\", разбирай - телеграф. Обширният материал започва с това как още преди месец главният редактор на \"Телеграф\" Васил Захариев сезира компетентните органи от МВР за наличие на сайт двойник с наименование  Самият вестник има интернет страница  , на който доскоро се публикуваше само сканирано копие на първата страница на хартиеното издание - в него няма новинарско съдържание. ЦИК забрани и втората \"притурка\" на \"Телеграф\" Според ръководството на \"Телеграф\" на сайта \"копърка\" се публикували статии на български език, нямащи нищо общо с редакционната политика на вестника и това въвежда в заблуждение читателите. В четврътък обаче в редакцията получили съобщение от Патентното ведомство с приложено прокурорско постановление. Което не касаело дублиращия сайт, а самия вестник. Прокурор Тодоров съобщава, че по силата на вменените му правомощия да съблюдава за законносъобразността на действията и бездействията на държавния орган - в случая Патентното ведомство, марката се заличава. Въпросният държавен орган, според обвинителя, е трябвало сам да заличи \"Телеграф\", но тъй като не го е направил, за това се налага прокурорско постановление.  Държавен вестник - притурка на вестник \"Телеграф\"? В юридическо облекло, обвинителят се позовава на два текста от Закона за марките и географските означения:  „Монитор“, „Телеграф“ и ПИК ще доказват в съда твърдения за платени протести От медията добавят, че са изпратили протестна позиция до главния прокурор и Инспектората на Висшия съдебен съвет \"за това мракобесие\". Очаква се и да обжалват, но всъщност това няма да се наложи, защото оказва се, по-горната инстанция - градската прокуратура - вече се е самосезирала по случая -случайно или не. Съдбата на \"дублиращия\" сайт остава неизвестна към днешна дата.   Държавен вестник - притурка на вестник \"Телеграф\"? „Монитор“, „Телеграф“ и ПИК ще доказват в съда твърдения за платени протести", "date": "2019.06.07", "title": "Прокуратурата поиска заличаване на марката \"Телеграф\". След сигнал на... \"Телеграф\""}
{"url": "https://clubz.bg/83939-sasht_i_rusiq_se_obvinqvat_za_opasno_priblijavane_na_korabi", "text": "Командването на руския Тихоокеански флот обвини днес военен кораб на САЩ, че за малко не е причинил сблъсък с руския разрушител \"Адмирал Виноградов\" във водите на Източнокитайско море, предаде ТАСС.  \n\tРусия заяви, че американският кораб \"Чансълърсвил\" се е доближил на 50 метра от руския кораб, който трябвало да направи спешна маневра, за да избегне сблъсъка.  US крайцер влиза в Черно море навръх деня на победата Според изявление на говорител на Седми флот на САЩ, цитирано от Ройтерс, руският разрушител се е доближил до американския кораб на разстояние между 50 и 100 фута (ок. 15-30 м), което е принудило екипажа на \"Чансълърсвил\" да поеме \"пълен назад\", за да не се допусне сблъсък. Руският разрушител от клас \"Udaloy I DD 572\" (по класификацията на НАТО) извърши \"опасно и непрофесионално доближаване\" до американски ракетоносец във Филипинско море, каза говорителят командор Клейтън Дос. Той нарече \"пропаганда\" руските твърдения, че американският кораб е действал опасно, съобщи Ройтерс.  \n\tТАСС отбеляза в заглавие, че крайцер на САЩ е попречил на военен кораб на Руската федерация да навлезе в Източнокитайско море, пише БТА. ", "date": "2019.06.07", "title": "САЩ и Русия се обвиняват за опасно приближаване на кораби"}
{"url": "https://clubz.bg/83940-proizvoditelite_na_planinski_produkti_s_logo", "text": "От днес производителите могат да обозначават продуктите си oт планински произход със специално лого. Това съобщават от Министерство на земеделието, храните и горите. За да се сдобият с логото обаче, те ще трябва да получат специално удостоверение и да бъдат вписани в публичен регистър. Това стана възможно след обнародването в Държавен вестник на наредба от края на май за условията и реда за използването на незадължителния термин за качество \"планински продукт\".  Терминът за качество \"планински продукт\" се използва за описание на продукти от растителен и животински произход, включително и пчелни продукти, произведени и преработени в планински райони. За продукти, като например месо, животните  посочват от министерството. Понятието може да се използва и при извършване на директни доставки на непреработени продукти от производители. доставки на малки количества суровини и храни от животински произход. Контролът върху употребата на логото се извършва от Българската агенция по безопасност на храните на всеки етап от производството, преработката и дистрибуцията.", "date": "2019.06.07", "title": "Производителите на \"планински продукти\" - с лого"}
{"url": "https://clubz.bg/83933-evgeniq_baneva_ostava_v_aresta", "text": "Евгения Банева остава в ареста - това постанови късно снощи Апелативният специализиран наказателен съд. \n\tБанева се оплаква от проблеми с щитовидната жлеза, каквито отдавна имала. Лекувала се е, но откакто е в ареста, състоянието й се влошило. Вещите лица посочиха, че трябва да се подложи на операция, както и да й бъде направена биопсия.  След като веднъж отлагаха казуса, апелативните спецмагистрати приеха съдебномедицинската експертиза. Но решението им за най-тежката мярка е окончателно. Николай Банев остава в ареста Освен от влошено здраве, съпругата на бизнесмена Николай Банев, който също е в ареста, се оплака и че не може да посрещне децата си, които от месеци са във Франция, като роднините на семейството се редуват да пътуват, за да ги гледат. Скоро обаче щели да излязат във ваканция и да се приберат в България. Затова тя отново поиска по-лека мярка за неотклонение. Николай Банев и съпругата му Евгения бяха предадени от френските власти на разследващия екип от Специализираната прокуратура през декември миналата година. Това стана след атрактивен арест на летището в Марсилия в присъствието на 3-те им деца, напът за София. Те бяха задържани от партньорските служби в изпълнение на  разпоредена, докато са на почивка. Оттогава екстрадицията бива използвана като утежняващо обстоятелство срещу пускането им, нищо че защитата им твърди, че Банев се е чул със следовател, обявил е кога се прибират и че в първия работен ден след това - понеделник ще се яви на разпит. Евгения Банева - кандидат за евродепутат Двамата са в ареста по обвинение, че са организирана престъпна група за присвоявания, данъчни и длъжностни престъпления, свързани с приватизацията, както и за пране на пари. По адрес на Банев прокурор Иван Гешев заяви, че е изпрал един милиард. Пред съда вчера Банева изтъкна, че скоро ще изтече 8-месечният срок, в който спрямо нея може да бъде приложена най-тежката мярка за неотклонение - \"задържане под стража\". След този срок, ако в съда не е внесен обвинителен акт, тя би трябвало да бъде освободена с по-лека мярка. Евгения Банева - кандидат за евродепутат", "date": "2019.06.07", "title": "Евгения Банева остава в ареста"}
{"url": "https://clubz.bg/83927-cacarov_izprovodi_dyshterq_si_na_kletva_v_parlamenta", "text": "Главният прокурор Сотир Цацаров отново влезе в парламента днес, но като... \"редови\" родител. Той изпроводи дъщеря си Диана по повод завършването й на Юридическия факултет на СУ \"Св. Климент Охридски\", специалност \"Право\". Днес абсолвентите се превърнаха в основна атракция в парламента, който беше \"заспал\" след вял парламентарен контрол сутринта. По време на церемонията в пленарната зала завършващите студенти за пръв път положиха клетва, чийто текст е приет с решение на Факултетния съвет на Юридическия факултет. Всеки от тях ще получи заедно с дипломата си и копие от клетвата на български и на латински език. Приветствия поднесоха председателят на парламента Цвета Караянчева, деканът на ЮФ Даниел Вълчев, правосъдният министър Данаил Кирилов. От дописки в \"правилните\" медии през 2013 г. научаваме, че тогава Диана е завършила Френската гимназия в Пловдив. Както тогава на бала, и днес главният прокурор гордо се изяви и като личен фотограф. Тъй като Диана е сред отличниците на випуска, тя бе извикана една от първите.", "date": "2019.06.07", "title": "Цацаров изпроводи дъщеря си на клетва в парламента"}
{"url": "https://clubz.bg/83922-mvr_shumen_shte_bori_alo_izmamite_s_koncert_na_slavka_kalcheva_i_veselin_marinov", "text": "Шуменската полиция ще се опита да пребори ало-измамите с грандиозен концерт на 13 юни. На сцената в зала „Арена Шумен“ ще излязат изпълнителите Славка Калчева и Веселин Маринов. За това разказва  . От местната дирекция на полицията съобщават, че за концерта под наслов „Заедно можем да спрем телефонните измами“ са раздадени 2500 покани на пенсионери от цялата област. Освен доскорошен бард на всички предизборни концерти на ГЕРБ Веселин Маринов изпя един от най-популярни шлагери за МВР - \"Нашата полиция ни пази\". Гешев: Хванахме една от най-големите групи за \"ало\"-измами (ВИДЕО) Веселин Маринов за Цветанов: Вече няма такива мъже, джентълмени На присъстващите ще бъде разяснено кои са най-честите сценарии за измами. МВР регистрира общо 670 \"ало\" измами за цялата 2015 г. В област Шумен за последните 5 години са извършени 200 измами с щети за над 740 000 лева. Рекорд е поставен през изминалата година - 44 измами на стойност 316 000 лева. Най-често потърпевшите са жените на възраст между 55 и 75 години, живеещи в широкия център на Шумен. Веселин Маринов за Цветанов: Вече няма такива мъже, джентълмени МВР регистрира общо 670 \"ало\" измами за цялата 2015 г.", "date": "2019.06.07", "title": "МВР-Шумен ще бори ало-измамите с концерт на Славка Калчева и Веселин Маринов"}
{"url": "https://clubz.bg/83913-sasht_spirat_obuchenieto_na_turski_piloti_za_f_35", "text": "Съединените щати са взели решение да преустановят приема на нови военни пилоти от Турция за обучение по пилотиране на изтребителите бомбардировачи F-35, съобщи \"Ройтерс\", цитирана от БТА. \"Ройтерс\" отбеляза, че това е явен признак за разрастващ се спор между двете държави заради плановете на Анкара да закупи руски зенитно-ракетни комплекси. Двете членки на НАТО (в най-големи армии в Алианса - б.р.) влязоха в пререкания заради поръчката на руски системи С-400, които според Вашингтон представляват заплаха за самолетите F-35, каквито Анкара също планира да купи. САЩ казват, че Турция не може да има и двете, но досега не са предприемали стъпки за изваждане на турските пилоти от тренировъчната програма. В момента четирима турски пилоти се обучават във военновъздушна база в Аризона. Още двама турски пилоти са в базата и работят като инструктори. Освен шестимата пилоти, там има още 20 турци, получаващи обучение по поддръжката на самолетите, показват данни на американските въоръжени сили. Турция изрази интерес да закупи 100 самолета на обща стойност от 9 милиарда долара. ", "date": "2019.06.07", "title": "САЩ спират обучението на турски пилоти за F-35"}
{"url": "https://clubz.bg/83930-pashinqn_pokani_bylgariq_da_stroi_magistrala_v_armeniq", "text": "Перспективите за увеличаване на свързаността в региона на Черно море като предпоставка за насърчаване на икономическия обмен, инвестициите, туризма и образованието, обсъдиха президентът Румен Радев и министър-председателят на Армения Никол Пашинян на среща днес в Санкт Петербург. Разговорът се състоя преди откриването на панела на високо равнище на Петербургския международен икономически форум, съобщи президентският прессекретариат. Никол Пашинян покани България да участва в изграждането на магистрала, която свързва Армения и Иран и е част от транспортния коридор между Черно море и Персийския залив. Към проекта вече е заявен интерес от Китай и неговото финансиране може да бъде част от общите усилия за развитие на комуникационните връзки на Европа и Азия. юПрезидентът Радев отново открои необходимостта от откриване на пряка въздушна линия между България и Армения, а министър-председателят Пашинян призова за насърчаване на контактите между туристическите агенции от двете държави. Никол Пашинян отправи молба и за подкрепата на България за облекчаване на визовия режим на Армения с ЕС. Отстъплението от многостранната дипломация застрашава сигурността и стабилността и е предпоставка за генерирането на кризи. Това беше общата позиция на държавния глава на генералния секретар на ООН Антониу Гутереш, които проведоха днес среща  в рамките на Петербургския международен икономически форум. Двамата бяха единодушни, че климатичните промени, борбата с тероризма и устойчивото развитие изискват съвместни усилия и общ подход от държавите-членки на ООН, съобщават още от прессекретариата на президентството. Обща бе и оценката, че тенденцията на ескалация на напрежение в международните отношения, отказът от ключови споразумения в областта на разоръжаването и засилването на миграционните потоци не могат да бъдат преодолени с едностранни действия от нито една отделна държава и не трябва да водят до ерозия в дейността на ООН.", "date": "2019.06.07", "title": "Пашинян покани България да строи магистрала в Армения"}
{"url": "https://clubz.bg/83920-rumen_radev_dadohme_na_rusiq_pismenost_i_hristiqnstvo_tq_svoboda", "text": "Президентът Румен Радев заяви, че Русия е получила от България писменост и християнство, а хилядолетия по-късно България получава от Русия свободата си, за която своя живот са дали хиляди руски войници. Държавният глава каза това на среща с наши сънародници в Санкт Петербург. Радев открои дълбоките културни и исторически връзки между България и Русия и цитира думите на видния гражданин на Санкт Петербург академик Дмитрий Лихачов, който определя България като \"държава на духа\".  Пред сънародниците ни той заяви, че всички ние имаме общ дълг да пазим езика, културата и традициите си. Според президента много е важно децата да не прекъсват връзката с България, защото ако следващото поколение не познава езика, културата, традициите и обичаите, ние ще загубим тези млади хора като българи. Румен Радев отбеляза, че през 2019 г. предстои да отбележим 140 години от установяване на дипломатически отношения между двете държави и призова за общи усилия тези връзки да стават все по-пълноценни както в икономиката, така и в областта на културата.  ", "date": "2019.06.07", "title": "Румен Радев: Дадохме на Русия писменост и християнство, тя - свобода"}
{"url": "https://clubz.bg/83923-magdalinchev_pri_slabi_kandidaturi_moje_i_da_ne_se_stigne_do_izbor_na_nov_glaven_prokuror", "text": "Това казва в интервю за БНР представляващият Висшия съдебен съвет (ВСС) Боян Магдалинчев по повод предстоящата кампания за избор на прокурор №1. Изборът на главен прокурор стартира на 15 юли, вотът на 14 ноември (ХРОНОГРАМА) Според Магдалинчев, ако се появят слаби кандидатури за поста главен прокурор, може и да не се стигне до избор на наследник на Сотир Цацаров на 14 ноември. Както Клуб Z вече писа, процедурата ще започне на 15 юли. До 29 юли трябва да са ясни кандидатите. Магдалинчев припомни, че след 10 ноември 1989 година никога главният прокурор не е бил фигура от прокуратурата и коментира, че е добре да бъде човек, който познава системата отвътре.    Зоват президента да излезе с критерии за новия главен прокурор По думите на представляващия ВСС гаранцията за това, че избраният е най-добрият и най-независимият, че ще работи за реформиране на прокуратурата, се дава не само по номинацията на тази личност, но и по отношението, което обществото ще има към нея: Боян Магдалинчев коментира като   думите на заместник главния прокурор Иван Гешев, че сега ще започне купуване на магистрати: Във връзка със спекулации, че се търси повод да бъде прекратен предсрочно мандатът на председателя на Върховния касационен съд Лозан Панов, Магдалинчев заяви:   и припомни, че редовният мандат на Панов приключва през януари 2022 година. Представляващият ВСС Боян Магдалинчев беше гост в предаването \"Преди всички\" по повод Деня на отворени врати във ВСС. Зоват президента да излезе с критерии за новия главен прокурор", "date": "2019.06.07", "title": "Магдалинчев: При слаби кандидатури може и да не се стигне до избор на нов главен прокурор"}
{"url": "https://clubz.bg/83929-goranov_veroqtno_shte_platim_iztrebitelite_navednyj", "text": "Държавата може да си позволи да плати наведнъж новите изтребители, като вероятно няма да успеем да убедим САЩ за разсрочено плащане. Това заяви финансовият министър Владислав Горанов в отговор на въпрос дали може да се договори разсрочено плащане, съобщава БНР. Ген. Съби Събев: Вероятно ще платим малко над 2 млрд. лв. за изтребителите По думите на военния министър Красимир Каракачанов максималната цена, която България може да си позволи, е 2 млрд. лв. Според проекта за инвестиционен разход, приет първоначално от Народното събрание, таванът за цена бе 1,8 млрд. лв. След решението да се започнат преговори със САЩ, а не с Швеция за \"Грипен\", въпреки че първата оферта бе по-скъпа, Народното събрание разреши и отклонение от цената. Без да се записва в какъв празмер може да е тя. Вчера генерал Съби Събев, един от създателите на Атлантическия съвет, коментира, че Словакия, която също е в процес на закупуване на американски самолети, е успяла да се гоговори за 3-годишно разсрочено плащане и това трябва да се използва като \"коз\" от София, за да си издейства същия механизъм. Във вторник Агенцията за сътрудничество в отбраната и сигурността на САЩ (DSCA) съобщи, че Държавният департамент е дал принципното си одобрение за евентуалната продажба за България на 8 нови бойни самолета F-16C/D Block 70/72 при цена 1,673 млрд. долара (почти 2,9 млрд. лв.). Според Министерството на отбраната обаче обявеното от САЩ не е предложение за цена по конкретната сделка, а разговорите продължават. ", "date": "2019.06.07", "title": "Горанов: Вероятно ще платим изтребителите наведнъж"}
{"url": "https://clubz.bg/83925-koj_shte_go_otnese_za_subsidiite_na_partiite_ekspert_shef_na_otdel_direktor_na_direkciq", "text": "\"Не ми е известно името ми да е там. Може да е там. Това го знае само прокуратурата.\" Така днес министърът на финансите Владислав Горанов коментира в парламента дали е в кръга на \"заподозрените\" по скандала с партийните субсидии. Както е известно Bъpxoвнaта aдминиcтpaтивнa пpoĸypaтypa оповести че cъбpaнитe дaнни показват \"извъpшeни пpecтъплeния oт oбщ xapaĸтep oт cлyжитeли нa Mиниcтepcтвoто нa финaнcитe\". Пapтийнaтa cyбcидия зa 2018 г. вмecтo в paзмep нa 32 128 844 лв. e билa пpeдocтaвeнa в paзмep нa 38 684 384 лв., или c 6 519 540 лв. пoвeчe. B peзyлтaт \"цeнaтa\" нa дeйcтвитeлнo пoлyчeн глac ĸaтo paзмep нa пapтийнaтa cyбcидия вмecтo oпpeдeлeнитe в бюджeтa 11 лв. нeзaĸoнocъoбpaзнo e yвeличeнa нa 13,23 лв., констатираха още от държавното обвинение. Административната прокуратура: Има данни за престъпление при определяне на партийните субсидии Титулярът на министерството обаче не изрази днес безпокойство. 1 лев на глас партийна субсидия предлага кабинетът. Чака \"зависимости\" Попитан кои са служителите на министерството, за които прокуратурата има съмнение, че са извършили престъпление, Горанов (който не е виждал \"списъка\") посочи: Финансовият министър и днес настоя, че \"не става въпрос за липса на контрол, а за различно виждане как следва да се чете законът\". Само ДПС гласува \"против\" партийните субсидии да са 1 лв. за глас Междувременно от ВМРО излязоха с позиция по предложението на Министерския съвет, което бе внесено в народното събрание лично от премиера Бойко Борисов, а депутатите му скорострелно го придвижиха за разглеждане още същия ден - формациите, прескочили бариерата на избори (1%) да получават по 1 лев на глас, вместо сегашните 11 лева. Хората на Красимир Каракачанов предлагат сума от 5 лева. Формацията не прави такова предложение за първи път. 5 лева бе \"ставката\", за която нястояваше в миналия парламент коалицията Патриотичен фронт, от която ВМРО бе част. БСП тепърва ще излиза с позиция - утре партията се събира на пленум. ДПС е твърдо \"против\" намаляването на субсидиите. \"Воля\" за пореден път ще подкрепи ГЕРБ, както винаги прави - без изключение. 1 лев на глас партийна субсидия предлага кабинетът. Чака \"зависимости\" Само ДПС гласува \"против\" партийните субсидии да са 1 лв. за глас", "date": "2019.06.07", "title": "Кой ще го отнесе за субсидиите на партиите? Експерт, шеф на отдел, директор на дирекция..."}
{"url": "https://clubz.bg/83914-car_lyv_shte_spasqva_istinskite_lyvove_video", "text": "Покрай предстоящата премиера на игралния римейк на анимационната класика „Цар Лъв“, „Уолт Дисни“ даде начало на природозащитна кампания за спасяване на лъвовете и дивия живот в Африка. Назована „Защити прайда“, инициативата цели да защити популацията на лъвове, съобщава „Холивуд Рипортър“. „Дисни“ ще подпомогнат финансово организациите „Wildlife Conservation Network“ и „Lion Recovery Fund“, които работят за удвояване на популацията на лъвовете в Африка до 2050 г. Занимават се с информиране на местните как да съжителстват с лъвовете, без взаимно да си пречат, както и как да се запази хабитатът им. Гигантът от развлекателната индустрия вече е дарил 1,5 млн. долара за каузата, като има амбицията да ги удвои с още дарения. Кани всички фенове също да допринесат. Наскоро „Дисни“ събра над 80 изявени природозащитници от 18 държави и представители на над 50 организации, за да развие стратегии за стабилизиране на популацията на лъвовете. Това се случи в рамките на първия форум „Лъвски отпечатък“ (Lion Footprint Forum). Премиерата на игралния „Цар Лъв“ е на 19 юли. По екранизацията работи Джон Фавро, вдъхнал нов живот на „Книга за джунглата“ през 2016 г.      ", "date": "2019.06.07", "title": "\"Цар Лъв\" ще спасява истинските лъвове (ВИДЕО)"}
{"url": "https://clubz.bg/83919-karakachanov_shansyt_obedineni_patrioti_da_ocelee_ne_e_golqm", "text": "Шансът коалицията \"Обединени патриоти\" да оцелее не е голям - това е прогнозата на лидера на ВМРО и вицепремиер Красимир Каракачанов. А поводът за нея - силно изострените отношения между партията му и \"партньора\" в обединението \"Атака\" на Волен Сидеров. Двете формации са в конфликт, който се задълбочи драстично преди и по време на предизборната кампания за европейския вот (ВМРО спечели два мандата в ЕП, докато \"Атака\" едва прескочи подкрепата от 1% - б.р.). Каракачанов обяви, че Волен Сидеров и партията му са \"свободни да напуснат\", когато поискат. Последният повод за думите му е от вчера, когато Сидеров отново обвини ВМРО, че изборният успех не е в резултат на \"честен вот\".  Евентуална раздяла на \"Обединени патриоти\" с \"Атака\" няма да застраши нито парламента, нито правителството, вярва още вицепремиерът.  В кулоарите на парламента депутатът от ВМРО Искрен Веселинов призна, че коалицията \"Обединени патриоти\" не работи от поне 6 месеца. Той посочи, че ВМРО няма за цел да затъва в блатото на коалиционен скандал, защото това би било безсмислено. И заяви, че ако коалицията се разпадне, има различни възможни варианти – самостоятелно участие на трите партии или коалиция на ВМРО с НФСБ. Той изтъкна, че от страна на ВМРО не е имало негативно изказване или целенасочени опити злепоставяне към никой от партньорите. Лидерът на НФСБ Валери Симеонов заяви, че партиите от коалицията са се събрали, за да вършат работа, а личните отношения трябва да останат за заден план. Според него без \"Атака\" няма как да има \"Обединени патриоти\". Според него скоро не се очертава провеждане на коалиционен съвет, \"защото тогава пък аз трябва да слагам синя каска, а пък не искам да се изживявам като умиротворител\".  ", "date": "2019.06.07", "title": "Каракачанов: Шансът \"Обединени патриоти\" да оцелее не е голям"}
{"url": "https://clubz.bg/83916-po_skypi_tok_i_parno_obshtestveno_obsyjdane_v_kevr", "text": "Обществено обсъждане на предложените нови, по-високи цени на тока и парното от 1 юли, ще проведе днес Комисията за енергийно и водно регулиране (КЕВР). Регулаторът предлага увеличение, съобразено с годишната инфлация - 3,5% за електроенергията и 4,5% средно за страната за топлоенергията. От топлофикационните и електроразпределителните дружества вече изказаха несъгласие с недостатъчното, според тях, поскъпване. Големите фирми - консуматори на ток, вчера също изразиха публично недоволство от планираното от 1 юли поскъпване на тока за бита с 3,5 процента - приемат го за твърде малко. От федерацията на индустриалните енергийни консуматори твърдят, че предприятията ще понесат нов удар, защото токът, който могат да купуват само от енергйната борса, ще остане скъп, припомня БНР. Увеличението на цените, които КЕВР предлага за парното и топлата вода, е най-голямо за абонатите в Разград и Габрово, съответно 17 и 12 на сто. Най-малко поскъпване се очаква във Варна и Перник - около 2%. В Сливен парното даже поевтинява. За столицата се предвижда скок на цената от 4,3%. За останалата част от страната повишението е 6 и 7,5%.  Преди да вземе окончателно решение за цените на тока и парното от 1 юли, КЕВР ще изслуша граждански и неправителствени организации.", "date": "2019.06.07", "title": "По-скъпи ток и парно - обществено обсъждане в КЕВР"}
{"url": "https://clubz.bg/83910-dnes_tereza_mej_podava_ostavka", "text": "Британската министър-председателка Тереза Мей днес официално подава оставка като председател на британската Консервативна партия. Това поставя началото на надпревара за неин приемник. Тази надпревара ще доведе на власт и нов премиер, предаде Ройтерс.  \n\tМей обяви намерението си да подаде оставка на 24 май в емоционално изказване, след като британските депутати на три пъти отхвърлиха нейното споразумение за \"Брекзит\", договорено с ЕС. Осем се борят за стола на Мей. Засега След днешното обявяване на оставката започва неколкоседмичен процес по избор на приемник на лидерския пост на Консервативната партия. На 10 юни ще се приемат кандидатури за поста. На 13 юни консервативните законодатели ще проведат няколко кръга гласувания, за да намалят броя на кандидатите, като всеки път ще се гласува тайно. Всеки кандидат с 16 гласа или по-малко в първия кръг отпада от състезанието. Ако всички кандидати имат повече от 16 гласа, отпада този с най-малко гласове. Във втори кръг на гласуване отпада всеки кандидат с 32 гласа или по-малко. Ако всички кандидати имат повече от 32 гласа, отпада този с най-малко гласове. По-нататъшните гласувания са насрочени за 18, 19 и 20 юни и ще продължат, докато останат двама кандидати. Тръмп: Джонсън ще бъде отличен премиер За окончателните двама кандидати гласуват всички членове на Консервативната партия, като победителят се обявява за нов лидер. При предишни състезания за лидерския пост това гласуване се извършваше по пощата. Партията каза, че иска да завърши този етап в седмицата, която започва на 22 юли. \n\tДокато тече процедурата, Мей ще изпълнява функциите на премиер. Тръмп: Джонсън ще бъде отличен премиер", "date": "2019.06.07", "title": "Днес Тереза Мей подава оставка"}
{"url": "https://clubz.bg/83908-holandiq_nakaza_greshkite_na_angliq_snimki", "text": "Холандия победи Англия с 3:1 след продължения и ще играе на финал в Лигата на нациите срещу домакина на заключителната фаза Португалия в неделя. \"Лалетата\" стигнаха до обрат. Двубоят бе белязан от грешки, но натежаха тези на британците. И този полуфинал беше белязан от намеси на ВАР. \"Оранжевите\" имаха преимущество през по-голямата част от срещата. Това бе така и при гола на Маркъс Рашфорд от дузпа в 30-ата минута. Нападателят на \"Манчестър Юнайтед\" сам спечели 11-метровия удар, възползвайки се от гаф на спрягания за трансфер в няколко гранда Матайс де Лихт. Хеттрик на Роналдо, финал за Португалия и куриоз с ВАР Малко след това Де Лихт се реабилитира и предотврати втори гол при акция на Рашфорд. В началото на второто полувреме голови ситуации размениха и двата тима - Джейдън Санчо и Мемфис Депай не успяха да се разпишат. В 73-тата Матайс де Лихт отново се оказа централна фигура, но този път в добра светлина за своите - с малко помощ от съперниците, които го оставиха непокрит, защитникът изравни с глава. В 83-тата британците ликуваха след гол на резервата Джеси Лингард, но за кратко - попадението не беше зачетено заради засада, макар и с малко. Имаше разглеждане на ВАР. Малко след това видеоасистентът отново влезе в действие, този път за игра с ръка в наказателното поле на Англия, но дузпа не беше отсъдена. В заключителните минути на редовното време се запомниха опасни атаки на островитяните. В 97-ата Джон Стоунс сбърка и подари топката на холандците, а след поредица от рикошети Кайл Уокър си отбеляза автогол в опита да парира Куинси Промес - 2:1 за Холандия. \"Трите лъва\" нямаха сили да отвърнат. Вместо това направиха още една грешка - този път Рос Баркли действа нескопосано и Промес вкара \"чисто\" за 3:1. Както и на Световното в Русия, Англия отново ще играе мач за 3-4 място - в събота срещу Швейцария, която падна ден по-рано от Португалия с 1:3.  ", "date": "2019.06.07", "title": "Холандия наказа грешките на Англия (СНИМКИ)"}
{"url": "https://clubz.bg/83917-novo_nachalo_za_nacionalite_s_krasimir_balykov", "text": "Тази вечер от 21:45 часа националите излизат срещу Чехия в Прага в европейска квалификация. Това ще е дебют за новия селекционер Красимир Балъков, който пое поста миналия месец на мястото на напусналия и преминал в \"Левски\" Петър Хубчев. В първите си два мача нашите направиха по 1:1 с Черна гора и Косово. В понеделник ще приемат косоварите на стадион \"Васил Левски\". Чехите имат един двубой и той беше пълен провал - 0:5 срещу Англия на \"Уембли\". Балъков се цели в четири точки от мачовете с Чехия и Косово Програмата минимум на Бала, обявена пред медиите, беше четири точки от двете срещи - поне една в Прага и три срещу Косово. За да останат шансове за второто място в групата. След разпадането на Чехословакия нашият национален отбор няма победа над чехите - балансът е едно равенство и четири загуби. За последно отстъпихме с 0:1, а още се помни 0:6 в Прага. Неколцина контузени отпаднаха от първоначалните планове на Балъков - сред тях са Марселиньо от \"Лудогорец\" и Станислав Костов от \"Левски\". Много вероятно е като титуляр тази вечер да започне 18-годишният талант на \"Черно море\" Мартин Минчев.", "date": "2019.06.07", "title": "Ново начало за националите с Красимир Балъков"}
{"url": "https://clubz.bg/83915-kakvo_nakara_chelsi_da_prieme_ofertata_na_real_za_azar", "text": "\"Челси\" и \"Реал\" (Мадрид) са се споразумели за трансфера на звездата Еден Азар на \"Сантяго Бернабеу\", гръмнаха вчера първо испанските, а след това и други световни медии. Дори Би Би Си обяви, че трансферната сума е 88 милиона паунда или 99 млн. евро. Сделката ще бъде обявена официалто в следващите дни, а според някои - и часове. Какво е накарало лондонския клуб да приеме второто предложение на Флорентино Перес, след като и първото бе за приблизително същите пари? Сборник със спекулации - какво и кого ще си купят грандовете Според мадридски и английски вестници това са допълнителни 32 млн. паунда (38 млн. евро). Те ще потекат към банковите сметки на \"сините\" при определени условия. Брой мачове, голове и асистенции, индивидуални отличия (например \"Златната топка\"), спечелване на титлите на Испания и Шампионската лига, Кралската купа и т.н. и т.н.  Списъкът може да е много дълъг и доста разнообразен. Преговорите от страна на \"Челси\" движи клубният шеф Марина Грановская - най-довереният човек на Роман Абрамович в клуба. Ако трансферната сума се потвърди, това ще е най-скъпата покупка в историята на \"белите\". Азар ще изпревари Гарет Бейл - 97 млн. евро. Белгиецът ще стане №2 като изходяща покупка от Висшата лига след Филипе Коутиньо. През миналото лято \"Барселона\" и \"Ливърпул\" се разбраха за 145 милиона паунда (163 млн. евро), като и в тази сума влизат бонуси. Еден Азар е на 28 години. Той премина в \"Челси\" от френския \"Лил\" през 2012 г., изигра 352 мача за лондонския гранд, вкара 110 гола и записа 92 асистенции. Спечелените купи с него са шест - сред тях по две титли на Англия и купата в Лига Европа. \"Реал\" (Мадрид) договори сърбин за 60 милиона Той е може би най-желаният от Зинедин Зидан футболист за привличане на \"Бернабеу\". \"Реал\" има интерес към него от 2017 г., но сделката все не ставаше. Преди дни \"лос меренгес\" взеха сръбския таран Лука Йович за около 60 милиона евро от \"Айнтрахт\". \"Реал\" (Мадрид) договори сърбин за 60 милиона", "date": "2019.06.07", "title": "Какво накара \"Челси\" да приеме офертата на \"Реал\" за Азар"}
{"url": "https://clubz.bg/83918-novi_proverki_na_kyshti_za_gosti_zaradi_basejni_i_restoranti", "text": "Нова проверка на проекти за \"къщи за гости\" обяви новата министърка на земеделието Десислава Танева. Те ще са свързани с искането на финансиране и усвояването му за \"допълнителни дейности\" - изграждане на басейни, детски площадки, детски кътове, ресторанти, джакузита и други. Министърката предостави и списък с къщите, които ще бъдат проверявани - общо 14 на брой, в ефира на Нова тв. Когато в къщата за гости няма гости Новата министърка припомни, че финансирането на къщи за гости по програмата за развитие на селските райони е било прекратено в предишния й мандат на поста. Причината е била именно съмнения за злоупотреби. По думите й в момента се работи по нова методика, по която да се издават актове при нарушения, след като Върховният административен съд отмени предишната заради нарушения в процедурите по издаването й. Новината бе погрешно интерпретирана, че сега наложените вече глоби на собственици на къщи за гости ще бъдат плащани от данъкоплатците. Танева отново опроверга тази интерпретация. Министър Танева каза още, че европейският регламент има изискване за проверки на 1 до 5% от проектите, реализирани по оперативната програма, докато в годините Държавен фонд \"Земеделие\" (който отговаря ПРСР - б.р.) е направил проверка на 18% от проектите. По думите й общо 130 проверки са завършили с 80 акта за нарушения. По 65 от тях в момента тече процедура по събиране на вземанията. Според Десислава Танева не може да се постави пълно ограничение за свързаност за роднини до 4-то и 5-о коляно, когато се кандидатства по различни проекти. И даде пример - роднините на един политик или служител живеят по селата, занимават се със земеделие, правят бизнес. По думите на министърката въпросът не е да се ограничава прекалено много инициативността, а евросредствата да се използват по предназначение и според правилата.", "date": "2019.06.07", "title": "Нови проверки на къщи за гости - заради басейни и ресторанти"}
{"url": "https://clubz.bg/83909-kak_da_izbavim_bylgariq_ot_feodalizma", "text": "В България, както и в други отстъпващи от демокрацията и Просвещението страни, живеем в политическа среда, която се вмества в дефиницията за феодализъм. Властта не върви отдолу нагоре, както е при демокрациите, а отгоре надолу. Няма нито прозрачност на решенията, нито последващ институционален или демократичен контрол. Властта съществува, за да могат нейните агенти да изпомпват обществен ресурс в своя полза, вместо да работят за увеличаване на общото благо. Как се излиза от феодализъм? Класическата рецепта гласи: революция на средната класа, подкрепена от „народа”. Такива революции основават САЩ, Британия, както и съвременните големи държави в Западна Европа. Това е и революцията в България от 1989-1990 година, скъсала със специфичния вариант на феодализъм, предлаган от „реалния социализъм”. А без революция? И този вариант е възможен: модернизация „отгоре”, от решителна централна власт. В своите мемоари Маргарет Тачър пише, че на принципа на децентрализираното самоуправление могат да живеят ефективно само страни като САЩ, Холандия и Британия, в които обикновените хора имат столетен опит да се оправят сами на нивото на местната общност. В страни, в които подобна традиция няма, децентрализиран модел на управление ще се изроди във феодализъм, тъй като обикновените хора нямат навика да контролират местните големци. В тия случаи Тачър препоръчва съсредоточаване на властта „в центъра” - в една просветена, реформаторска и почтена държава. От време на време и такива неща са се случвали дори в България. Възрастните хора в малките населени места доскоро помнеха, че „назначените” кметове (тоест след 1934 година) са били най-добри, тъй като бидейки представители директно на централната власт, не са били подвластни на местни интереси. В село Миндя „фашисткият (както на шега го наричат) водопровод”, прокаран от такъв кмет, и до днес си е наред, защото се намира на 250 см под земята. Докато „комунистическият” водопровод, правен в средата на 80-те години - тоест по време на онзи феодализъм, е на има-няма 50 см дълбочина и затова постоянно се пука под натиска на минаващите отгоре автомобили. Рецептата на Тачър обаче започва да издиша, ако самата централна власт е корумпирана и непочтена. При това положение едни назначаеми кметове, да речем, биха били откровени разбойници, изцяло извън контрола на местните хора. Не че сега много от тях не са измамници, но все пак от време на време се натъкват на граждански отпор и отстъпват. Но и за този случай британската консерваторка има препоръка: центърът на властта да бъде изтеглен още по-нагоре, в случая - към Брюксел. По-нататък, разбира се, Тачър препоръчва пряко управление „от Брюксел” за по-малките и недемократични държави из Европа, но относно Британия направо фучи. Напомня без грам такт, че именно англичаните са водили световна война, за да научат германците и италианците на демокрация. И затова сега нямат никакво намерение да получават уроци по демокрация от победените от тях. Ние не сме англичани. И препоръката за пряко управление от Брюксел изцяло се отнася до нас, тъй като в нашата държава, от центъра до най-малкото село, трудно се намират интелигентност, талант и най-вече интегритет. Поне откъм възможността за пряко управление имаме (немного заслужен) късмет. Откакто англичаните тръгнаха да напускат ЕС, из коридорите и на Европарламента, и на Еврокомисията отчетливо се чуват въздишки на облекчение: И наистина: за последните две години е направено повече за постигането на тази цел, отколкото за предходните двайсет. Устремно се върви към централизиран контрол върху банките, към общ контрол на границите и контрабандата през тях, към обвързването на евросредства с върховенство на закона, към общ прокурор и дори, според програмата на ЕНП, към „европейско ФБР”. Ще рече: тъй или инак процесът на „пряко управление от Брюксел” вече е тръгнал. Въпросът е максимално бързо да бъдем включени в него. И да станем част от изработването (което скоро ще започне) на нови форми на демократично участие в европейските дела от страна на европейските граждани. Може ли обаче да се получи така, че и „Брюксел” да се окаже корупционно-феодална шайка? Защото ако да, няма къде по-нагоре да качваме властта, за да се отървем от българския феодализъм и от неговите нахални дерибеи. Може и да може, но на практика е невъзможно. На „федералното” равнище в ЕС са монтирани прекалено много „тежести и противотежести”, за да може властта да се събере в една пирамида с някой европейски „Бойко\" отгоре, разпределящ порциите надолу. А и предстоящото разширяване на гражданското участие ще изсветли и ще постави под някакъв контрол местата, където се вземат решенията. Затова истинското родолюбие изисква всички да подкрепяме максимално бързото постигане на федерирана Европа. Само така ще се спасим от нашия феодализъм. Още повече че към днешна дата очевидно не сме способни да проведем собствена буржоазна революция. \" \"", "date": "2019.06.07", "title": "Как да избавим България от феодализма"}
{"url": "https://clubz.bg/83911-bik_bic_stypva_v_sofiq", "text": "Френската компания \"Бик\" (Bic), производител на химикалки, самобръсначки и запалки, ще създаде 400 нови работни места в сферата на цифровите технологии, близо половината от които ще са в България, предаде агенция Франс прес, цитирана от в. \"Монд\". \n\tС този ход \"Бик\" цели да се постигне по-голяма ефикасност и да бъде по-близо до крайните потребители с помощта на новите технологии, заяви пред АФП Софи Палие-Капиан, директорка по външните отношения на компанията.  \n\tЗатова \"Бик\" ще наеме специалисти в сферата на анализите на данни, специалисти по дигитален маркетинг и търговия в интернет, уточни Палие-Капиан. \n\tТя каза, че в София ще бъде създаден център за услуги.  \n\tОсвен това \"Бик\" ще закрие около 450 административни работни позиции от края на тази година до 2022 г. \n\tОбщо в компанията работят 13 600 работници по целия свят, от които 1800 във Франция. Нейните заводи няма да бъдат засегнати от това преструктуриране.", "date": "2019.06.07", "title": "\"Бик\" (Bic) стъпва в София"}
