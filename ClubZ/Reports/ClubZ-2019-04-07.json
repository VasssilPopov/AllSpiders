{"url": "http://clubz.bg/81532-top_10_na_dyrjavite_s_naj_mnogo_myusyulmani_i_hristiqni_prez_2015_g_i_2060_g", "text": "Кои са страните, в които има най-много мюсюлмани и най-много християни. Социологическият център \"Пю\" предлага полезната информация за Топ 10 на държавите с най-много мюсюлмани и с най-много християни - към 2015 г. и според прогнозите към 2060 г. Тази информация е полезна и заради разликите в разпределението, концентрацията и предполагаемите промени в двете най-големи световни религии. Така от данните се вижда, че глобалното мюсюлманско население е концентрирано на няколко места, докато християните са много по-разпръснати по света. Близо две трети от хората, които изповядват исляма или 65 на сто живеят в страните от топ 10. От християните само 48 на сто обитават държавите в топ 10. Някои от държавите, които са сред 10-те най-населени с мюсюлмани или християни, имат и големи, а в някои случаи и по-големи, групи от населението, които изповядват друга религия. Например Индия в момента е на второ място сред страните с най-многобройно мюсюлманско население, което е 15 на сто от населението на държавата, където мнозинството от хората са хиндуисти. Още по-любопитен е случаят с Нигерия - тя е и в двете таблици - с 90 млн. мюсюлмани е пета в едната класация, а с 87 млн. християни е на шеста позиция в другата.  Двата топ 10 са любопитни, защото илюстрират колко далеч са се преместили двете религии от историческите си и традиционните си корени. Петте страни, в които има най-много мюсюлмани, са в Южна и Югоизточна Азия или в Субсахарска Африка, а не в Близкия изток. Държавите с трите най-големи християнски общности са в двете Америки, а не в Близкия изток или Европа. В света към момента има около 2,3 млрд. християни и 1,8 млрд. мюсюлмани. Според прогнози на \"Пю\" разликата между двете религии ще изчезне към 2060 г., когато се очаква, че християните ще бъдат 3 млрд., а мюсюлманите - близо 3 млрд. Както е добре известно средната възраст на мюсюлманското население е много по-ниска, хората, които изповядват исляма, имат повече деца от християните.  През 2060 г. ще има и други промени. Според прогнозите начело на топ 10 на най-населените с мюсюлмани държави ще е Индия, която ще измести от първото място Индонезия. Но въпреки това мюсюлманите в Индия ще си останат малцинство с 19 на сто, а доминиращата религия все така ще е хиндуизмът. Към 2060 г. най-много християни все така ще живеят в САЩ. Но в топ 10 се очаква да влязат Танзания, Уганда и Кения, а Русия, Германия и Китай да отпаднат от списъка. Сред 10-те страни с най-християни тогава се предвижда да няма нито една европейска държава.", "date": "2019.04.07", "title": "Топ 10 на държавите с най-много мюсюлмани и християни - през 2015 г. и 2060 г."}
{"url": "http://clubz.bg/81537-bylgarskiqt_ansambyl_zlaten_v_pezaro", "text": "Българският ансамбъл по художествена гимнастика спечели златния медал на финала на съчетанието с три обръча и два чифта бухалки на първата за годината Световна купа - в италианския град Пезаро. Момичетата на Весела Димитрова в състав:   изиграха без грешка композицията си и получиха оценка от 25,750 точки, от които 19,600 за трудност - най-високата от всички осем финалисти.  На второ място остана Украйна с 25,100 т., а на трето се нареди Израел с 24.450 т. Сребро за Боряна Калейн на топка на Световната купа в Италия Това е втори медал за ансамбъла от Световната купа в Пезаро след среброто в многобоя. Така българските гимнастички завършват участието си в турнира с общо пет отлчия, след като Боряна Калейн грабна сребро на топка и бронз в многобоя, а Катрин Тасева стана втора на лента.", "date": "2019.04.07", "title": "Българският ансамбъл - златен в Пезаро"}
{"url": "http://clubz.bg/81531-gardiyn_vmro_i_bsp_predizvikaha_homofobski_skandal_v_plovdiv", "text": "Намесата на общински съветници от Пловдив е \"грозна провокация\" в Европейската столица на културата, те са забравили, че този статут се предоставя на града и срещу гаранции, че няма да има политика. Под заглавието \"Хомофобски скандал удари Пловдив, Европейската столица на културата\" изданието съобщава, че в понеделник на извънредно заседание общинският съвет ще опита да вземе решение, с което да принуди кмета да поиска отстраняването на Куюмджиева от поста. Групата, стояща зад тази инициатива, е съставена от 21 от общо 50 общинари - основно от обединение около ВМРО, БСП и \"Заедно за Пловдив\". Те използват като повод за атаката си насрочена за юли фотоизложба \"Балкански прайд\", включваща снимки от шествия в защита правата на хомосексуалните от различни места на полуострова.  Представител на \"Заедно за Пловдив\" казва, че за тях по-големият проблем е, че се изразходвали непрозрачно публични средства, но не се посочват конкретни примери. Депутатът Александър Сиди от ВМРО, която авторите Мартин Димитров и Шон Уокър определят като крайно националистическа партия от управлението на държавата, заявява на пресконференция: Борислав Инчев, председател на ВМРО - Пловдив, е цитиран да казва миналата седмица, че Евелин Пасков от \"Обединение за Пловдив\" смята, че \"Пловдив е, общо взето, консервативен град и би трябвало други проекти да имат приоритет\". Всъщност фондацията участва във въпросния проект със 7000 лв. Организатор на изложбата, съпроводена с концерт и дискусия, е фондация \"Глас\". Симеон Василев от фондацията казва, че ще намерят начин да реализират проекта. \"Гардиън\" обяснява на читателите си, че расте тревогата от увеличаване на хомофобията в България с нападения, включително в петък срещу ЛГБТ център в София. Миналия месец по стените на сградата, където е Фондация \"Пловдив 2019\", бяха надраскани графити  и нецензурни думи, допълва изданието.", "date": "2019.04.07", "title": "\"Гардиън\": ВМРО и БСП предизвикаха хомофобски скандал в Пловдив"}
{"url": "http://clubz.bg/81535-kubrat_pulev_syjalqvam_obicham_djeni_sushi_i_nejnata_advokatka", "text": "Кубрат Пулев даде първото си интервю, откакто бяха спрени правата му да се в боксира в Калифорния заради целувката към репортерката Джени Суши след двубоя с Богдан Дину в края на миналия месец. Кобрата заяви пред Светослав Иванов в “120 минути” по бТВ, че съжалява, ако може да върне времето, не би го направил отново. Но не мрази Дженифър Равало и нейната адвокатка, напротив - обича ги, вярва, че един ден може да станат и приятели.  Пулев първо говори двубоя с Дину, в който спечели с нокаут, но мина през тежки моменти, трябваше да се справя с аркада. Продължил ли е напред Кубрат Пулев След всичко това победата с нокаут в седмия рунд довела до еуфория, каквато Пулев не бил изживявал в бокса. Това провокирало целувката. Тогава се появява Равало, която интервюира българския боксьор преди мача и се похвали с това в социални мрежи. Искала е да го направи и в този момент. Целувката За жертвите и псевдожертвите Лицензът на Кубрат Пулев в Калифорния е прекратен Пулев подчерта няколко пъти, че не таи лоши чувства към Джени Суши: Кобрата проля кръв и мина през трудни моменти, но нокаутира румънец На въпрос дали съжалява за постъпката си, Кобрата каза следното: Как е реагирала приятелката му Андреа? \"Пулев да се извини, да поеме отговорност, ако трябва - да си плати\" Покрай шумотевицата с целувката стана ясно, че Дину е поискал от Спортната комисия на Калифорния победата на Пулев да бъде анулирана - заради удари в задната част на главата. За финал Кубрат Пулев направи нещо като обръщение към Дженижър Равало и нейната адвокатка - прочутата в подобни дела и активистка за женски права Глория Олред: Целувката За жертвите и псевдожертвите Лицензът на Кубрат Пулев в Калифорния е прекратен Кобрата проля кръв и мина през трудни моменти, но нокаутира румънец \"Пулев да се извини, да поеме отговорност, ако трябва - да си плати\"", "date": "2019.04.07", "title": "Кубрат Пулев: Съжалявам. Обичам Джени Суши и нейната адвокатка"}
{"url": "http://clubz.bg/81481-noviqt_whitesnake_pet_minuti_i_polovina_chist_rok_video", "text": "Излезе втори хитсингъл от предстоящия албум на тиранозаврите от Whitesnake. След типичната, но бледичка Shut Up and Kiss Me, сега  мачка в 5:30 мин с прекрасен звук, характерен \"стадионен\" припев и, разбира се, уникален бридж... Последван от турболентно соло на китара Макар песента да не е  , ако сте очаквали 100% Whitesnake - имате го. При това през 2019 г., при положение че вокалистът на групата е 51-ви набор. Двете споменати парчета са част от предстоящия нов албум на Дейвид Ковърдейл и компания  . \"Тавата\" на Whitesnake се планира да излезе на десети май чрез Frontiers Music Srl. Последният студиен диск с авторска музика на групата беше Forevermore - появи се през 2015-а.", "date": "2019.04.07", "title": "Новият Whitesnake: Пет минути и половина чист рок (ВИДЕО)"}
{"url": "http://clubz.bg/81538-levski_dobliji_vyrha_sled_pobeda_vyv_varna", "text": "От четвъртия опит този сезон \"Левски\" победи \"Черно море\" - 1:0 в мач от челната шестица на Първа лига. И след вчерашното 0:0 между лидера \"Лудогорец\" и ЦСКА-София се приближи до върха. \"Червените\" са на три точки зад \"орлите\", а \"сините\", съответно на три и шест. Идната седмица \"Лудогорец\" отново гостува на \"Герена\". Наскоро шампионът спечели там с 2:0 с лекота. Сега поне от психологическа гледна точка ситуацията е различна - тимът на Стойчо Стоев не е отбелязал гол в три поредни мача. \"Лудогорец\" приземи \"Левски\" (СНИМКИ) Двубоят във Варна бе предимно битка с много малко голови ситуации и пред двете врати. Станислав Костов вкара хубав гол в 16-ата минута. Натътък гостите показаха добра дефанзивна игра и осуетиха опитите за изравняване на \"моряците\", видимо уморени от битката с дузпи за Купата срещу \"Ботев\" преди броени дни. В края на първото полувреме съдията Владимир Вълков не посмя да изгони с червен картон Хали Тиам, който влезе брутално в краката на Васил Панайотов. Малко преди края той все пак прати по-рано в съблекалнята футболист на столичния тим - Луи Нганиони, за второ предупреждение. Първият двубой между двата отбора този сезон завърши 2:2 на \"Герена\". След това \"моряците\" два пъти спечелиха, като в единия случай елиминираха съперника си за Купата.", "date": "2019.04.07", "title": "\"Левски\" доближи върха след победа във Варна"}
{"url": "http://clubz.bg/81521-sinyt_na_gylybin_boevski_ostava_v_aresta_zaradi_narkotici", "text": "Синът на бившия щангист Гълъбин Боевски - Пол, е арестуван заедно с негов приятел за притежание на наркотици, съобщи Нова телевизия. Според първоначалната информация двамата са задържани в четвъртък. При обиск в дома му и в автомобил са открити кокаин, амфетамини и трева. Неофициално се твърди, че опитвали да пласират дрогата в заведения. Днес СГС гледа мярката за неотклонение и постанови, че двамата трябва да останат в ареста. По отношение на Боевски решенето е взето заради това, че той може да извърши друго престъпление. Тепърва обвинението ще трябва да докаже твърдението за пласиране на дрогата. Трябва да намери свидетел, който да потвърди, че е купил наркотици от двамата. Боевски-младши заяви пред съда, че е безработен. Името на Пол Боевски, който някога тренираше футбол, нашумя преди 11 години, когато беше приет в болница, след като се простреля в главата с внесен в училище газов пистолет. Самият Гълъбин Боевски също бе арестуван за наркотици. Той бе заловен на летището в Сао Пауло с 9 килограма кокаин, докато придружаваше дъщеря си на тенис турнир. Лежа в затвор в Страната на кафето, но бе освободен предсрочно. Твърдеше, че станал жертва - купил си куфар, натъпкан с дрога, но самият той не разбрал това до задържането си.", "date": "2019.04.07", "title": "Синът на Гълъбин Боевски остава в ареста заради наркотици"}
{"url": "http://clubz.bg/81533-srebro_za_borqna_kalejn_na_topka_na_svetovnata_kupa_v_italiq", "text": "Боряна Калейн продължава отличното си представяне на първата за годината Световна купа по художествена гимнастика в италианския град Пезаро. Българската гимнастичка, която вчера спечели бронзовото отличие в многобоя, днес грабна сребро на финала на топка. Възпитаничката на треньорката Мариана Памукова представи отлично композицията си и получи оценка от 21,700 точки (12,800 за трудност и 8,900 за изпълнение). \n\tКалейн има еднаква оценка 21,700 с руската звезда Дина Аверина, но българката заслужи повече за изпълнение - 8,900 срещу 8.700. Така рускинята остана трета. Първа на топка е Арина Аверина (Русия) с 22,400 т. Другата българка - Катрин Тасева, също изигра страхотно съчетание с топка и зае четвъртото място с 21,350 т. (12,500 за трудност и 8,850 за изпълнение). На финала на обръч Боряна Калейн зае четвърто място с 21,150 т., а Катрин Тасева е шеста с 20.650 точки. Златното отличие и тук спечели Арина Аверина с 22,500 т., а втора и трета са съответно Дина Аверина с 22.400 и Катарина Галкина (Беларус) с 21.200 т. Правителството \"подари\" нова зала на художествената гимнастика Ансамбълът ни се класира пети във финала на пет топки. Сребърните медалистки от многобоя на турнира Симона Дянкова, Мадлен Радуканова, Лаура Траатс, Стефани Кирякова и Ерика Зафирова получиха 23,600 за изиграването си след лека неточност, а това им отреди петата позиция. Златото взе домакинът Италия с 25,400, следван от Русия с 25,300 и Япония с 24,950. На четвъртата позиция се нареди Израел с 24,250 точки. При ансамблите предстоят финалите на смесената композиция на три обръча и два чифта бухалки. В календара на Световните купи, следва тази в София. За девета поредна година „Арена Армеец“ ще приеме най-изтъкнатите имена в спорта. Турнирът ще се проведе от 12 до 14 април и е квалификация за олимпийските игри в Токио през 2020 г.", "date": "2019.04.07", "title": "Сребро за Боряна Калейн на топка на Световната купа в Италия"}
{"url": "http://clubz.bg/81530-deset_dushi_postradaha%C2%A0pri_incident_s_avtobus_vyv_varna", "text": "Десет души пострадаха при пътен инцидент с автобус от обществения транспорт във Варна този следобед. Катастрофата е станала към 14:30 часа, а ранените са водачът, контрольорът и петима пътници, сред които и деца на 7 и 14 години, съобщиха от варненската полиция, цитирани от \"Дарик\". Първоначално бе обявено, че са седмина. Непосредствено след кръстовището на бул. \"Сливница\" и ул. \"Вярност\" е възникнало произшествие с участието на автобуса, движещ се по линия 7. Ударил се е в лека кола \"Фолксваген\", след което е излязъл от пътното платно. Причините за катастрофата са в процес на установяване, на място се извършва оглед. Всички пострадали са били контактни при транспортирането им в болница, но към момента все още няма точна информация за състоянието им. ", "date": "2019.04.07", "title": "Десет души пострадаха при инцидент с автобус във Варна"}
{"url": "http://clubz.bg/81514-metamorfozata_na_chernata_ambra", "text": "Готвачът почти като през сън си спомняше, че слязоха и тръгнаха по брега. В главата му не беше останало нищо освен скърцащия под краката му пясък, вятъра, който милваше лицето му, топлото слънчево море, мириса на зеленина и далечния тътен на вълните. Гласът на Стопанката едва успя да го върне на себе си. Застанала на около четиресет-петдесет крачки по-нататък, тя стоеше загледана към другия край на брега, където морето и пясъкът се сливаха, и го викаше при себе си. Готвачът тичешком отиде при нея. Каяците бяха изтеглени на брега, но гребците не се виждаха наоколо. Стопанката посочи грубо оплетените от клонки кошници, които стояха във водата, досами брега. В началото готвачът не разбра какво представляват те. Стопанката се пресегна, взе една и я приближи към него. В нея стояха някакви странни и безформени неща, покрити със сиво-бяла слуз, които при това миришеха ужасно, като развалена, оставена на слънце риба. – Какво е това – попита готвачът, сбърчвайки нос. Стопанката се усмихна. \n\t– Не позна ли? Готвачът имаше в речника си няколко думи, които можеха да обозначат това, което виждаше, но той, разбира се, нищо не каза и само поклати отрицателно глава. Точно тогава между палмовите дървета се появиха гребците, които ги бяха докарали на този остров. Двама от тях носеха един голям кош. Стопанката тръгна към тях и когато се срещнаха по средата на плажа, започнаха да разговарят на някакъв непознат език, който готвачът никога досега не беше чувал. Той не разбираше нито дума от това, което си казваха, но не беше трудно да се разбере, че между тях се води оживен пазарлък. Готвачът не сваляше очи от онези неща в кошницата, от които най-малкото беше колкото длан, а най-голямото колкото големичък и безформен скален камък. Вече се досети, че бяха от същите гадни неща, чиито изсъхнали останки видя на брега, но все още не можеше да разбере за какво служат. Смръщила лице, Стопанката недоволно говореше нещо, сочейки едно от парчетата в сиво-жълт цвят, след което посочи добре почернелите камъни и им показа с пръсти цената, която даваше за тях. Явно, островитяните не останаха доволни от предложената цена. Докато всички едновременно и сърдито говореха нещо, единият от тях взе два от най-черните камъни, удари ги един в друг и подаде по едно от отчупените парчета на него и Стопанката. Когато готвачът приближи до лицето си късчето камък, в носа го удари първо миризмата на гнили водорасли, а после и на животинска тор. Някой друг вероятно веднага би захвърлил камъка с отвращение, но свикналият с всякакви миризми готвач веднага различи под пласта отвратителна смрад онази същинска сърцевина, която го накара да продължи да души. А после така се смая, че неволно се разсмя на глас: та това беше черна амбра! От опит знаеше, че нещата с отвратителна миризма могат да придадат великолепен вкус на ястията. Например растението, наречено асафетида, към което поради миризмата на развален лук в началото се беше отнесъл с голямо съмнение и се беше задоволил да натрие цялата огромна тенджера само с едно малко колкото нахутено зрънце парченце. В крайна сметка, резултатът беше толкова смайващ, че беше превърнал на пух и прах всичките му предразсъдъци. В тенджерата асафетидата направо се беше преобразила и беше придала невероятно благ вкус на ястието, сякаш бе използвал специален, обработен със сол кромид или крехък праз. Метаморфозата на черната амбра беше малко по-своеобразна. В готварството това вещество се използваше само при подготовката на някои шербети и сладка, и то в много скромни количества. Готвачът знаеше, че истинското поприще на този толкова странен ароматизатор беше парфюмерията. Беше чувал, че се добива от повърнатото на кашалотите, но тогава не го беше взел на сериозно. Но ето че сега стоеше пред очите му. Това отвратително миришещо нещо, което бе видял преди малко, оставено да се мие и узрява във водата на зали-ва, ако се държеше достатъчно дълго време на слънце, се превръщаше в онази легендарна амбра, използвана като укрепител и основна есенция на много парфюми. А цената следователно беше олекотила сериозно съкровищницата на Стопанката... Пътешествието на готвача беше такова преживяване, че нито един ден не приличаше на другия. Следващият аромат, с който се срещна и който измести черната амбра от трона на миризмите, беше едно друго невероятно вещество: мускусът...", "date": "2019.04.07", "title": " Метаморфозата на черната амбра"}
{"url": "http://clubz.bg/81534-karakachanov_kym_momenta_nqma_opasnost_ot_migrantska_vylna", "text": "Министърът на отбраната Красимир Каракачанов излезе с позиция във фейсбук по повод напрежението с мигранти на границата между Гърция и Македония. Според него на този етап няма опасност от вълна към България. Нормализира се обстановката в мигрантския лагер край Солун (СНИМКИ) Каракачанов уверява, че страната ни следи ситуацията и ще реагира при необходимост. Междувременно гръцката полиция овладя положението в лагера \"Диавата\". Разбунтувалите се хора вече са върнати там.  ", "date": "2019.04.07", "title": "Каракачанов: Към момента няма опасност от мигрантска вълна"}
{"url": "http://clubz.bg/81520-tereza_mej_izboryt_sega_e%C2%A0mejdu_izlizane_ot_es_sys_sdelka%C2%A0ili_ostavane", "text": "Налице сега е ясен избор между възможностите Великобритания да напусне Европейския съюз със сделка или изобщо да не го напусне, заяви британският премиер Тереза Мей, която се опитва да постигне компромис с опозиционната Лейбъристка партия, цитирана от британския в. \"Обзървър\" и БТА. Колкото по-дълго трае това, толкова по-голям е рискът Обединеното кралство въобще да не напусне, подчерта министър-председателката. Това ще означава да допуснем Брекзитът, за който гласуваха британците, да ни се изплъзне. Изключително важно е да изпълним това, за което гласуваха хората, а за да го направим, трябва да имаме сделка, добави тя. \"Таймс\": Мей се опитва да спаси \"Брекзит\" с \"катинара на Борис\" Втори референдум за членството на Великобритания в ЕС би бил пише в днешния брой на в. \"Сънди телеграф\" лидерът на Камарата на общините Андреа Ледсъм, цитирана от Ройтерс. Правителството на Тереза Мей планира да промени законопроекта за \"Брекзит\", включвайки в него законодателна мярка, която гарантира сключване на митническо споразумение с ЕС, в опит да си осигури подкрепата на Лейбъристката партия за споразумение за \"Брекзит\", съобщи в. \"Сънди таймс\".", "date": "2019.04.07", "title": "Тереза Мей: Изборът сега е между излизане от ЕС със сделка или оставане"}
{"url": "http://clubz.bg/81515-normalizira_se_obstanovkata_v_migrantskiq_lager_kraj_solun_snimki", "text": "В следобедните часове вчера е започнало изтегляне на мигрантите от палатковия лагер край Солун. В момента там има към 30 палатки с около 100 души, информира \"Нова телевизия\". Очаква се днес и те да бъдат превозени до кампусите, от които са дошли. Щетите от вчерашния щурм обаче са изключително сериозни. Оградата, разделяща импровизирания палатков лагер от официалня, е съборена. В момента сили на жандармерията и полицията наблюдават района и следят за евентуални предстоящи ексцесии. Извозването на останалите в палатките мигранти се очаква да започне по-късно през деня. Към момента обстановката там е спокойна. Сериозен е обаче контролът над тях. Припомняме, че сблъсъците между мигрантите и служителите на реда започнаха в петък, когато стотици хора се събраха край мигрантския лагер \"Диавата\" с желание да го напуснат и да се отправят към границата със Северна Македония, а от там да се насочат към по-богатите европейски страни. В събота гръцката полиция влезе в сблъсъци с група бежанци и мигранти, съобщи \"Дарик радио\". Стотици хора, включително много майки с деца, пристигнаха в „Диавата“ край границата в четвъртък и започнаха да опъват палатки. Напливът на мигранти беше предизвикан от слухове в социалните мрежи за планирано масово пресичане на северозападната гръцка граница с Албания в началото на април. В събота силите за борба с безредиците използваха сълзотворен газ срещу няколко дузини мигранти - включително майки с деца на ръце, които хвърляха камъни и бутилки в опит да пробият полицейския кордон и да достигнат до пътя, водещ към границата. Хората отказваха да се разотидат въпреки призивите на гръцки министри да се завърнат в бежанските центрове и предупрежденията, че преминаването на границата ще е невъзможно. Десетки хиляди мигранти - основно от Сирия, Ирак и Афганистан, са блокирани в Гърция, след като балканските държави затвориха границите си през 2016 година и прекъснаха така наречения Балкански маршрут към Северна Европа.", "date": "2019.04.07", "title": "Нормализира се обстановката в мигрантския лагер край Солун (СНИМКИ)"}
{"url": "http://clubz.bg/81522-sloganyt_na_gerb_evropa_ni_chuva", "text": " - това ще е слоганът на ГЕРБ в предстоящата официална предизборна кампания за европейските избори на 26 май. Официално мотото бе обявено от Елен Герджиков, но в дългото си слово за изброяване на успехи зам.-председателят на партията Цветан Цветанов го спомена няколко пъти. Речта му бе посветена на кандидат-евродепутатите от ГЕРБ - поименно, въпреки че те бяха представени седмица по-рано на официална церемония. И днес на мястото на събитието присъстваше лидерът на СДС Румен Христов. А и в представените плакати на ГЕРБ за кампанията стои и логото на синята партия с лъва.  Стандартите на ГЕРБ - насън и наяве Цветанов намекна, че предстои листата на ГЕРБ да бъде подкрепена и от други партии и формации в следващите седмици, но не каза кои са те. Идната неделя ГЕРБ ще обявят и предизборната си платформа, обеща зам.-председателят на партията.  Герджиков на свой ред разказа как се е стигнало до слогана \"Европа ни чува\". И дори обяви как България вече е станала \"донор на идеи в Европа\". От изложението му не се разбра съвсем какво точно има предвид. Мотото пък надграждано предишните такива - от \"Открито управление - гарантирано от ГЕРБ\" (2007 г.), през \"България няма време за губене\" (2014-а) и \"Видими резултати\" (2015 г.). Според ГЕРБ всяко от тези послания било изпълнено и продължавало да се изпълнява. ГЕРБ ще има и мобилно приложение за членовете и симпатизантите на партията, чрез което ще се прави огранизацията на кампанията и дори щяло да разобличава \"фалшиви новини\".  Фандъкова: Оставката на Цветанов е правилна, но малко закъсня В края на приповдигната предизборна презентация на ГЕРБ журналистите поиската Цветанов да отговори и на няколко въпроса. Първият от които - да коментира думите на кметицата на София Йорданка Фандъкова, която тази сутрин пред Нова тв обяви, че ако е била на мястото на Цветанов нямало да постъпи като него - а именно да остане на високите постове в партията след оставките от публични длъжности заради \"Апартаментгейт\".  Фандъкова: Оставката на Цветанов е правилна, но малко закъсня", "date": "2019.04.07", "title": "Слоганът на ГЕРБ: \"Европа ни чува\""}
{"url": "http://clubz.bg/81529-tesla_shte_idva_sama_pri_povikvane_v_sasht", "text": "От следващата седмица колите Tesla с подобрен автопилот или пълния автономен пакет ще пристигат сами при повикване от шофьора, съобщи Engadget. Инвеститори в Tesla съдят Мъск заради туитове Това ще е достъпно само в паркинги, поради законови ограничения. И засега - само за собствениците на електромобили в САЩ. С един бутон в апликацията на смартфона обаче всеки може да призове колата си. С някои ограничения - шофьорът или неговата точка на картата трябва да е на не повече от 25 метра от колата. Разбира се, автомобилът няма да се движи и много бързо. Самоуправляваща се Tesla блъсна руски робот (ВИДЕО) За сметка на това колата сама умело ще излиза от много тесни паркоместа. Засега екстрата е по-скоро лукс и демонстрация на технологията, но подсказва какви възможности създават полуавтономните и напълно автономните коли. Самоуправляваща се Tesla блъсна руски робот (ВИДЕО)", "date": "2019.04.07", "title": "Tesla ще идва сама при повикване в САЩ"}
{"url": "http://clubz.bg/81517-mnogohilqdni_protesti_sreshtu_visokite_jilishtni_naemi_v_germaniq", "text": "Десетки хиляди души излязоха вчера в Берлин на протест срещу непрестанно растящите наеми и недостига на жилища в германските градове, съобщи ДПА, цитирана от БТА. В проявата взеха участие  по данни на полицията, а по данни на организаторите броят им е бил 40 000. Шествието премина през няколко квартала, някои жители на които са били принудени да напуснат апартаментите си заради високите наеми. Протестиращите носеха плакати с лозунги като  По-малки демонстрации имаше в Мюнхен, Кьолн и Дрезден. Организаторите на протестите казаха, че е имало прояви в общо 19 града с общо 55 000 участници. В Берлин организаторите започнаха да събират подписи за референдум за отчуждаване на жилища на компании за недвижими имоти. Инициаторите искат държавата да предприеме действия срещу компании с над 3000 жилища.  При частните фирми през 2013 г. жилищата са били по-скъпи от общинските средно със 70 евроцента на квадратен метър, а през 2017 г. са били с 1,30 евро по-скъпи от общинските, показват данни на Германския икономически институт. Според изчисления на местните власти в Берлин изкупуването на частните апартаменти ще струва на и без това тежко задлъжнялата провинция над 30 милиарда евро. ", "date": "2019.04.07", "title": "Многохилядни протести срещу високите жилищни наеми в Германия"}
{"url": "http://clubz.bg/81524-razpravii_vlqvo_bsp_plashi_abv_sys_syd_za_koaliciq_za_bylgariq", "text": "Заплаха за съд и настояване ЦИК да откаже регистрация за европейските избори - такива мерки предприема БСП срещу намерението на партията АБВ с лидер Румен Петков да участва в евровота на 26 май под името \"Коалиция за България\", заедно с други партии - бивши партньори на червената партия. Формацията на Корнелия Нинова обвини днес АБВ в \"кражба на чужда търговска марка\" и настоя, че партията на Георги Първанов носи \"административнонаказателна отговорност\". Социалистите са внесли в ЦИК \"доказателства\", че марката \"Коалиция за България\" е тяхна и на това основание такъв субект не може да получи регистрация за парламентарния вот, твърдят от \"Позитано\" 20. Какви са представените доказателства не е ясно - от соцпартията не са ги предоставили публично към момента. Георги Първанов си връща марката \"Коалиция за България\"  Според БСП целта на АБВ с регистрация на коалиция със същото име е \"да въведе в заблуждение и да доведе до объркване на избирателите, които ще гласуват в престоящите избори за Европейски парламент\". Според БСП от АБВ нарушавали и Изборния кодекс, и Закона за политическите партии, и този за защита на конкуренцията и още редица нормативни актове. Затова и ЦИК не трябва да допуска участието им в евровота. Румен Петков към Нинова: \"Не гледай на \"Коалиция за България\" като на \"Техноимпекс\" Заплахите не спряха \"Коалиция за България\" да подаде документи през изборната комисия днес за регистрация за изборите на 26 май. След като внесе папките в изборната комисия, председателят на АБВ Румен Петков призова Корнелия Нинова да се учи от примерите, припомняйки й как \"ако си стискаш каскета, никой няма да го открадне\". Заявката на Малинов съвпада по време с напускането му на БСП през 2015 г.  Румен Петков към Нинова: \"Не гледай на \"Коалиция за България\" като на \"Техноимпекс\"", "date": "2019.04.07", "title": "Разправии вляво: БСП плаши АБВ със съд за \"Коалиция за България\""}
{"url": "http://clubz.bg/81528-sreshta_v_pamet_na_qvor_zahariev", "text": "Възпоменателна среща в памет на починалия вокалист на Gravity Co Явор Захариев се организира днес от 16:00 до 20:00 часа в клуб \"Терминал 1\", съобщава столичното заведение в своята фейсбук страница. 5 април отново ни отне любим музикант Явор Захариев почина на 5 април в \"Пирогов\", след като два дни по-рано беше намерен в безсъзнание в дома си. Датата на поклонението още не е обявена.", "date": "2019.04.07", "title": "Среща в памет на Явор Захариев"}
{"url": "http://clubz.bg/81527-v_sypostavkata_mejdu_aktora_dimityr_marinov_i_kubrat_pulev_gerb_e_pulev", "text": "Лидерката на \"Движение 21\" и популярна юристка Татяна Дончева коментира в бТВ актуалните политически събития. И не само политически. В типичния си стил тя се спря на назначението на Данаил Кирилов за правосъден министър, \"Апартаментгейт\", предизборните ходове на ГЕРБ и БСП, а също така направи интересна съпоставка с целувката на Кубрат Пулев. Само \"морален проблем\" ли е сагата с апартамента на Цветан Цветанов, както го е определил Кирилов тези дни? За нея е както морален, така и правен. Дончева: Българинът не желае борба с корупцията във властта - той се възмущава, че той не е там За Антон Славчев, заместникът на Пламен Георгиев в КПКОНПИ, който също се е сдобил с евтин апартамент, депутатката от четири парламента, каза следното: Дончева отправи послание към избирателите за предстоящия евровот: Последва интересна съпоставка с една от водещите теми в България в последните седмици - целувката на Кубрат Пулев. На вметка на водещата, че зрителите ще възразят, ако приравнява Димитър Маринов към БСП, адвокат Дончева отговори: За финал Татяна Дончева нарече ГЕРБ “шайка крадци”. И добави, че БСП не просто е излязла от парламента, а от мача и чака сега ГЕРБ да бърка и да се препъва сама.", "date": "2019.04.07", "title": "\"В съпоставката между актьора Димитър Маринов и Кубрат Пулев, ГЕРБ е Пулев\""}
{"url": "http://clubz.bg/81518-zahlajdane_s_prevalqvaniq_prez_idnata_sedmica", "text": "Днес облачността ще бъде значителна и на много места, главно в Централна и Източна България, ще има превалявания от дъжд. Ще продължи да духа до умерен източен вятър. Максималните температури ще бъдат между 14 и 19 градуса, сочи прогнозата на НИМХ, цитирана от \"Дарик\". Облачно ще бъде и по Черноморието с превалявания от дъжд. Ще духа слаб вятър от изток-югоизток. Максималните температури ще бъдат между 12 и 15 градуса. Температурата на морската вода е 11 градуса. Вълнението на морето ще бъде 3 бала. Над планините ще бъде предимно облачно, по високите части и мъгливо. На места ще има превалявания от дъжд, над около 2000 метра - от сняг. Ще духа слаб до умерен юг-югозападен вятър. Максималната температура на 1200 метра ще е около 8 градуса, на 2000 метра - около 2 градуса. В началото на седмицата времето ще бъде предимно облачно и на много места ще има краткотрайни валежи, в отделни райони с гръмотевици. Повишава се вероятността за локални интензивни валежи. Ще духа умерен вятър от изток. Преобладаващите минимални температури ще бъдат между 5 и 10 градуса, а максималните - между 13 и 18 градуса. Във вторник температурите малко ще се понижат и ще са от 10 до 15 градуса. След това отново ще се повишат до нивото от 15 - 20 градуса. През втората половина на следващата седмица валежите ще са главно в следобедните часове, а от събота отново ни чака хладно време с валежи.", "date": "2019.04.07", "title": "Захлаждане с превалявания през идната седмица"}
{"url": "http://clubz.bg/81516-princ_uilqm%C2%A0premina_trisedmichen_staj%C2%A0v_britanskite_slujbi", "text": "Британският принц Уилям беше на триседмична практика в британските служби за сигурност и разузнаване, за да се запознае подробно с работата им, предаде Ройтерс, като се позова на днешно съобщение на неговата канцелария. Уилям започна стажа си в британското външно разузнаване МИ6, втората седмица беше в службата за контраразузнаване МИ5, а третата, приключила вчера, в службата за електронно следене Правителствен център за комуникации (GCHQ), която събира информация от цял свят, за да открие и предотврати заплахи за Великобритания. Ръководителят на отдела за борба с тероризма в GCHQ отбеляза, че Уилям е работил изключително усърдно.", "date": "2019.04.07", "title": "Принц Уилям премина триседмичен стаж в британските служби"}
{"url": "http://clubz.bg/81526-%E2%80%9Eavtomagistrali%E2%80%9C_ead_kupuva_novi_kamioni_i_tejka_stroitelna_tehnika_snimki", "text": "Държавната компания „Автомагистрали“ ЕАД, която ще изгражда новите 134,14 км от „Хемус“, разширява наличната си строителна и транспортна техника с 20 тежкотоварни автомобила и 11 тежки строителни машини като булдозери, колесни багери, верижни багери, челни товарачи, валяци, комбинирани багери. Сред най-впечатляващите машини е 40-тонният булдозер, разработен в Япония. С високи технически характеристики са челните товарачи и комбинираните багери. Наличието им ще улесни и ускори работата по новото трасе на „Хемус“, тъй като скалната маса, пръстта и асфалтът на този тежък участък ще бъдат милиони кубици. За покупката се използват средства на „Автомагистрали“ ЕАД. Отпуснатите от правителството 1,124 млрд. лв. без ДДС за изграждане на новите 134,14 км са по сметка на МРРБ в БНБ и от тях не може да се плаща авансово, а само срещу свършена работа. \"Автомагистрали\" отговори на БСП със списък на договори със строителни фирми Новото оборудване подсилва съществуващия машинен парк на „Автомагистрали“ ЕАД. Дружеството вече притежаваше 169 различни типове техника. Отделно има над 60 микробуса, леки автомобили и други. Гордостта на компанията е машината на „Крамер“, която се използва за ремонт, поддръжка и изграждане на виадукти и мостови съоръжения и е единствена в България. Обслужва се от специален екип, а работата й на ден осигуряа близо 2000 лв. приход за компанията, тъй като се отдава под наем на частните строителни фирми. “Автомагистрали” ЕАД планира да купи и високотехнологична лазерна технология, с която може да се контролира строителството от въздуха. Тя ще улесни значително и процеса на проектиране и ще съкрати времето, необходимо за неговото извършване. Стоян Беличев от \"Автомагистрали\" ЕАД: Критиките ни стимулират да ги оборим Изграждането на новите 134,14 км от „Хемус“ беше възложено на „Автомагистрали“ ЕАД през декември 2018 г. от Агенция „Пътна инфраструктура“ с договор по т.нар. ин хаус процедура, предвидена в Закона за обществените поръчки. Очаква се строителството на новия участък да започне през пролетта на 2019 г.   Стоян Беличев от \"Автомагистрали\" ЕАД: Критиките ни стимулират да ги оборим", "date": "2019.04.07", "title": "„Автомагистрали“ ЕАД купува нови камиони и тежка строителна техника (СНИМКИ)"}
{"url": "http://clubz.bg/81508-chinovnicite_pravqt_zakoni_bez_da_gi_razbirat", "text": "В Годишния доклад за 2018 г. за оценка на въздействието, изготвен от Министерския съвет, се твърди, че най-много проблеми в изготвените оценки на въздействието на проекти от администрацията е имало по отношение на „Дефиниране на проблема“. С други думи, чиновниците или не идентифицират правилно проблемите, които се очаква да решават, или го правят формално, за да спазят нормативните изисквания. Независимо от причината, всеки, който наблюдава правенето на политики, знае, че е честа практика да се пишат нормативни актове от 5-10 чиновници в затворена работна група, които нямат конкретно знание за проблемите, което пък води до грешни политики. Неразбирането на законите от гражданите е често цитиран проблем, който може да произлиза или от сложния/нарочно неясен език на законодателството (факт, който не се отрича от никой), или от липсата на житейска логика. Второто е определящо за последващото прилагане и спазване на регулациите и в крайна сметка води до по-трудни и скъпи условия за бизнеса и гражданите да спазват законодателството. Извършването на оценка на въздействието преди да се реши какви действия трябва да предприеме администрацията, ако въобще се налагат такива, гарантира, че чиновниците знаят какъв точно е проблемът, кой е засегнат, какви са вариантите за решаването му и колко струва всеки вариант, както и какви са ползите за обществото.  Данните посочват, че МС през 2018 г. е разгледал 345 предварителни оценки на въздействието на нормативни актове, което е голям прогрес от 2016 г., когато беше въведено задължението. Министерският съвет обаче посочва, че оценките често са формално извършени, без каквито и да е анализи и данни в подкрепа на твърдения, с бързи консултации, които не дават качествена информация, с объркани цели и средства, без да се знаят кои са заинтересованите страни и др. С други думи, на брой оценките са добре, но като качество все още администрацията се опитва да преметне нормативните изисквания за разумно законотворчество. Обсъждането със заинтересованите страни преди нормативен акт да влезе в сила е най-слабото звено. Според анализ на Националния център за парламентарни изследвания, в над 92% от внесените законопроекти за разглеждане в Парламента няма посочена информация за проведени публични консултации или обсъждания, а в около 90% от законопроектите няма включени гледните точки на заинтересованите страни. Усещането, че политиките не се правят за хората, а точно обратното – без тях, се натрапва и води до ниска подкрепа за работата на управляващи и депутати, да не споменаваме ниското качество. Посочените проблеми логично водят до постоянно променящи се закони, които не работят точно защото не се мисли преди да се действа. Шампиони през 2018 г. са Кодексът за социално осигуряване (13 промени през 2018 г.), Кодексът за застраховането (6 промени за 2018 г.), Кодексът на труда (8 промени за 2018 г.), Законът за движение по пътищата (8 промени), Законът за държавна агенция „Национална сигурност“ (5 промени) и др. Освен незнанието за реалността от страна на чиновниците друга причина за честите промени е, че представителите на администрацията често се конкурират помежду си, не си говорят или преследват различни цели, което води до инфлацията на нормотворческия процес. Според МС, и през 2018 г. „продължава тенденцията от предишните години по-голямата част от измененията да се предлагат и приемат извън рамките на законодателната и оперативната програма на Министерския съвет“. Възможността Министерският съвет да разглежда проекти, които не са включени в законодателната или оперативната му програма, ако са придружени от предварителна оценка на въздействието, се използва често и формалните оценки не са пречка, когато има политическо решение за дадена промяна.", "date": "2019.04.07", "title": "Чиновниците правят закони без да ги разбират"}
{"url": "http://clubz.bg/81519-fandykova_ostavkata_na_cvetanov_e_pravilna_no_malko_zakysnq", "text": "Подаването на оставка от публичните политически постове на Цветан Цветанов - като председател на парламентарната група и депутат - беше правилна стъпка, но може би малко позакъсня.  Това каза кметицата на София и също зам.-председател на ГЕРБ Йорданка Фандъкова в предаването \"Събуди се\" на Нова тв. Според нея малко позакъсняло е било даването на отговорите по въпроса с т. нар. \"Апартаментгейт\", който започна именно от разследването за имотните придобивки на Цветанов и семейството му.  На въпрос дали бе достатъчна стъпка оставката на \"втория човек в ГЕРБ\" след Бойко Борисов от публичните постове, но не и от ръководните постове в управляващата партия, Фандъкова каза, че вероятно причините за това в авторитета на Цветанов в структурите и в организацията на наближаващите избори.  Кметицата на София отрече версиите, че в ГЕРБ има \"война на лобита\", както и намеците, че целият \"Апартаментгейт\" е плод на \"приятелски огън\". Тя не даде отговор откъде, според нея, е тръгнал скандалът: Сагата с апартаментите се отрази тежко на ГЕРБ, призна Фандъкова и добави, че е съгласна с оценката на Бойко Борисов, че \"отвратихме хората\". По-лошият ефект от \"Апартаментгейт\" според нея обаче е влизането от скандал в скандал е нарушило доверието на хората изобщо в политиците, партиите, институциите в държавата и те вече не вярват на думи, дори и на проверки. Затова и фокусът трябва да е върху усилията за справяне с кризата на доверие, а това става \"с признаване на грешки и поемане на отговорност\". В конкретния случай по думите на кметицата отговорност е поета.  Фандъкова обяви, че все още е рано и не е решила дали ще се кандидатира за пореден кметски мандат в София. Първо иска да види резултата от работата си в края на текущия мандат. Покрай свързаната с \"Апартаментгейт\" история с разрешителното за строеж на фирма \"Артекс\" за небостъргача \"Златен век\" в кв. \"Лозенец\", кметицата припомни, че народни представители и министри са отрекли да е имало лобизъм в полза на компанията. По думите й и главният архитект Здравко Здравков си е свършил работата и докато това е така - тя стои зад него. Самата Фандъкова е поискала и да не се удължава строителното разрешение за високата сграда (срещу този строеж от години има протести в \"Лозенец\" - б.р.). За прословутия ремонт на \"Граф Игнатиев\" в столицата Фандъкова заяви:  По думите й в критиките срещу ремонта има безспорни неща - например, че когато става дума за безопасност на хората заради ограничителите, станали популярни като \"перки от акули\", не могат да се правят компромиси.  \"Водната стена\" от черен гранит, която столичани оприличиха на надгробна плоча и бе бързо премахната, пък не е била съгласувана с общината от проектантите на ремонта на улицата, стана ясно още от думите на Фандъкова. Въпросното \"украшение\" вече е премахнато от пл. \"Гарибалди\". ", "date": "2019.04.07", "title": "Фандъкова: Оставката на Цветанов е правилна, но малко закъсня"}
{"url": "http://clubz.bg/81512-tajms_mej_se_opitva_da_spasi_brekzit_s_katinara_na_boris", "text": "Тереза Мей се готви да предложи на Джереми Корбин сделка за плавен \"Брекзит\", която да е законово обвързана с т. нар. „катинар на Борис“ [ ]. Така ще бъде трудно на всеки следващ премиер, който е и евроскептик, да се отскубне от подобна сделка, след като тя напусне Даунинг Стрийт 10, пише в неделното си издание \"Таймс\". В последен опит страната да напусне Европейския съюз още през тази година, екипът на Мей чертае планове как да създаде закон, който да е гаранция, че депутатите ще имат последната дума за окончателната сделка с Брюксел за \"Брекзит\". Високопоставени личности от Даунинг Стрийт ще кажат на депутатите от торите, че те се изправят лице в лице с „абсолютния шанс“ или да приемат един ребрандиран митнически съюз с Брюксел, или „да изгубят Брекзит“. Туск предлага 12-месечно  \"гъвкаво удължаване\" на срока за Брекзит Междупартийните разговори, които започнаха в петък, осветлиха факта, че лейбъристите недоволстват от липсата на готовност от страна на Мей да пренапише политическата декларация с Брюксел, която на практика предлага карта на онова, което очаква Великобритания при Брекзит със сделка, пише \"Фокус\".  ", "date": "2019.04.07", "title": "\"Таймс\": Мей се опитва да спаси \"Брекзит\" с \"катинара на Борис\""}
{"url": "http://clubz.bg/81513-72_procenta_ot_bylgarite_ocenqvat_zdraveto_si_kato_dobro", "text": "Днес светът отбелязва Международния ден на здравето. Датата е избрана още с основаването на Световната здравна организация през 1948 г. Мотото тази година е „Остаряване и здраве: доброто здраве добавя живот към годините\". По повод празника в парка „Заимов\" в София ще се проведе безплатна скринингова акция за наличие на сърдечносъдови рискови фактори, информира “Нова телевизия”. 72% от българите оценяват здравето си като добро или много добро, става ясно от анализ на Евростат по повод Световния ден на здравето. Седем от 10 души на възраст над 16 г. в целия ЕС дават положителна оценка за здравословното си състояние.", "date": "2019.04.07", "title": "72 процента от българите оценяват здравето си като добро"}
{"url": "http://clubz.bg/81511-68_neshta_koito_ni_otne_liberalizmyt", "text": "В България борците срещу либерализма нарастват с умерен предизборен темп. Отборът на “консерваторите”, “патриотите”, “националистите” и “традиционалистите” е шарен и разнороден. Но едно ги обединява: желанието да навредят на “Демократична България” и да “патриотизират” окончателно ГЕРБ (с БСП вече успяха). От съдържателна, идеологическа гледна точка обаче възгледите им се простират от Ванкувър до Владивосток, от Вашингтон до Нурсултан (бивша Астана), от доктор до пациент. Затова е време да се внесе малко ред в идейния антилиберален хаос. Подобно на Корнелия Нинова, която стройно и систематично подхвана дебата за това какво ни отне демокрацията, тук обобщаваме какво ни отне либерализмът и защо той толкова много пречи на гореизброените му опоненти. 1.       Правото на младите поколения да ходят на война и да умират масово за родината си; 2.       Плановете за национално обединение чрез завземане на територии от съседни държави; 3.       Омразата и заканите към “съюзниците-разбойници”, които са успели да ни сторят това, което ние сме искали да им сторим; 4.       Правото да заявиш на цял свят, че твоята култура е по-висша от останалите; 5.       Правото да изразиш публично омразата си към други култури; 6.       Правото на мъжа да прати жена си в кухнята и да я посъветва да си мълчи; 7.       Телесното наказание; 8.       Смъртното наказание; 9.       Жестоки и унизителни наказания като набиването на кол, окачването на ченгел, изкормването и т.н.; 10.       Членовредителните наказания на хан Крум; 11.       Мълчанието на жената по обществени дела; 12.       Правото на по-силния да насилва у дома; 13.       Задължението на малцинствата да си стоят в кюшетата на публичната сфера; 14.       Разпалването на етническа, верска и религиозна омраза; 15.       Учебниците по история, разпалващи етническа, верска и религиозна омраза; 16.       Жителството (невъзможността да се преместиш в друг град без разрешение); 17.       Забраната и дефицитът на контрацептиви; 18.       Военизираните политически формации; 19.       Насилието като част от политическата надпревара; 20.       Сопаджиите; 21.       Факелните шествия, прерастващи в чупене на витрини и аутодафета на “Хари Потър” и друга подривна литература; 22.       Евреите като враг; 23.       Циганите като техен заместител; 24.       Сорос като обобщен образ и на двете; 25.       Специалните държавни концепции и програми за циганите, евреите, хомосексуалните и Сорос; 26.       Публичното изразяване на усещане за превъзходство от това, че си: - бял; - (православен) християнин; - хетеросексуален; - мъж. 27.       Правото да си хвърляш боклука през балкона; 28.       Правото да хвърляш боклук в реки, дерета и морета; 29.       Правото да бълваш боклук и пушек неограничено и навсякъде; 30.       Забраната на абортите; 31.       Забраните на хомосексуалността; 32.       Правото на общността да решава: - как да се облича индивидът; - как да се подстригва; - колко деца да има; - дали да сключи брак; - с кого да сключи брак; - с кого да спи;         - какви аксесоари и по какъв начин да носи (обици, кръстове, татуировки и т.н.); - дали и колко пъти да ходи на църква. 33.       Задължителната военна служба; 34.       Трудовата повинност; 35.       Турското робство; 36.       Забраната за критично отношение към властта, старейшините и общностните авторитети; 37.       Правото да изсечеш горите и да бетонираш дюните; 38.       Демонизирането на бежанците и мигрантите; 39.       Ловът на бежанци и мигранти по границите; 40.       Правото да награбиш мома на улицата, ако е: - сама; - ако е тъмно; - ако е без забрадка; - ако е с пола над коляното; - ако е с пола под коляното, но непокриваща глезените; - ако ти взима интервю; - ако е с тесен панталон; - ако те заприказва; - ако се усмихва твърде много. 41.       Убеждението, че си открил: - киселото мляко; - компютъра; - таратора; - военната авиация. 42.       Правото на вечна дружба с диктаторите по света; 43.       Правото да анексираш чужди територии; 44.       Правото на война - обявена, открита или тайна (със зелени човечета); 45.       Обвиненията към Запада в лицемерие; 46.       Тричането на кучета; 47.       Цензурата; 48.       Нецензурното говорене на публичните фигури; 49.       Правото на агресия спрямо другия; 50.       Героизирането и  толерантността към мъжката агресия; 51.       Романтиката на отвличането на булки; 52.       Ефективността на уредения брак; 53.       Мъжките времена; 54.       Оградените с тел и кльонове граници; 55.       Визите за напускане на страната; 56.       Радостта от получаването на задграничен паспорт; 57.       Високите мита върху чуждестранните продукти; 58.       Дефицитът на стоки; 59.       Култът към селото и войнствения провинциализъм; 60.       Общественото заклеймяване на заможните и образованите; 61.       Правото на животинска бедност и тотална личностна деградация; 62.       Крайната бедност на три четвърти от хората по Земята; 63.       Правото да се продаваш в робство; 64.       Правото да играеш хоро в защитено високопланинско езеро; 65.       Правото да си автохтонен; 66.       Правото да си автентичен; 67.       Правото да си предмодерен; 68.       Правото да си първобитен.", "date": "2019.04.07", "title": "68 неща, които ни отне либерализмът"}
{"url": "http://clubz.bg/81471-koalicionnite_partnori_gerb_i_dps_v_kazanlyk_prodavat_imot_na_moreto_za_88_evro_kv_m", "text": "Колко според \"коалиционните партньори\" в Община Казанлък ГЕРБ и БДЦ-ДПС струва 5,6 декара терен на първа линия на брега на морето в Равда? Отговорът е 88 евро на квадратен метър. Става въпрос за бившия ученически лагер, който местната власт в града реши да продаде за 980 000 лева, или под 500 000 евро. Купувачът пък се оказа договорен в преки разговори с общински съветници. Мотивите на властта са, че имотът е проблемен и въпреки проявявания интерес, никой не искал да го купи заради административните процедури, през които трябвало да се мине в Община Несебър. От левицата в града обаче подозират умисъл в това, че е бил оставен да пустее и дори говорят за търговия с влияние. Заради готвената сделка местните парламентаристи от БСП сезираха не само главния прокурор Сотир Цацаров, но и разпратиха сигнал до президента Румен Радев, до председателя на парламента Цвета Караянчева, до парламентарните групи и до омбудсмана Мая Манолова. Предложението за продажба на апетитния терен е внесено на заседание на ОбС миналата седмица от кмета на града втори мандат Галина Стоянова (ГЕРБ). Предложената в докладната цена е 1 милион и 88 000 лева. По време на заседанието обаче Джамал Папарланов ( БДЦ-ДПС) прави предложение имотът да бъде продаден за още по-занижена цена - 980 000 лева. Нарича групата си \"коалиционен партньор\" на ГЕРБ и обявява, че са водени разговори с бъдещия купувач - бургаският бизнесмен Станислав Чиликов. През 2016 г. бившият лагер все пак отива за продан. Оценен е от лицензирания оценител \"Явлена-Бургас\" ООД на 1,8 милиона лева. За три години обаче купувач все не се намирал и цената му била сваляна шест пъти, разказва още Иванова. От левицата в Казанлък подозират, че имотът е оставен умишлено да запустее, за да се свали цената му. Клуб Z неколкократно потърси Галина Стоянова в петък. В резултат в същия ден получихме позвъняване от секретариата й с обещание щом кметицата се освободи, да разговаряме с нея. Но тя така и не върна обаждане. Интересно е да се изгледат кадрите от заседанието на Общинския съвет от 28 март. Ето как започва то. Говори Джамал Папарланов ( БДЦ-ДПС): \"Всичко в този търг е ясно, прозрачно\" - подкрепя и Галин Иванов (ГЕРБ), който е и председател на комисията по приватизация и разпореждане с общинската собственост. Но отказва да коментира цената. Призовава колегите си да гласуват както сметнат за добре. Следва въпрос на Папарланов дали на Караджов имотът му се вижда евтин или скъп. И подчертава, че търгът е явен и всеки може да се яви на него. - А за какво ще бъдат изхарчени парите? - пита някой от залата. - Няма пък да ви кажем! Като почнете да управлявате вие, тогава ще ви даваме обяснения. Бюджетът не сте го правили вие - отвръща \"малкият коалиционен партньор\".", "date": "2019.04.07", "title": "\"Коалиционните партньори\" ГЕРБ и ДПС в Казанлък продават имот на морето за 88 евро кв. м"}
