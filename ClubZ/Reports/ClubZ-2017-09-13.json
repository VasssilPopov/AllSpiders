{"url": "http://clubz.bg/58308-evrodeputatite_iskat_razsledvane_na_azerbajdjanskata_perachnica", "text": "Разкритията около Азербайджанската перачница да бъдат разследвани, а списъкът “Магнитски“ за санкции да бъде приет от Европейския съюз, поиска Европарламентът. Разследване: Съпругът на Бокова в схема с пари от Баку Евродепутатите осъждат разкритията за Азербайджанската перачница и опитите на Азербайджан и други диктаторски режими в трети страни да влияят на европейския процес на вземане на решения чрез незаконни средства. Това се казва в резолюция, приета в днес с 578 гласа “за“ срещу 19 “против“ и 68 “въздържал се“. Европейският парламент трябва да разследва и приеме сериозни мерки за предотвратяване на подобни корупционни практики, които подкопават авторитета и легитимността на работата му, смятат още евродепутатите. Цацаров проверява Калин Митрев за Азербайджанската афера Европарламентът поиска още ЕС да поощрява международното сътрудничество за борба с корупцията. За тази цел евродепутатите са предвидили конкретни стъпки: осигуряване прилагането на съществуващите антикорупционни конвенции, добавяне на антикорупционна клауза към споразуменията с трети страни. Евросъюзът трябва също да следи отблизо проектите с европейско финансиране в сътрудничество с местни антикорупционни агенции и да използва санкции или да спира споразумения в случай на системна корупция, водеща до сериозни нарушения на правата на човека. Ключови според Европарламента са  и те трябва да бъдат защитени. Съюзът трябва да приеме  , съдържащ имената на 32 руски официални лица, които са отговорни за смъртта на адвоката Сергей Магнитски, за да бъдат наложени санкции срещу тях. Цветан Василев търси закрила от САЩ по закона \"Магнитски\" Разследване на няколко европейски медии, сред които са българският сайт “Биволъ“ и британският вестник \"Гардиън\", описа т.нар. Азербайджанска перачница - схеми за тайни фондове, използвани за купуване на политическо влияние. Става въпрос за 2,9 милиарда долара, с които е плащано на изтъкнати европейци, купувани са луксозни стоки и са били изпирани пари чрез мрежа от почти непрозрачни британски компании. Сред участниците в схемата е и Калин Митрев - съпруг на председателката на ЮНЕСКО Ирина Бокова. Цацаров проверява Калин Митрев за Азербайджанската афера Цветан Василев търси закрила от САЩ по закона \"Магнитски\"", "date": "2017.09.13", "title": "Евродепутатите искат разследване на Азербайджанската перачница"}
{"url": "http://clubz.bg/58290-zashto_e_vajno_reshenieto_v_polza_na_gospodari_na_efira_sreshtu_slavi_trifonov", "text": "Могат ли продуцентите на телевизионно предаване да използват части от други телевизионни предавания за пародийни цели? Да, съгласно  N 112 от 2.08.2017 г. по т. д. N 1771/2016 г. на Върховен касационен съд (ВКС), 1-во търговско отделение, постановено по спор между \"Седем-Осми\" АД, което продуцира „Шоуто на Слави“, и \"Глобал вижън\" ООД, която продуцира „Господари на ефира“. „Господари на ефира“ са ползвали откъси от предаване на „Шоуто на Слави“, от предаване, анонимизирано в съдебното решение като „В на д“ (може би „Вот на доверие“?), както и откъси от звукозаписа на песента „Едно Ферари с цвят червен“, без да поискат разрешение от „Седем-Осми“ АД, която е продуцент на изброените обекти на сродно право. Окончателно: \"Господари на ефира\" победиха Слави в съда Вследствие фирмата на Слави завежда иск пред Софийски градски съд (СГС) на основание чл. 95, ал.1, т. 1, 2 и 6 от ЗАПСП, а продуцентът на „Господарите“ твърди неоснователност, позовавайки се на правото на свободно използване в рамките на чл. 24 и 90в от Закона за авторското право и сродните му права. Съвсем конкретно ръководеното от Джуди Халваджиян дружество разчита на приложимостта на чл. 24, ал. 1, т. 2 от закона, т. е. на правото на цитиране от вече разгласено произведение. От \"Седем-Осми\" АД оспорват и поддържат, че не са изпълнени предпоставките за използване на обектите на сродно право като цитат, след като не е възпроизведен точно и изцяло оригиналът на предаванията и записът на песента, както и че липсва изрично посочване на името на \"Седем-Осми\" като продуцент. „Господарите“ изтъкват, че пълно посочване на името на продуцента е технически невъзможно при ползване на съвсем кратки откъси в рамките на телевизионен формат, както и че за целите на цитирането е напълно достатъчно да посочат само името на предаването, чийто откъс ползват. На първа инстанция СГС признава за установено, че е извършено нарушение на сродното на авторското право на \"Седем-Осми\" и осъжда \"Глобал вижън\" на 6300 лева обезщетение + лихва и деловодни разноски. \"Глобал вижън\" обжалват на втора инстанция пред Софийски апелативен съд (САС), който отхвърля исковете на \"Седем-Осми\" и ги осъжда да възстановят разноски на \"Глобал вижън\". Така фирмата на Слави се обръща към ВКС, който допуска касационното разглеждане на делото, но също така подава на касатора по-късата клечка, като потвърждава решението на САС. На първо място, защото е постановено по реда на чл. 290 от Гражданския процесуален кодекс (ГПК), което оттук нататък го прави обвързващо за долните инстанции. На второ място, защото представлява изключително ценна съдебна практика, изясняваща правото на свободно използване на чужди произведения (или защитени със сродно на авторското право обекти) под формата на цитат, критика или обзор. В тази връзка ВКС отхвърля като необоснована тезата на \"Седем-Осми\", че пародията няма относимост към критиката, а съставлява отделна предпоставка, невключена в нормата на чл. 24, ал.1, т. 2 от ЗАПСП. Напротив, уточнява съдът, като приема, че А съвсем типично за постигането на пародийния ефект е добавянето на допълнителни звуци, коментар зад кадър с характерните гласове на водещите, включително техните провиквания или кискания, които не са част от оригиналната фонограма на използваните кадри. Т. е. сега знаем, че правото на цитиране включва както ползването на оригиналната част от произведението (или обекта на сродно право), така и довнасянето на странични елементи за постигане на търсения сатиричен и/или пародиен ефект. На трето място, защото внася допълнителна яснота относно задължението за посочване на автора (или продуцента, както е в конкретния случай) при цитиране на произведение или защитен със сродно право обект. В решението си съдът приема, че липсата на посочване на продуцента на аудио-визуално произведение не води до извод за незаконосъобразно използване на цитати от същото това произведение. И това е така, защото изискването за посочване е относимо само към начина на осъществяване на цитирането, но не и към правото на цитиране само по себе си. Последното е видно от въведената в чл. 24, ал. 1, т. 2 ЗАПСП подусловност – името на автора или източника трябва да бъде посочено, „освен ако това е невъзможно“. С други думи, казва съдът, От което произтича, че който иска да си спести посочването на източника, от който цитира, трябва да има достатъчно добри аргументи защо въпросното посочване е невъзможно. С оглед на гореизложеното решението на ВКС е не само правилно, но и много полезно, защото още по-ясно очертава границите на цитирането, които са от голямо значение както за медиите, така и за всички бизнес модели, разчитащи на свободното ползване на части от вече разгласени произведения или аудио-визуални предавания. С неговото постановяване ВКС съвсем закономерно изпълнява задължението си да бди над уеднаквяването на съдебната практика и да служи като гарант за повече правна сигурност въобще.", "date": "2017.09.13", "title": "Защо е важно решението в полза на \"Господари на ефира\" срещу Слави Трифонов"}
{"url": "http://clubz.bg/58291-da_gradim_koalicii_sreshtu_ideite_na_makron", "text": "Искрено се радвам, че кратките ми бележки по повод речта на френския президент Макрон в Атина предизвикаха начало на дебати в българските медии и общество. Особено ценна беше критичната статия на престижния наблюдател и експерт г-н Веселин Желев - критика, която в голяма степен приемам и на която се чувствам длъжен да отговоря.  Не плашете хората с Макрон Заех позицията, че активната европейска политика на г-н Макрон през последните седмици е опасна за българския интерес, и държа на тази теза. Но съвсем не от шовинистични или антиевропейски позиции. Напротив - от позицията на европейски федералист, който обаче живее на Балканите, а не в старите страни членки от Западна Европа.  Безспорно и това е добра новина.  Породата на бюрократичните романтици като президента на Европейската комисия г-н Юнкер е на изчезване заедно с утопичните илюзии на маастрихтска Европа за Съюз, който съчетава неограничен национален суверенитет с обща валутна и стопанска политика. Но това изобщо не означава, че има само една визия за единна федерална Европа, а още по-малко - че тази визия съвпада с комуникационната стратегия на френския президент, който използва европейската тема, за да адресира вътрешни френски проблеми и да подобрява опасно ниския си вътрешнополитически рейтинг.  Юнкер: Европа трябва да диша с двата си дроба - източния и западния Възгледът на Франция за бъдещето на единна Европа отразява (и то доста тесногръдо) френския национален интерес и в по-малка степен - интереса на богатите социални държави от ядрото на Европейската икономическа общност отпреди 1989 г. Дали този възглед съвпада с политиката на Федералната република е отворен въпрос, на който няма да получим отговор поне до съставяне на новото германско правителство, според всеобщите очаквания - четвърти коалиционен кабинет на Ангела Меркел. Сигурно е, че идеите на Макрон не отговарят нито на интереса на държавите от Централна и Източна Европа, нито на политиката на няколко изключително богати и динамични държави от северозападната периферия - Холандия, Ирландия, скандинавските членки. И по тази причина те се превръщат по-скоро в заплаха за бъдещето на Съюза, а не в решение на неговите проблеми. Ще се спра единствено на темите, които Макрон засегна в Атина, през призмата на българския интерес и рисковете за бъдещето на Европа:  Безспорно, от гледна точка на страните в Еврозоната и особено на тези от тях, които изпитват бюджетни и икономически затруднения, тази идея е смислена. Тя неслучайно беше подробно развита именно в Гърция. Общата валута изисква координирана бюджетна политика и механизми за контрол. А вземането на бюджетни решения от пряко избран парламент е демократично и легитимно в очите на гражданите решение. Съществуването на два паралелни парламента и два европейски бюджета обаче е опасна илюзия. Създаването на парламент на Еврозоната обезсмисля бездруго твърде слабия Европейски парламент и превръща ЕС в съюз между една федерация (Еврозоната) и три периферии - Скандинавска, Вишеградска и Балканска с различни интереси. Отделно тежките резерви на Холандия и Ирландия към такова политическо решение пораждат съвсем реални настроения за напускане на Еврозоната от тези държави и риск за пропукване на новообразуваната федерация.  По-важно е, че политическата логика повелява “еврозоналните” депутати, които гласуват бюджета на новата федерация, непрекъснато да се стремят към увеличаване на този бюджет, естествено - за сметка на общия бюджет на Съюза и кохезионната му политика. Един реален парламент, гласуващ реален бюджет (и двете за разлика от ЕП) ще се стреми да съсредоточава в себе си важните решения по разходната част. Фалиралите държави от южната периферия (Гърция, Италия, Испания, донякъде Франция) ще се стремят да осигурят максимални бюджетни кредити за гарантиране на вече общите дългове, както и максимални фондове за гарантиране на уязвимите си морски граници. Това естествено ще пренасочи голяма част от средствата - и съответно ресурсите - за охрана на границите и справяне с миграционната криза - в рамките на Еврозоната. Същият риск е налице и за решенията за финансиране на обща отбранителна политика.  Всяка стъпка в тази посока ще отчуждава както разколебаните държави от Централна Европа, така и формално желаещите присъединяване България и Румъния. Парадоксално, но доколкото кохезионната политика под формата на европейски фондове продължи, тази политика ще се харесва неофициално и на корумпираните елити в Югоизточна Европа, които ще се окопаят в ролята си получленове на ЕС, които не се чувстват длъжни да спазват стандартите на единна Европа.  Единственият вариант България да подкрепи подобно развитие е безусловна и всеобща гаранция на страните членки и на ЕЦБ, че ще бъде приета в Еврозоната с конкретни дати и механизми. Но дори това няма да пресрещне общите рискове за бъдещето на ЕС при подобно вътрешно разслоение. В речта на Макрон тези теми бяха представени под формата на западен социално утопичен егоизъм. За вътрешна консумация френският президент създава измислен свят, в който проблемите на европейския социален модел се дължат на социалния дъмпинг на бившите социалистически страни от Централна и Източна Европа. Нито дума за изхабените системи на европейската социална държава, за демографската катастрофа, пред която тя е изправена, и за очевидния проблем с неинтегрираните мигрантски общности, които от решение на демографския проблем се превръщат - по социални, политически и културни причини - в непосилно бреме за солидарните системи.  Нито командированите работници от Полша, нито ниските данъци в България, нито заводите на “Рено” в Румъния предизвикват проблемите пред френското или белгийското общество. Макрон обеща реформа на трудовия пазар и социалната система на Франция - и именно изпълнението на това обещание може да реши френските проблеми.  Обратно - въвеждането на механизъм за наднационално определяне на минимални и максимални нива на данъци и социални осигуровки ще доведе до разлом в Съюза и задълбочаване на съществуващите проблеми.  Като европейски федералист аз вярвам, че има разумно и силно, макар трудно решение на въпроса за хармонизацията - и то е във въвеждането на федерален европейски данък/данъци и минимална федерална социална осигуровка, която да гарантира минимална публична пенсия за всеки работещ гражданин на ЕС. Подобна минимална осигуровка ще намали преди всичко тежестта върху социалните системи на Изток, които - благодарение на трудовата миграция - губят вноските на милиони работници, които захранват и поддържат на изкуствено дишане фалиралите pay as you go системи на Западна Европа. Подобен модел ще даде възможност и за насърчаването на капиталовите модели на пенсионно осигуряване, които са без алтернатива в сегашната демографска ситуация на Европа.  Безспорно предложеният модел на хармонизация би затруднил допълнително отношенията между ядрото на Еврозоната - и особено южния й фланг - и страните от Централна и Източна Европа. Ако такава хармонизация се осъществи в рамките на бъдещия тесен формат на Еврозоната, това ще намали мотивацията на източните държави да се присъединят и ще допринесе за дезинтеграцията, а не за федерализацията на ЕС.  Въз основа на горния анализ е очевидно, че разумната българска политика е на противопоставяне на лансираните от президента Макрон идеи и изграждане на коалиции в рамките на ЕС за тяхното отхвърляне. Това съвсем не означава България да се капсулира в сегашното си положение извън Еврозоната и Шенген и сегашната си пасивна политика по отношение на бъдещето на Съюза. Напротив - ние трябва да водим вътрешна политика за преодоляване на недоверието към нас и европейска политика за реална федерализация на всички страни членки в единен съюз. Това означава на първо място реформиране на правосъдието и службите за сигурност и преодоляване на икономическите и финансовите дисбаланси, а на второ - активна вътрешноевропейска дипломация в полза на “петия сценарий” от Бялата книга на Юнкер, а именно - консолидация на ЕС чрез сближаване на всички държави членки, а не чрез обособяване на клубове с различни стратегии и интереси.  По отношение на позициите за инеграция на Република Македония в НАТО и ЕС смятам, че това е тема на отделен анализ. Безспорно е обаче, че успешна е само тази българска политика, която печели съюзници на новия кабинет в Скопие и допринася за компромис между Република Македония и Гърция, който да допринесе за ускорено приемане на Македония (преди Сърбия, Косово и Босна) в западните политически съюзи. Това е въпрос не само от български национален интерес, но и стратегическо пресрещане на риска от дестабилизация на Балканите, вследствие на геополитически игри на двете бивши източни империи и зависимите от тях балкански държави.  Юнкер: Европа трябва да диша с двата си дроба - източния и западния", "date": "2017.09.13", "title": "Да градим коалиции срещу идеите на Макрон"}
{"url": "http://clubz.bg/58297-do_3_sedmici_trygva_procedura_za_otdavane_pod_naem_na_bazite_na_cska", "text": "До три седмици ще стартира процедура за отдаване под наем на спортните бази на ЦСКА, става ясно от съобщение на Министерството на младежта и спорта. Става въпрос за следните обекти:  (там все още има зали за волейбол и гимнастика, а също така открит и закрит плувен басейн, които от години са занемарени) и (срещу \"Арена Армеец\" - от другата страна на булеварда). Днес Министерският съвет одобри създаването на ново държавно дружество - „Сердика спортни имоти“ ЕАД, в което влязоха въпросните съоръжения. Капиталът на дружеството, на който държавата е едноличен собственик, се формира чрез апортиране на имотите. Те са собственост на Министерството на младежта и спорта и до този момент не са включени в капитала на нито едно от съществуващите дружества, на които ведомството е принципал.  Седалището на дружеството е на национален стадион „Васил Левски“ (бул. „Евлоги Георгиев“ № 38).  Стадион \"Българска армия\" и базата в Панчарево бяха отдадени на ПФК ЦСКА АД на концесия за 30 години по времето на \"Титан\". След фалита на клуба през миналата година договорът бе прекратен, а съоръженията бяха дадени под наем на ЦСКА-София. Междувременно собствениците на новия клуб Гриша Ганчев и Юлиян Инджов направиха ремонт в Панчарево. Апетит към базите има и алтернативният ЦСКА 1948.", "date": "2017.09.13", "title": "До 3 седмици тръгва процедура за отдаване под наем на базите на ЦСКА"}
{"url": "http://clubz.bg/58292-arestuvaha_bylgarin_dylbal_iniciali_kraj_kolizeuma", "text": "Карабинерите в Рим арестуваха българин, писал по стена край Колизеума, съобщи изданието Romait. Името на сънародника ни не се съобщава. Знае се само, че той е 34-годишен. Благой Георгиев арестуван в Рим Българинът издълбал с ключ върху стена на сграда до Колизеума своите и на приятелката си инициали. Така той искал да демонстрира чувство на вечна любов. Буквите били вградени в огромно сърце. Човекът бил издаден от минувач, който се обадил на карабинерите. Не става ясно какво наказание е наложено на влюбения. Преди две години за драскане в Колизеума бе арестуван българският футболист Благой Георгиев. Той бе задържан, защото издълбал с монета името си върху една от колоните на амфитеатъра. Възпитаникът на \"Славия\", известен с прякора Джизъса, бе глобен с 300 евро за утежнено и умишлено разрушаване на културно-историческа забележителност. ", "date": "2017.09.13", "title": "Арестуваха българин, дълбал инициали край Колизеума"}
{"url": "http://clubz.bg/58281-prokuraturata_proveri_momche_pravilo_si_opasno_selfi", "text": "За нетрадиционна проверка по разпореждане на Районната прокуратура в Казанлък съобщават пловдивските апелативни обвинители. Тя засяга сигнал в РУ на МВР-Казанлък за  На 10.09.2017 г. около 20.35 ч. гражданин съобщил в полицията за лице, което се е качило на висока греда в постройка на бившия ТЕЦ-Казанлък и не може да слезе. Изпратен е екип от РУ на МВР-Казанлък, който установил, че на мястото се намира 16-годишно момче. Същия ден детето отишло с негови приятели в района на ТЕЦ, за да се разходят и да си направят снимки с мобилни телефони на екстремно място. Разхождайки се из изоставената постройка, 16-годишното момче се качило на висока греда и не могло да слезе. Според медии всъщност е пропаднало от плоча върху греда, която е на голяма височина. Приятелите му се опитвали да му помогнат няколко часа, но не успели. Подаден е бил сигнал на тел. 112, поясняват от прокуратурата. Пристигналият на място екип от Пожарна безопасност и защита на населението в Казанлък свалил момчето от високата около 20 метра греда. Детето не е пострадало и било откарано в дома си. Тийнейджърът е прекарал 4 часа на гредата, отбелязват медии. На 12.09.2017 г. проверката по случая е приключила в РУ на МВР-Казанлък и е докладвана в Районната прокуратура в града.", "date": "2017.09.13", "title": "Прокуратурата провери момче - правило си опасно селфи"}
{"url": "http://clubz.bg/58298-%E2%80%9Cej_dji_kepityl%E2%80%9D_pridobiva_%E2%80%9Cpoligrafiq_ofis_centyr%E2%80%9D", "text": "Мажоритарният собственик на „Полиграфия Офис Център“ - компанията „Ей Джи Кепитъл“, е подала уведомление до Комисията за защита на конкуренцията за придобиването на пълен контрол върху дружеството, съобщиха от регулатора.  Това става, след като един от съдружниците - британският гражданин Реймънд Джон Терафранка, е решил да продаде дела си.  Става въпрос за тази част от сградата на Полиграфическия комбинат в София, която е откъм ул. „Николай Ракитин“, а не за тази, чиято фасада гледа към бул. „Цариградско шосе“.  Разгърната застоена площ е 21 000 кв.м, като за офиси са предназначени 13 000 кв.м, а за търговски обекти 2 245 кв.м.  КЗК е установила, че дейностите на участниците в концентрацията не се припокриват на нито един продуктов пазар в България - „Ей Джи кепитъл” работи в областта на инвестициите в недвижими имоти, а “Полиграфия офис център” отдава под наем собствените си офис площи.  Заради това антимонополният орган не очаква сделката да окаже въздействие върху пазара. В срок до 7 дни трети заинтересовани лица могат да предоставят свои становища за готвената сделка.", "date": "2017.09.13", "title": "“Ей Джи кепитъл” придобива “Полиграфия офис център”"}
{"url": "http://clubz.bg/58296-taksa_%E2%80%9Esmet%E2%80%9C_shte_se_plashta_spored_zamyrsqvaneto", "text": "Въвежда се принципът „замърсителят плаща“ при определяне на размера на таксата за битови отпадъци. Парламентът прие на първо четене промени в Закона за местните данъци и такси със 112 гласа \"за\", 38 гласа \"против\" и 33 \"въздържали се\".  В проекта, внесен от правителството, се предлагат три измерителя, на база на които общините да определят такса „смет“: изхвърлени специални торби; количество битов отпадък за имота, изчислено на база обем на контейнерите за смет и честота на тяхното изпразване или броят на живеещите в определен имот. Още от 2013 г. ГЕРБ се опитва да въведе нова формула за определяне на таксата според количеството изхвърлен отпадък, а не според данъчната оценка или балансовата стойност на имота, каквато е масовата практика в момента. Почти всички кметове на общините обаче искат мярката да се отложи, защото нямат време да се подготвят.  Такса \"смет\" ще се увеличи драстично. Но не се знае кога Менда Стоянова й отговори, че общините трябва да бъдат по-гъвкави и никой не ги задължава да приемат една основа за прилагане на мярката за таксата.   Между четенията ще се разгледат всякакви конструктивни предложения по механизма за образуване на разходите в план-сметката от битови отпадъци. Менда Стоянова: Такса смет ще се повиши, но поносимо Очаква се след въвеждането на новата формула разходите на бизнеса да намалеят, а на гражданите – да се увеличат. В момента от фирмите се събират 2/3 от сумите, макар те да произвеждат едва 30% от отпадъците. Принципът \"замърсителят плаща\" е заложен в европейските директиви, а България е единствена сред страните от ЕС, която определя таксите за битови отпадъци според стойността на активите. \n\t  Менда Стоянова: Такса смет ще се повиши, но поносимо", "date": "2017.09.13", "title": "Такса „смет“ ще се плаща според замърсяването"}
{"url": "http://clubz.bg/58301-ministyr_radev_za_otvlichaneto_dyrjavata_e_po_silna_ot_prestypnicite", "text": "Държавата е по-силна и ще успеем да разкрием отвличането на Адриан Златков. Това заяви вътрешният министър Валенти Радев пред вътрешната комисия на парламента. Златков бе отвлечен в края на август. В неделя стана ясно, че той е освободен, а в понеделник баща му призна, че е платил откуп. Бащата на отвлечения Адриан: Платих откуп, сам водих преговорите Той бе подкрепен и от шефа на комисията Цветан Цаетанов, който е уверен, че МВР ще се справи с това предизвикателство. Коментарът на Радев бе в отговор на въпрос на депутата от БСП Красимир Янков. Малко след това пред журналисти Радев каза, че има нови детайли около отвличането на Адриан Златков. Според него полицията ще стигне бързо до извършителите.  Отвличането - успешно. Похитителите взеха парите. Прокуратурата мълчи Отвличането - успешно. Похитителите взеха парите. Прокуратурата мълчи", "date": "2017.09.13", "title": "Министър Радев за отвличането: Държавата е по-силна от престъпниците"}
{"url": "http://clubz.bg/58289-rajoniraneto_na_komari_po_dunav_shte_otnese_200_000_lv_globa", "text": "Възложителят на обществената поръчка за райониране на популациите от комари по Дунав, както и още девет процедури по трансрегионалната програма с Румъния, ще получат финансови санкции от близо 200 000 лв. заради установени нарушения.  Проверката на Министерството на регионалното развитие и благоустройството (МРРБ), което е контролиращ орган по проектите, започна след подаден сигнал от  през юли тази година до няколко институции.  Експертите потвърдиха съмненията за нарушения в начина на провеждане на процедури по десетте най-големи поръчки с партньор и възложител  (АДО). Неин председател е кметът на Русе Пламен Стоилов.  Общата стойност на проектите е 3,2 милиона лева без ДДС. Проведената процедура за райониране на комарите е на стойност 797 000 лв. (без ДДС) и е с най-много установени нередности - незаконосъобразна методика за оценка, липса на прозрачност и недостатъчно подробно определяне на предмета на договора, установяват от МРРБ.  Затова санкцията ще е в размер на 10% от допустимите разходи, финансирани от Европейския фонд за регионално развитие (ЕФРР).  При останалите 9 поръчки са установени различни нарушения - незаконосъобразни методики за оценка на офертите, смесване на критериите за подбор с показателите за оценка, недостатъчно подробно определяне на предмета на договорите и др.  Финансовата санкция за тях е корекция в размер на 5 до 10% от допустимите разходи, финансирани от ЕФРР. Десетте поръчки бяха анализирани от експерти на Антикорупционния фонд след получен сигнал за една от тях. При подробното разглеждане на всички оферти бяха установени множество нередности, които бяха детайлно анализирани и изпратени на контролиращи и правоохранителни органи в България и Румъния. От МРРБ, заявяват, че част от изпратените въпроси и съмнения в сигнала са извън техните правомощия, но след приключването на проверките в Сметната палата и прокуратурата могат да възобновят разследването. В две от проверяваните процедури са установени и съмнения за конфликти на интереси. 1. „Разработване на съвместна географска информационна система (ГИС) за контрол на популацията на насекоми в рамките на проект „Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве, и безопасност в рамките на трансграничния регион Румъния - България“, с регистрационен номер 15.3.1.016“.  Спечелил участник:  с оферта за 797 400 лв. без ДДС. \n\t2. „Изготвяне на предварително проучване на територията на българската част от трансграничния регион Румъния - България, както и интегриране на изготвеното проучване с проучването на румънската част от трансграничния регион Румъния - България на партниращата организация, в рамките на проект „Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния - България“, с регистрационен номер 15.3.1.016“. Спечелил участник:  с оферта за 175 000 лв. без ДДС.  \n\t3. „Изготвяне на стратегия за маркетинг и промоциране в рамките на проект „Разработване и промоциране на съвместен природо-туристически продукт: Маршрут „Защитено природно наследство на територията на трансграничния регион Румъния - България“, с регистрационен номер 15.2.1.068“. Спечелил участник:   с оферта за 101 000 лв. без ДДС. \n\t4. „Изготвяне на предварително проучване на територията на българската част от трансграничния регион Румъния - България, както и интегриране на изготвеното проучване с проучването на румънската част от трансграничния регион Румъния - България на партниращата организация, в рамките на проект „Разработване и промоциране на съвместен природо-туристически продукт: Маршрут „Защитено природно наследство на територията на трансграничния регион Румъния - България“, с регистрационен номер 15.2.1.068“.  Спечелил участник:  с оферта за 150 000 лв. без ДДС. \n\t5. „Изготвяне на предварително проучване на територията на българската част от трансграничния регион Румъния - България, както и интегриране на изготвеното проучване с проучването на румънската част от трансграничния регион Румъния - България на партниращата организация, в рамките на проект „Разработване и промоциране на съвместен културно-исторически туристически продукт: Маршрут „Римска граница на територията на трансграничния регион Румъния - България“, с регистрационен номер 15.2.1.067“. Спечелил участник:   с оферта за 280 000 лв. без ДДС. \n\t6. „Изготвяне на предварително проучване на територията на българската част от трансграничния регион Румъния - България, както и интегриране на изготвеното проучване с проучването на румънската част от трансграничния регион Румъния - България на партниращата организация, в рамките на проект „Проучване на възможностите за намаляване на използването на TEN-T мрежа в трансграничния регион Румъния - България чрез оптимизиране на товарния и пътническия транспорт и развитие на съвместен механизъм за подкрепа на интермодални връзки“, с регистрационен номер 15.1.1.010“. Спечелил участник:   с оферта за 660 000 лв. без ДДС. \n\t7. „Разработване на промоционални материали в рамките на проект „Разработване и промоциране на съвместен културно-исторически туристически продукт: Маршрут „Римска граница на територията на трансграничния регион Румъния - България“, с регистрационен номер 15.2.1.067“. Спечелил участник:   с оферта за 286 500 лв. без ДДС. \n\t8. „Разработване на промоционални материали в рамките на проект „Разработване и промоциране на съвместен природо-туристически продукт: Маршрут „Защитено природно наследство на територията на трансграничния регион Румъния - България“, с регистрационен номер 15.2.1.068“. Спечелил участник:  с оферта за 153 515 лв. без ДДС. \n\t9. \"Изготвяне на стратегия за развитие в рамките на проект \"Разработване и промоциране на съвместен културно-исторически туристически продукт: Маршрут \"Римска граница на територията на трансграничния регион Румъния - България\", рег. номер 15.2.1.067\". Спечелил участник:   с 180 000 лв. без ДДС.   10. Изготвяне на стратегия за подобряване на TEN-T мрежата чрез подобряване на капацитета на интермодални възли в трансграничния регион Румъния - България, в рамките на проект „Проучване на възможностите за намаляване на използването на TEN-T мрежа в трансграничния регион Румъния - България чрез оптимизиране на товарния и пътническия транспорт и развитие на съвместен механизъм за подкрепа на интермодални връзки“, с регистрационен номер 15.1.1.010“. Спечелил участник:   с оферта за 452 000 лв. без ДДС.", "date": "2017.09.13", "title": "Районирането на комари по Дунав ще отнесе 200 000 лв. глоба"}
{"url": "http://clubz.bg/58295-koshmarno_pytuvane_na_ludogorec_do_istanbul", "text": "Краткото (уж) пътуване на \"Лудогорец\" до Истанбул за утрешния мач срещу местния \"Истанбул Башакшехир\" в първия кръг от груповата фаза на турнира Лига Европа се превърна в дълъг кошмар. Футболистите чакаха самолет около 5 часа на летище \"Варна\". Първоначално полетът бе планиран за 10,30-11 часа. Така тимът пристигна на аерогарата около 10,00 ч. Стана ясно обаче, че самолет няма. Машината трябвало да дойде от Загреб, но заради технически проблем била върната в хърватската столица. Часът за излитането бе преместен за 12,30, а след това за 14,30. Чакаше се нов самолет, но вече не от Загреб, а от Букурещ. Трудна група за \"Лудогорец\" в Лига Европа Всичко това изнерви отбора, а на треньора Димитър Димитров-Херо се наложи да прекроява плановете за престоя край Босфора. По последна информация самолетът за чартърния полет на българския шампион е кацнал във Варна в 14,30. Очаква се \"Лудогорец\" да излети около 15,10 ч. Мачът срещу \"Истанбул Башакшехир\" - отборът на турския президент Реджеп Ердоган, е в четвъртък, 14 септември, от 20 часа.", "date": "2017.09.13", "title": "Кошмарно пътуване на \"Лудогорец\" до Истанбул"}
{"url": "http://clubz.bg/58286-sp_%E2%80%9Cfokus%E2%80%9D_merkel_ne_se_boi_ot_kucheto_putin", "text": "Водещата тема на броя е  . Като 34-а причина се посочва, че канцлерката се бои от кучето на Путин, но не и от кучето Путин. По-късно Микерин написа във фейсбук: Кремъл иска да свали Меркел от власт. Тогава лидер на Европа ще е Путин Дипломатът изразява и надежда, че главният редактор на “Фокус” Роберт Шнайдер, който е с дългогодишен житейски и професионален опит, е наясно къде преминава червената линия на журналистическата етика и ще намери кураж да се извини за провала, допуснат от редакцията. Авторът на публикацията проявява чувство за хумор. Той напомня за срещата на канцлерката с руския президент в Сочи през 2007 г. Домакинът много добре е знаел, че Меркел изпитва страх от кучета. Въпреки това и явно по негова воля кучето му Кони от породата лабрадор е допуснато до приемната, където се води разговорът. Кони се доближава до Меркел, в очите й се чете ужас, но канцлерката бързо се овладява и отправя ведър поглед към Путин. По повод сегашната реакция на руското посолство в Берлин по темата изразиха мнение и доста руснаци. Бука Басиров написа находчиво в туитър: До този момент няма официална реакция – нито от страна на правителствения говоритил Щефен Зайберт, нито от канцлерството. Най-вероятно няма и да има. В Германия свободата на медиите е гарантирана. Ако някой се почувства засегнат, има право да се обърне към съд, но не и към институции и политици. \n\tЕдва ли ще реагира на  призива на руското посолство за извинение и главният редактор на “Фокус” Роберт Шнайдер.", "date": "2017.09.13", "title": "Сп. “Фокус”: Меркел не се бои от кучето Путин"}
{"url": "http://clubz.bg/58265-hilyri_putin_si_otmysti_na_men_zaradi_razshirqvaneto_na_nato", "text": "Руските власти искаха победата на Тръмп на изборите през 2016 година, а сътрудниците на милиардера се стараеха да скрият връзките си с Кремъл, пише в новата си книга \"Какво стана\" Хилъри Клинтън. Тя описва пречките и ударите под кръста, които са довели до загубата й на президентските избори през миналата година. Хилъри е уверена, че Москва е използвала открадната информация както и тролове, и фалшиви новини в предизборната кампания. Тя дава и пример. Авторката описва запис на помощник държавната секретарка Виктория Ноуланд с американския посланик в Киев Джефри Пайтън през 2014 година, пуснат в употреба от руските служби. В него се обсъждат в детайли формирането на новото правителство на Украйна и кой от местните опозиционни лидери трябва да влезе в бъдещия кабинет.  са споменати 333 пъти в книгата. И винаги с критично отношение. Тя смята, че става въпрос за \"лично отмъщение\" към нея от страна на руския лидер. А причината е, че НАТО се е разширило на Изток по времето на управлението на съпруга й Бил Клинтън. Хилъри е убедена, че много скоро ще стане ясно как са правени руските кибератаки по време на предизборната кампания, както и откъде сайтът \"Уикилийкс\" е получил вътрешна кореспонденция на Националния комитет на Демократическата партия. По нейно мнение сегашният президент е въвлечен в сложна финансова схема, свързана с руски капитали.  Много са причините за загубата, признава Хилъри. И откроява намесата на тогавашния шеф на ФБР  . Буквално дни преди изборите на 8 ноември м.г. директорът на ФБР Джеймс Коми съобщи, че Бюрото разполага с новооткрити имейли, които може би са свързани с разследването на работата на Хилъри Клинтън като държавен секретар, и поднови разследването срещу нея. А вече беше обявил, че въпреки нейната \"небрежност\" в мейлите, използвани на личния вместо на служебния компютър, няма разкрити държавни тайни. Г-жа Клинтън обвинява и президента  Лидерът на републиканското мнозинство в Сената Мич Макконъли също знаеше за руската намеса, но нищо не направи, допълва Хилъри.  Медиите и други редица причини също допринесли за загубата. Според Хилъри съперникът й в Демократическата партия за номинацията за президент   и неговите привърженици са виновни, защото са нанесли големи вреди по време на кампанията, които после не са били поправени, след като тя е била определена, и така е било разклатено единството на демократите. Така Сандърс е постлал пътя на Тръмп към Белия дом.", "date": "2017.09.13", "title": "Хилъри: Путин си отмъсти на мен заради разширяването на НАТО"}
{"url": "http://clubz.bg/58307-da_bylgariq_i_dsb_v_obshta_poziciq_sreshtu_noviq_shef_na_vas", "text": "6 партии от демократичното пространство поискаха от президента Румен Радев да не подписва указа за назначаването на Георги Чолаков за председател на Върховния административен съд (ВАС). Призивът е подписан от Движение \"Да, България\", БЗНС, Сдружение \"Граждански съвет\", ДСБ, ДЕОС, партия \"Зелените\". Според авторите на призива корупционният модел във ВАС, а и в съда изобщо, паразитира върху модела на администриране на правораздаването и за това ролята на председателя има огромно значение. Това се казва в призива. Според 6-те партии Чолаков не е дал доказателства, че е застъпник на реформата във ВАС и правосъдието. Това се казва в писмото. Десни партии към парламента: Не подкрепяйте тези 4-ма за ВСС! Ето кои... Авторите припомнят, че по отношение на Чолаков има данни \"за разнообразни сделки, чието естество и контекст останаха неизяснени\". И той не е дал убедителен отговор защо не е декларирал придобити от него вземания. Според авторите му ВСС предлага на президента да подкрепи кандидат, \"за който в нарушение на императивни изисквания на закона, не беше проведена необходимата пълна проверка\". Според тях изборът на Чолаков не е мотивиран и е бил предизвестен, защото конкурентът му Соня Янкулова го е превъзхождала по всички законово критерии.", "date": "2017.09.13", "title": "\"Да, България\" и ДСБ в обща позиция срещу новия шеф на ВАС"}
{"url": "http://clubz.bg/58302-bylgarite_s_blokiran_dostyp_za_bileti_za_macha_djoshua_pulev", "text": "Хората в България, които искат да си купят билети за боксовия мач за световната титла в тежка категория между Антъни Джошуа и Кубрат Пулев на 28 октомври в Кардиф са лишени от тази възможност. \n\tВсички български IP адреси са с блокиран достъп до единствения официален сайт, оторизиран да продава пропуски онлайн. Това е британският портал  . Днес организаторите се похвалиха, че само за 24 часа са изтъргувани 70 хиляди билета за сблъсъка на стадион \"Принсипалити\" в столицата на Уелс. Така остават само няколко хиляди. Само за ден: продадени са 70 000 билета за мача Джошуа - Пулев Проверка на Клуб Z показа, че линкът за онлайн продажба работи безотказно от много държави в Европа, като например Великобритания, Испания, Италия, Германия, Франция, Белгия, Холандия, Швеция, Русия, Румъния, Гърция, Турция, Сърбия, Македония и т.н. Не и в България.", "date": "2017.09.13", "title": "Българите с блокиран достъп за билети за мача Джошуа - Пулев"}
{"url": "http://clubz.bg/58303-chujte_kak_foo_fighters_pravqt_let_there_be_rock_na_acdc_video", "text": "Foo Fighters са настоящите рок крале, но групата изпитва дълбоко уважение към традицията. Дейв Грол и компания отдадоха почит на австралийските легенди AC/DC с кавър на тяхното „Let There Be Rock“ за BBC Live Lounge, отбелязва \"Зи рок\". Видеото можете да видите тук:     Само преди 2 дни Грол разпространи снимка как подарил на дъщеря си албум на австралийските динозаври. Грол посетил голям музикален магазин в Лос Анджелис, за да купи новия албум на   за осемгодишната Харпър. В крайна сметка обаче се спрял и на албум на AC/DC, въпреки че мястото било залято от фенове на Лана Дел Рей, която трябвало да се появи за кратко изпълнение там. Младо момиче посъветвало Грол да й купи диск на популярната изпълнителка, но фронтменът на Foo Fighters избрал и AC/DC. Новият албум на Foo Fighters – „Concrete and Gold“ – излиза този петък /15 септември/. ", "date": "2017.09.13", "title": "Чуйте как Foo Fighters правят Let There Be Rock на AC/DC (ВИДЕО)"}
{"url": "http://clubz.bg/58305-%E2%80%9Emarinela%E2%80%9C_shte_posreshta_gostite_za_predsedatelstvoto_na_es", "text": "Хотел „Маринела“ ще е домакин на делегациите по време на българското председателство на ЕС.  Днес комисия от министерството на Лиляна Павлова обяви, че победителят в обществената поръчка за настаняване на ВИП гостите е дружеството „ВГ“ („Виктория груп“) на Ветко и Маринела Арабаджиева, които са собственици и на бившия Японския хотел.  Офертата, подадена от собствениците на „Маринела“, е на стойност 217,12 лева за нощувка със закуска без ДДС. Общата цена за цялостно изпълнение на поръчката при 1808 броя нощувки е в размер на 430 249,76 лв. Европредседателството - без сайт. Засега Останалите две фирми, които участваха в търга – „Аргус травъл интернешънъл“ и туристическа агенция ОССМО, ще бъдат предадени за разследване на Агенцията за обществени поръчки, тъй като са посочили неверни данни в офертите си.  Още на първия етап \"Аргус Травел Интернешънъл\" беше отстранена заради предоставяне на документи с невярно съдържание.  Другият участник - „ОССМО“, който е посредник на туристически услуги, е оферирал два пъти по-ниска от предлаганата цена за настаняване в 5-зведен хотел от собственик на хотелска база.  След проверка на комисията е установено, че посочените от фирмата хотели отказват да настанят гостите при обявените в офертата условия.  \n\t ", "date": "2017.09.13", "title": "„Маринела“ ще посреща гостите за председателството на ЕС"}
{"url": "http://clubz.bg/58275-kak_naj_bogatiqt_chovek_v_kitaj_tancuva_kato_majkyl_djaksyn_video", "text": "Джак Ма, най-богатият човек в Китай, излезе на сцената и танцува на \"Dangerous\" пред 40 хил. свои служители. Бляскавото изпълнение в пълен костюм ала Майкъл Джаксън, балет и сценични ефекти се случи по време на годишното фирмено парти на \"Алибаба груп\", гигант в електронната търговия. Може и да имате някои забележки към пластичността на Джак Ма, състоянието на когото възлиза на 30 млрд. долара. Към момента той е най-богатият човек не само в Китай, но и в цяла Азия, а компанията му е конкурент на \"Амазон\". Сценичното превъплъщение като покойния Крал на попа не е първото за милиардера.     Джак Ма, човек със скромни възможности, започва професионалния си път като учител по английски език, основава и само за петнайсет години превръща Alibaba в една от най-мощните компании в света, от която зависят стотици милиони потребители. Рокфелер на своето поколение, ухажван от изпълнителни директори и президенти по цял свят, той е икона на процъфтяващия частен сектор в Китай.", "date": "2017.09.13", "title": "Как най-богатият човек в Китай танцува като Майкъл Джаксън (ВИДЕО)"}
{"url": "http://clubz.bg/58304-borisov_nedovolen_ot_ukrajna_shte_govori_s_poroshenko", "text": "Премиерът Бойко Борисов е недоволен от Украйна и ще поиска разговор с президента Петро Порошенко заради законодателни ограничения, които според Борисов засягали българското малцинство. Това става ясно от стенограмата от заседанието на правителството днес. В края на заседанието вицепремиерът Красимир Каракачанов информира премиера и министрите за проблемите на българите в Украйна. Той съобщава за приет закон, който ограничава образованието на национален език само до детските градини и до началното образование. Според Каракачанов България не може да остане безучастна, защото има голяма диаспора в Украйна. Другият вицепремиер Екатерина Захариева допълва, че този въпрос стои на вниманието на МВнР от няколко месеца, но за съжаление законът вече е приет. Подготвяло се писмо заедно с други държави, които са засегнати. На което Захариева казвам че посланикът е в отпуск, но е проведен телефонен разговор с него. Каракачанов припомня, че украинският президент може да наложи вето. Междувременно стана ясно, че шефът на парламента Димитър Главчев е поканил на среща посланика на Украйна Микола Балтажи на 19 септември. Разговорът е по повод предстоящо посещение в Украйна на българска парламентарна делегация, водена от председателя на парламента. Българските депутати ще участват в честванията на 155-тата годишнина от преселването на българите в Таврия. Главчев обаче ще поиска информация и във връзка с приетия закон за образованието.", "date": "2017.09.13", "title": "Борисов недоволен от Украйна, ще говори с Порошенко"}
{"url": "http://clubz.bg/58293-sydebni_izpylniteli_ostavqt_malkiq_dlyjnik_v_rycete_na_mutrite", "text": "Предвижданите промени в Гражданскопроецесуалния кодекс под давление на БСП и Мая Манолова заплашват изобщо да ликвидират официалното съдебно изпълнение и да обезсмислят работата на съда по стотици хиляди частни и търговски дела. Това алармира на пресконференция на частните съдебни изпълнители (ЧСИ) председателят на камарата им Георги Дичев. След като ЧСИ въобще не са поканени на обсъжданията в парламента, Дичев посочи 4 според него силно негативни последствия, ако ГПК остане такъв и на второто четене. Малкият длъжник ще бъде оставен в ръцете на нерегламентирани събирачи на дългове, за разлика от големия, който ще получи защита и ще се облагодетелства, смятат от Камарата на ЧСИ. Заради представеното като много прекрасен ход залагане на таван на таксите - не повече от размера на вземането, той прогнозира, че ще се стигне до пълен отказ от събиране на малките дългове от лицензираните и все пак подчиняващи се на куп законови регламенти ЧСИ. Така тези борчове, които са огромната част, ще бъдат \"подарени\"  на т. нар. събирачи на дългове, казва Дичев. Не на последно място – съдебните решения няма да бъдат изпълнявани и ще остават само на лист хартия, заявяват от камарата. Разширяването на кръга на всевъзможгни обжалвания - включително на оценката, Дичев нарече \"само по себе си не лошо\", но напомни, че именно при стария ГПК взимания дори на обезпечени с ипотека активи са се точили с години. И именно поради това България е осъждана в Страсбург - за бавно правосъдие. Той даде пример и с предвижданата възможност \"трети лица\" да се включват в процеса, като обжалвата резултати от търгове или пък само като подадат една жалба, това да спира изпълнението. Тя отдавна е проиграна от тарикатите - именно \"оправните\" длъжници с големи суми, където се появяват техни роднини и твърдят, че са собственици на вещите. Така кредиторът никога не може да си получи вземането. \"Ако имаме ПТП с смъртен случай - не дай Боже, но постоянно се случва. - водачът е употребил алкохол, причинил е смърт и е осъден примерно на 20 000 лв. кръвнина за близките на починалия. И това лице има примерно Порше, което струва минимум 200 000 лв, се казва в новите норми, че то не може да се запорира и изпълнява срещу това Порше. Така той ще продължи да си управлява автомобила, а близките на починалия няма да могат да си получат присъденото обезпечение\", илюстрира Диков. ЧСИ са наравили и примерна схема за класическо малко задължение от 100 лв. и как ще се отрази то с намаляване на таксите за работата на ЧСИ. Юрисконсултските възнаграждения, адвокатските хонорари и държавните такси пред съда надхвърлят - и в повечето случаи в пъти, въпросните такси, твърдят от камарата. \"Промяната в таксите на ЧСИ ще засегне 0,5 % от делата, по които задълженията са стотици хиляди и милиони левове. Което поставя въпроса - кои са тези длъжници и защо трябва да ползват привилегии пред дургите 99 %. Фактически кредитните милионери и останалите мощни структури ще получат преференция. А в делата с големите материални интереси хората от другата страна не са случайни.\" Дичев допълни и че очаква при това положенвие трудно да се намират вече желаещи да събират такива вземания по законовия ред. А относно малките - от камарата дават пример с 20 лв. санкция, наложена от един общински орган. Разноските по изпълнението, ако се проточи, няма как да не надхвърлят 20 лв., каквото вече ще е ограничението. Дичев се чудел на политиците, които говорят по темата, дали разбирали, че така разрушават държавността. Той обърна внимание и на проектопромяната - в дисциплинарната им комисия да се получи преференция на служителите, назначавани от министъра на правосъдието. Което виждат като вид намеса. \"Според нас юрисконсултските възнаграждения – при положение че те не стигат до колегите юристи, а са скрита форма на печалба на търговците – трябва да бъдат премахнат. Именно те стигат до 1000 лв. Нашето станновище, е че по този начин се ликвидира съдебното изпълнение и се обезсмисля работат на съдебната система. Предвид, че реално дължниците не се облекчават с нищо, може би се преследват някакви други цели - смята още Дичев. -  От известно реме срещу ЧСИ се вихри изключително силна кампания, може да кажем, че се насажда омраза към всички, които изпълняват съдебни решения у нас. В момента положението в канторите е изключително тежко, да кажем нетърпимо. Постоянно длъжниците влизат с обиди, заплахи, скандали, масово отказват да плащат, защото по телевизора така им казали... Всеки момент щели да ни ликвидират и изобщо няма смисъл да изпълнват задълженията си и съдебните решения. Това е следствие от едно безотговорно публично говорене, каза още Дичев. Според него, ако нещата продължават по този начин, те ще спрат да работят от само себе си - изобщо няма и нужда да се променят текстовете на закона. Тогава ресултатът много скоро ще стане видим.  Според него промените са \"лансирани\" и предложени и със \"силна енергия\" водят точно до този резултат. А не са ни най-малко \"за хората и за малкия човек\".", "date": "2017.09.13", "title": "Съдебни изпълнители: Оставят малкия длъжник в ръцете на мутрите"}
{"url": "http://clubz.bg/58310-rumen_radev_za_shefa_na_vas_trqbvashe_da_go_izbere_noviqt_vss_obnovena", "text": "Така президентът Румен Радев отговори по време на интервюто си за Нова тв тази вечер на въпрос кой е трябвало да избере наследника на Георги Колев в най-важния съд, процедурата за който избор бе силно критикувана. Организации като \"Правосъдие за всеки\", 65 адвокати, политици, 6 извънпарламентарни партии, сред които \"Да, България\" и ДСБ, призоваха Радев да не подписва указа за избора на Чолаков от отиващия си ВСС.  \"Правосъдие за всеки\" към Радев: Не подписвайте за шефа на ВАС (ПИСМО) \"Да, България\" и ДСБ в обща позиция срещу новия шеф на ВАС Президентът: Никъде не пише, че Русия е пряка заплаха Това заяви Румен Радев, попитан за ситуацията в страната след случая с отвличането и дадения откуп от семейството на Адриан Златков. По думите на държавния глава темата е трудна, коментарите трябва да се правят от специалисти, а опитът показва, че трябва време за събиране на валидни доказателства.  , каза Радев. Това бе коментарът на Румен Радев по темата \"корупция\", предстоящия Консултативен съвет за национална сигурност и двата варианта на антикорупционен закон, внесени от ГЕРБ и от БСП. По думите му за мащаба на корупцията у нас може да се съди по \"драматичния срив на чуждестванните инвестиции\" и липсата на осъдени за корупция висши държавни служители. От заседанието на КСНС държавният глава очаква не просто сближаване на позиции между политическите сили, но и ефикасни и ефективни методи за борба с корупцията. Според него законопроектът на ГЕРБ за новия антикорупционен орган залага на превенцията, а този на БСП - на разследването. По думите му до момента не съществува важен и мащабен доклад или анализ, който да казва защо няма осъдени висши чиновници за корупция. След което представи хипотетичната ситуация, в която една фирма печели постоянно скъпи обществени поръчки, за това е отговорен висш чиновник, но по закон ще трябва да се чака негов подчинен, например, да пусне сигнал и да се подпише в него, или самият чиновник като си накупи къщи и апартаменти да си пусне тази информация в имуществената декларация. С тези думи Румен Радев реагира на въпрос може ли гарантира сигурността на банкера - собственик на фалиралата банка Цветан Василев, който е обвиняем у нас и живее в Сърбия. Президентът декларира, че той е само \"на едната страна – на страната на закона и припомни, че за разлика от предшественика си Росен Плевнелиев публикува стенограмите за КТБ. Президентът обобщи с три думи първите 8 месеца от мандата си  - суверинет, законност, външна политика. По думите му е добре, когато всеки следващ държавен глава надгражда свършеното от предишния, а за своята работа се похвали с \"изрядни избори, налагане на кохезионната политика в Римската декларация на Европейския съвет, лоялна, но активна европейска политика\", налагането на вето на някои закони и  По темата достатъчни ли са президентските правомощия Радев заяви, че категорично няма намерение да инициира референдум за разширяване на правомощията си, не е повдигал такъв въпрос, а това правят политики, които се притесняват от това, тъй като може да застраши \"властта на партокрацията\".  Румен Радев заяви, че \"не кръстосва шпаги\" в военния министър и вицепремиер Красимир Каракачанов, но остро разкритикува пускането на армията в залавяне на престъпник, защото това групо противоречи на Закона за отбраната и въоръжените сили. А нарушаването на този закон е опасно.  \"Да, България\" и ДСБ в обща позиция срещу новия шеф на ВАС Президентът: Никъде не пише, че Русия е пряка заплаха", "date": "2017.09.13", "title": "Румен Радев за шефа на ВАС: Трябваше да го избере новият ВСС (ОБНОВЕНА)"}
{"url": "http://clubz.bg/58312-evakuirat_desetki_sgradi_v_moskva", "text": "Властите в Москва евакуираха хора от десетки сгради след серия анонимни обаждания, че те са минирани, предаде Ройтерс. Проверени бяха три от главните гари в руската столица, както и знаменитият магазин ГУМ близо до Червения площад, както и 20 други сгради, твърди РИА Новости Управата на ГУМ съобщи в сайта на магазина, че той е временно затворен по технически причини. Телевизионен оператор на Ройтерс съобщи, че е забелязал полицаи с кучета да проверяват сградата. Евакуират гари, летища и училища в цяла Русия Тази седмица в Русия бяха отправени много бомбени заплахи. Според РИА Новости те са засегнали над 20 марки и големи градове в цялата страна. Сайтът \"Медуза\" намекна вчера, че може да става дума и за мащабни учения, каквито не е имало от времето на СССР. Днес освен в Москва имаше обаждания и евакуации в градовете Иркутск, Чита, Абакан, Томск, Петропалволск-Камчатски, Якутск, Хабаровск и други. Всички обаждания до този момент се оказаха фалшиви. На запитване какво става говорителят на Кремъл каза на репортерите да се обръщат към полицията. Много от фалшивите заплахи може да са отправени от Украйна, съобщи РИА Новости, като се позова на собствен източник. Отношенията между Москва и Киев са силно влошени, след като Русия анексира Крим през 2014 г., а проруски сепаратисти в Източна Украйна се вдигнаха на въоръжен бунт.", "date": "2017.09.13", "title": "Евакуират десетки сгради в Москва"}
{"url": "http://clubz.bg/58311-prezidentyt_nikyde_ne_pishe_che_rusiq_e_prqka_zaplaha", "text": "Така той отговори на въпроса за приетия от правителството доклад за състоянието на  националната сигурност за 2016 г. Предстои той да бъде гласуван от парламента. Правителството обяви Русия за заплаха за националната сигурност Той е убеден, че отношенията на България с Русия не трябва да бъдат заложници на чужди интереси. Според него у нас има политици, за които връзките ни с Москва не са достатъчно лоши. Водещият Николай Дойнов попита дали ако руският президент Владимир Путин се отзове на поканата на Радев и дойде у нас, ще бъде отворена тази тема. Румен Радев за шефа на ВАС: Трябваше да го избере новият ВСС (ОБНОВЕНА) На въпроса какъв знак към партньорите е евентуално посещение на Путин в момент, в който България е ротационен председател на ЕС, президентът отговори: Румен Радев за шефа на ВАС: Трябваше да го избере новият ВСС (ОБНОВЕНА)", "date": "2017.09.13", "title": "Президентът: Никъде не пише, че Русия е пряка заплаха"}
{"url": "http://clubz.bg/58306-smg_vyrna_uchitelkata_po_matematika_zaradi_koqto_zapochna_skandalyt", "text": "Учителката по математика Петя Тодорова, чието уволнение даде начало на протестите и скандалите в Софийската математическа гимназия, завършили с уволнението на директора, е възстановена на работа. Това съобщи на заседания на парламентарната образователна комисия новата директорка на гимназията Зоя Савова. Тодорова бе уволнена от уволнения директор Антони Стоянов за това, че като член на комисията за състезанието \"Европейско кенгуру\" е ощетила ученици от СМГ, изключвайки ги от класирането. Състезанието в България се провежда от две организации, но само една от тях държи задачите и изпраща резултатите на международната организация.  Зоя Савова бе попитана от депутати дали в действителност е започнала да отстранява последните учители, назначени от Стоянов като директор. Offnews.bg съобщи преди дни, че става дума за трима педагози, назначени с договори в сила от 1 септември. Когато обаче стана дума за Петя Тодорова, се оказа, че г-жа Савова е била достатъчно дълго на новата си длъжност и почти моментално е върнала учителката на работа.  В изслушването в образователната комисия участваха учители от гимназията, бившият и настоящата директорка, шефката на Регионалния инспекторат по образование в София Ваня Кастрева, министърът на образованието Красимир Вълчев и заместничката му Таня Михайлова. Присъстваха и членове на училищното настоятелство на СМГ, както и родители. Красимир Вълчев призна, че е наясно с казуса в гимназията, където училищното настоятелство контролира огромни приходи от високопосещаваните курсове на СМГ. Според бившия директор Стоянов атаките срещу него идват точно от там - Тодорова и другите учители, които се обявиха срещу неговото управление на гимназията, са членове на настоятелството. Освен че управлява големи приходи, които не влизат в училището, съветът на настоятелството решава, без право на глас от директора, кои учители да водят курсове и получават солидна добавка към заплатата си. Включително учители, които са в самото настоятелство. Разбра се, че министърът е наясно с този проблем още преди да поеме поста си, но не и какво е направил, за да го разреши.  Той мотивира подкрепата си за уволнението на Стоянов с това, че ако един директор разделя децата и колектива, то той не може да заема този пост. Тази теза изказа и Ваня Кастрева, която спомена, че за пръв път се прави проверка на административната работа на Стоянов, но преди дни подчерта, че тези нарушения са просто повод за уволнението му. Директорът на СМГ пред Клуб Z: Конфликтът стряска управляващи, затова ме уволниха Тя уточни, че директорът е бил в отпуска по време на проверката, но се е появил на работа въпреки това. И е поискал в края на същия ден отпуската му да бъде прекратена, но тя е отказала. Стоянов отрича тези твърдения. По отношение на искането на Стоянов да си получи заповедта за уволнение, която не му е връчена, след като е отказал да я подпише, Кастрева заяви, че той е поискал \"препис и извлечение\", но не е уточнил какво точно е това и от коя до коя страница иска извлечение.", "date": "2017.09.13", "title": "СМГ върна учителката по математика, заради която започна скандалът"}
