{"url": "http://clubz.bg/64982-garvan_kaza_helou_na_katerica", "text": "Див гарван, отгледан като малък от ветеринарка в канадската провинция Онтарио, каза \"Хелоу\" на катерица в задния й двор, съобщи ЮПИ, цитирана от БТА. Съпругът на д-р Кристи Хилц инсталирал камера GoPro близо до хранилката в задния им двор. Неотдавна тя заснела как гарван, кацнал на клон близо до похапваща катерица, й казва два пъти \"Хелоу\". Хилц разказа, че гарванът е един от петте, за които семейството й се грижело през лятото на 2011 г., след като гнездото им паднало от дърво, а майка им изчезнала. Четирите оцелели гарванчета по-късно се присъединили към близко ято, но Хилц и семейството й понякога ги виждали и разпознавали гласовете им. Семейството се опитало да научи гарваните да казват \"Фред\", но в крайна сметка те предпочели \"Хелоу\".", "date": "2018.03.04", "title": "Гарван каза \"Хелоу\" на катерица"}
{"url": "http://clubz.bg/64983-slovakiq_mafiqta_i_nejnite_ubijstva", "text": "В мразовитата петъчна вечер хиляди хора в Братислава се бяха събрали на площада на свободата. Някои от тях носеха европейското знаме, други издигаха плакати „Мафията - вън от нашата страна!“ и “Да спрем мафията!“. По данни на организаторите на митинга, свикан в памет на убития журналист Ян Куцияк и неговата годеница, на площада са присъствали около 25 000 души. Миналата седмица неизвестни лица застреляха разследващия журналист и неговата годеница в дома им на около 60 километра източно от столицата Братислава. Предполага се, че мотивът за убийството са разследванията на Куцияк за евентуалните връзки между словашки политици и италианската мафия. Последното разследване на убития журналист Ян Куцияк Един от първите, които отдадоха почит на убития журналист, бе президентът на Словакия Андрей Киска. Бившият предприемач и филантроп, който всеки месец дарява цялата си президентска заплата за благотворителни цели, е нещо като добрата съвест на словашката нация. 55-годишният Киска постоянно зове управляващите да поемат повече отговорност, клейми расизма в обществото и приема бежанци в резиденцията си. В петък вечерта обаче той не държа пламенна реч. Постави свещ на импровизираната сцена, отдръпна се от микрофона и наведе глава. Неговото едноминутно мълчание беше по-силно от всякакви речи. Словакия в момента се намира в своего рода извънредно положение. Убийството на Ян Куцияк и неговата годеница може да прерасне в голяма държавна криза, каквато страната не е преживявала от обявяването на независимостта си преди 25 години. Защото журналистическите разследвания на Ян Куцияк крият експлозивен заряд – те ясно показват, че италианската мафия от години върти съвсем необезпокоявано своя криминален бизнес в Словакия. Нещо повече: Разследванията на Куцияк за двама важни съветници на премиера Фицо показаха, че мафията явно е имала отлични контакти с управляващите, включително и достъп до поверителни документи. Арестуваха заподозрян за убийството на словашкия журналист И по-рано е имало информации за корупционни афери на словашкия премиер, неговия вътрешен министър Роберт Калинак и други политици в правителството. На тях премиерът неизменно отговаря с обвинения срещу журналистите. Нарича ги „хиени“, „джихадисти“, „идиоти“, „задници“ и „проститутки“. Колегите на Ян Куцияк са възмутени от факта, че убийството на техния колега засега остава без всякакви последствия на правителствено равнище. Вярно, министърът на културата Марек Мадарич, който отдавна се бореше срещу корупцията, подаде оставка. Оставки подадоха и двамата съветници на премиера, подозирани във връзки с мафията: бившата манекенка Мария Троскова и съветникът по въпросите на сигурността Вилиям Ясан. Но иначе, министър-председателят Фицо си управлява както досега. Той обещава прозрачно разследване и обвинява опозицията и независимите медии, че използвали убийството на Ян Куцияк за „антиправителствени цели\". „Във всяка нормална държава вътрешният министър и министърът на правосъдието биха подали оставки в такъв случай, поне от морални съображения. Но тук никой не се чувства морално отговорен“, казва 28-годишният журналист Петер Хабара. Той не вярва, че убийците някога ще бъдат разкрити, но се надява, че „тази страна ще се събуди и ще види какви ужасяващи корупционни скандали се разиграват\". Същото мнение споделят и главните редактори на „Сме\" и „Дневник Н“ - Беата Балогова и Матуш Костолни. Двата вестника станаха известни със своите журналистически разследвания на корупционни афери във висшите правителствени кръгове. „Мислехме си, че Словакия е нормална средноевропейска държава. Четем за убити журналисти в Русия и в Украйна и си мислим, че това е някъде далеч от нас. Сега обаче същото се случва и в нашата страна. Стигнахме до преломен момент“, споделя Матуш Костолни. „Сега става дума за това, по кой път ще тръгне нашата страна и нашето общество. Трябва да отговорим на въпроса дали сме мафиотска държава или не“, казва Беата Балогова. Арестуваха заподозрян за убийството на словашкия журналист", "date": "2018.03.04", "title": "Словакия, мафията и нейните убийства"}
{"url": "http://clubz.bg/64988-kakvo_da_pravim_s_nacistkoto_izkustvo", "text": "Един от големите морални въпроси на нашата епоха е дали можем да отхвърлим, даже да осъдим нечие поведение или убеждения, и все пак да оценим изкуството му. В случая с художника Емил Нолде – можем ли да се наслаждаваме на произведенията му, въпреки че той е бил ентусиазиран поддръжник на Адолф Хитлер? Такъв въпрос поставя „Индипендънт“ по повод изложбата на Нолде в Дъблин: как да реагираме, когато непоносими личности създават велико изкуство. Картината „Две жени в градината“, нарисувана от германеца Нолде през 1915 г., не съдържа нищо противоречиво: две пълнолетни дами в приемливо облекло са седнали сред множество цветя. Днес картината не би притеснила никого, но в 1937-а е била сметната за „неподходяща“ от националсоциалистическата цензура на хитлеристкото правителство. По същия начин днес някоя галерия вероятно би свалила от експозицията си неприемливо произведение с детска голота. Само че от наша гледна точка преследването, на което нацизмът подлага германските експресионисти като Нолде, Макс Бекман и Ернст Лудвиг Кирхнер, е абсурдно. Цензурата на нацистите иззема и понякога унищожава картини, смятани за „дегенеративни“ и излишно „модернистични“, белязани от „юдейски“ и „марксистки слабости“. Постепенно нацистките власти осъзнават, че могат да спечелят много, ако не унищожават работите на Нолде, а просто ги продават в чужбина, далеч от очите на германската публика. Ето как оцеляват „Две жени в градината“ и много други произведения на художника. По същата причина Нолде обаче се превръща в привърженик на режима, който е започнал предпазливо да ласкае живописеца. Пагубната игра между човека на изкуството и диктатурата има дълга история в тоталитарните страни. Смятаните за „дегенеративни“ художници са били обожавани във Ваймарска Германия преди нацизма и са ценени по цял свят днес. През 1984 г. Националната галерия на Ирландия придобива „Две жени в градината“ и гордо я излага в постоянната си експозиция. Картината е едно от безспорните съкровища в музея. Същевременно художниците, предпочитани от самите нацисти и излагани по време на режима в Третия райх, обикновено биват пренебрегвани. Ето как героите са се превърнали в злодеи – и обратно. Това е съвършена илюстрация на променливото ни отношение към културата и морала. Уловката е, че въпреки презирания от нацистите модерен стил, в който работи, Нолде става член на нацистката партия. Въпреки цензурата, от която страда в родината си, той остава лоялен към режима и дори се ползва от известни привилегии паралелно с ограниченията, които търпи. Двусмислена, унизителна съдба, позната на много интелектуалци и творци в Източна Европа след Втората световна война. Това прави Нолде противоречив художник – някога гледан с недоверие от нацистките управници заради свободния си стил, днес той може да бъде критикуван заради колаборационизма си с техния престъпен режим. Макар че произведенията му не са можели да бъдат свободно излагани и продавани в границите на Райха, Емил Нолде все пак получава почести като уважаван член на културната общественост в нацистка Германия. Изглежда, че самият той не е антисемит или изобщо расист, но никога не споделя каквато и да е рискована позиция, която би застрашила привилегиите и живота му в държавата на Гестапо. Ако Нолде беше второстепенен художник, този морален проблем нямаше да има особено значение. Но пред нас стои забележителен майстор, чиито вътрешни противоречия чудят интерес и са станали обект на изложбата „Емил Нолде – цветът е живот“, която ще се намира в дъблинската Национална галерия до 10 юни и ще гостува в Националната галерия за модерно изкуство в Единбург, Шотландия от 14 юли до 21 октомври тази година. .", "date": "2018.03.04", "title": "Какво да правим с нацисткото изкуство?"}
{"url": "http://clubz.bg/64985-lokomotiv_i_botev_opaziha_nulite_v_golemiq_mach_na_plovdiv", "text": "\"Локомотив\" и \"Ботев\" направиха 0:0 в дербито на Пловдив от Първа лига. Двата отбора имаха за цел най-вече да не загубят и постигнаха целта си. Головите ситуации бяха много малко - по едно 100-процентово и още няколко опасности. А запалянковците на вечните съперници \"подгряха\" добре със сбивания преди срещата, която трябваше да се играе през седмицата, но бе преместена (както и целия кръг) заради снега. Днес поне на терена бе спокойно, съдията Никола Попов вдигна единствения жълт картон малко преди края. В 24-ата минута завърналият се от \"Лудогорец\" в \"Ботев\" Жоао Паоло изскочи сам срещу вратаря на домакините, но не уцели рамката. Последваха добри възможности и за Локо. След почивката Анте Аралица пропусна да открие за \"смърфовете\", когато пое топката от центъра и след двойно подаване се озова очи в очи с Иван Чворович, но не уцели топката. Запомниха се и по 2-3 опасни удара към двете врати. \"Ботев\" е пети с 33 точки и продължава да води битка за челната шестица, а \"Локомотив\" заема седмата позиция с 28.  Десетима от \"Берое\" удържаха анемичен \"Левски\" Вчера \"Левски\" и \"Берое\" направиха по сходен начин 0:0, а продължава да се коментира меко казано спорната дузпа, с която \"Лудогорец\" измъкна 1:0 от \"Септември\".", "date": "2018.03.04", "title": "\"Локомотив\" и \"Ботев\" опазиха нулите в големия мач на Пловдив"}
{"url": "http://clubz.bg/64931-v_rusiq_moje_da_ima_novi_porychkovi_politicheski_ubijstva", "text": "- Със сигурност не е Руслан Геремеев, когото последно обявиха за изпълнител и поръчител и когото още издирват. Лично аз смятам, че той не може да е поръчител. Убийството е поръчано на по-високо ниво. Да не говорим, че и следствието бе доста ограничено. Което навежда на мисълта, че и на него не е дадена възможност да си свърши работата. Президентът Владимир Путин не е разпитан, а би трябвало. Също и хора от обкръжението му. Убийството на Немцов е поръчано от хора, заинтересовани да съхранят властта си, не искат нейната сменяемост. Тези, които искат Путин да бъде до безкрай президент. По мое мнение Немцов бе сред главните опоненти на властта от либералния спектър. Може би най-реалният. Социологическите проучвания показаха, че той не живее с миналото, а започва отново от нулата да гради новата си политическа кариера. Борис тръгна от Думата в Ярославъл. Такова нещо се случва много рядко. но неговата кариера пак тръгна нагоре. Той бе млад и амбициозен. Освен това успя да обедини либералното пространство. Аз и той сме участвали в много съвместни проекти. Заедно създадохме движението \"Солидарност\". Само в Клуб Z: Убиха Немцов, защото критикуваше Путин - Едва ли точно той би наредил такова нещо. Но със сигурност е човек от политическата върхушка на Русия. Име трудно мога да назова. Но съм убеден.  - Ситуацията е такава, че търсене има. Но в либералния спектър е необходимо обединение. Там има много малки парти и движения. Така не става. Питатекой. Мисля, че не е задължително да бъде точно някой. Навремето обединението \"Демократична Русия\", в което бях и аз, което постигна значителни успехи през 90-те г., нямаше един човек за лидер. Но имаше и търсене отдолу, от обществото. Малки групи се обединяваха помежду си, за да извършат необходимите политически преобразования. След това видяхме, ч Борис Елцин е наш естествен съюзник. И направихме обединение с него, макар той като че ли не съответстваше докрай на представата за демократ. Но съюзът бе успешен. Затова е най-важно да има обединение. И на това трябва да се помага. А кой ще бъде неговият реален лидер - тук може би не трябва да се избързва. Иначе може да се получи твърде тясно обединение и пак да се стигне до фрагментация на демократичното движение. 20 години затвор за убиеца на Немцов - По моя оценка Павел Грудинин  . - Едва ли тя ще може да преодолее разстоянието, която я отделя според проучванията от Грудинин. Макар че ми се иска да е тя. Или Григорий Явлински. Естествено, аз съм привърженик на двамата либерални кандидати. - Бих казал, че в Русия могат да бъдат извършени още поръчкови политически убийства. Напълно е очаквано това да се случи. Но не мисля, че жертва ще бъде някой от настоящите кандидат-президенти. 20 години затвор за убиеца на Немцов", "date": "2018.03.04", "title": "\"В Русия може да има нови поръчкови политически убийства\""}
{"url": "http://clubz.bg/64990-prezidentyt_na_slovakiq_sled_ubijstvoto_ili_izbori_ili_dylboki_promeni", "text": "Словашкият президент Андрей Киска отправи призив днес или за съществени промени в правителството или за предсрочни избори след убийството на журналиста Ян Куциак, който разследваше корупция на най-високо равнище, свързана с италианската мафия, предаде Франс прес. Ройтерс цитира президента, че ще поиска разговори с политическите партии и ще настоява за съставяне на ново правителство или за свикване на предсрочни избори, за да бъде възстановено доверието на обществото след убийството на разследващия журналист. Словакия, мафията и нейните убийства Един от хората, назовани в публикуваното посмъртно разследване на Куциак за злоупотреба с европейски фондове и други измами, е имал връзки със сътрудници на премиера Роберт Фицо, посочва Ройтерс. \"Ще започна разговори с политическите лидери, за да кажат как си представят бъдещето и как да бъде възстановено доверието на хората в собствената им държава\", каза президентът. \"Виждам засега две решения: първо, широки и съществени промени в правителството, за да не поляризира обществото, и второ, предсрочни избори заедно с местните през есента\", добави той.", "date": "2018.03.04", "title": "Президентът на Словакия след убийството: Или избори, или дълбоки промени"}
{"url": "http://clubz.bg/64991-ruskiqt_patriarh_si_zamina_obiden_blagodarili_sme_ne_samo_na_rusnaci", "text": "Патриархът на Москва и цяла Русия Кирил е разочарован, че руската армия, освободила България, е разделена на отделни националности, участващи в Освобождението. \"Когато попитах откъде е тази странна история, разбрах, че гвардията на финландския полк е участвала в Освободителната война, но това беше полк на руската армия, който беше във Финландия. Също така имаше и полкове от руската армия в Полша. Но в историята на Полша и на Финландия я няма тази страница, свързана с освобождението на България\", каза патриарх Кирил. МВР профилактира мирни хора заради \"здравето на патриарх Кирил\" Той заяви, че историята на Освобождението на България с кървави букви е изписана в историята на Русия. Затова руският патриарх препоръча тази история на София да \"изчезне\" от политическия ход на България. По думите му никаква политическа коректност не може да оправдае лъжливата историческа интерпретация. Борисов пред руския патриарх: Без Бог нищо не можем да направим \"Нито полският сейм, нито литовският сейм са взели решението за започването на войната с Османска Турция. Надявам се, че медиите ни чуват и ще предадат разочарованието на патриарха от това, че той е чул погрешната историческа интерпретация на събитията, свързани с Освобождението на България\", каза патриарх Кирил. Президентът Румен Радев, който прие духовника, оцени високо участието на руския патриарх в тържественото отбелязване на 140-годишнината от Освобождението на България и подчерта, че народът ни пази спомена за Руско-турската освободителна война от 1877-1878 г. и България уважава паметта на воините, загинали за нейното освобождение. \"Така както църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II и загинал за българската свобода, независимо от неговата националност\", каза Радев. Борисов пред руския патриарх: Без Бог нищо не можем да направим", "date": "2018.03.04", "title": "Руският патриарх си замина обиден: благодарили сме не само на руснаци"}
{"url": "http://clubz.bg/64984-sirijskata_armiq_si_vryshta_teritorii_v_iztochna_guta", "text": "През последните два дни сирийската армия е нанасяла удари по позициите на бунтовниците в Източна Гута в отговор на извършен от тях обстрел на Дамаск и си е върнала контрола над земеделски земи и селища в контролирания от бунтовниците анклав, предаде Ройтерс. В изявление на армията се добавя, че са убити голям брой бунтовници, които режимът на Башар Асад определя като терористи. Унищожени са техни командни центрове, тунели, укрепления и техника. Циничната игра на Русия в Сирия заслужава само презрение Армията подчертава, че операцията е извършена извън организираното от Русия прекратяване на огъня, което продължава от 9 до 14 часа местно време (7 до 12 часа по Гринуич). Вчера Сирийският център за наблюдение на правата на човека (СЦНПЧ) съобщи, че режимът е успял да си върне 10 на сто от територията, контролирана от бунтовниците. Силите на Дамаск завзеха територии в източната и югоизточната част на анклава, припомня Франс прес. \n\tСмята се, че през последните две седмици в Източна Гута са загинали над 600 мирни граждани, съобщава Асошиейтед прес. Хиляди други жители на анклава се крият от постоянните бомбардировки в мазета и подземни убежища. Очевидци съобщават за влажни и нехигиенични условия в убежищата, където се събират групи от десетки и стотици.", "date": "2018.03.04", "title": "Сирийската армия си връща територии в Източна Гута"}
{"url": "http://clubz.bg/64986-aktivistka_na_femen_ogoli_gyrdite_si_pred_berluskoni_video", "text": "В деня на изборите в Италия активистка на движението \"Фемен\" оголи гърдите си в избирателна секция пред бившия премиер Силвио Берлускони и изкрещя \"Времето изтече\", преди да бъде отведена от охраната, съобщи Ройтерс. По-късно „Фемен“ обяви, че посланието от акцията е срещу сексуалната експлоатация на жени. Какво чака Италия след изборите на 4 март? Бившият премиер заяви, че е притеснен за броя на чакащите пред секциите. И Берлускони, и лидерът на Движение \"Пет звезди\" Луиджи Ди Майо бяха принудени да чакат, за да упражнят правото си на глас. Избори по италиански - страшно, но не и сериозно Към 12 ч. местно време избирателната активност беше малко над 19 на сто. Опасенията са, че може изборите да завършат без ясен победител, отбелязва Ройтерс. \n\tАнтисистемните партии и консервативните движения, които често биват наричани популистки, имат шанс да спечелят две трети от гласовете и да повторят успеха на Доналд Тръмп в САЩ, който спечели президентския пост с подобна идеологическа платформа. Такова мнение изразява бившият съветник и главен стратег на Тръмп Стив Банън в интервю за италианския в. \"Кориере дела сера\", цитирано от ТАСС. Според него днешните избори в Италия са от ключово значение за глобалното популистко движение. \n\t Избори по италиански - страшно, но не и сериозно", "date": "2018.03.04", "title": "Активистка на \"Фемен\" оголи гърдите си пред Берлускони (ВИДЕО)"}
{"url": "http://clubz.bg/64989-petr_pospihal_ponqkoga_chez_pravi_neshtata_sys_sila", "text": "ЧЕЗ може лесно да промени решението си и да включи българското правителство като представител на българската държава в сделката. Това заяви в „120 минути“ по бТВ Петр Поспихал, посланик на Чешката република в България между 1993 и 1998 година. Той обясни, че дружеството в Чехия е много голямо, а влиянието му е такова, че понякога „прави нещата със сила и решителност както и своя логика, която понякога не обръща внимание на интересите на Чехия или България”. Държавата може да купи „Инерком” или част от фирмата на Гинка Върбакова Дипломатът обясни, че в Чехия държавата не е собственик в пряк смисъл, притежава около 69% от акциите на ЧЕЗ и с това може да влияе върху персоналните въпроси в надзорния съвет. Но не може да влияе върху решенията на ЧЕЗ. По думите на Поспихал, премиерът Андрей Бабиш не е голям привърженик на сегашното ръководство на ЧЕЗ и си личи, че не е близък с тях. Петр Поспихал каза още, че ЧЕЗ трябвало повече да се грижи за стабилността на тази сделка. \"Случаят с ЧЕЗ е най-значимото изпитание за \"Борисов 3\" \"Не е отговорно да продавам на някого с ресурс, който не отговаря на размера на проблема. Това е безотговорно\", посочи още Поспихал. Той уточни, че по-важното е, че една държава трябва да е подготвена, за да влияе върху стратегическите си интереси. „Кой друг освен държавата влияе върху законодателството и процедурите си. Не прави най-добро впечатление, че никой не говори, не се интересува и дни след подписването на договора изведнъж се появи проблем”, коментира той. \"Случаят с ЧЕЗ е най-значимото изпитание за \"Борисов 3\"", "date": "2018.03.04", "title": "Петр Поспихал: Понякога ЧЕЗ прави нещата със сила"}
{"url": "http://clubz.bg/64980-sluchaqt_s_chez_e_naj_znachimoto_izpitanie_za_borisov_3", "text": "Изминала е само седмица от сагата „ЧЕЗ“, тази сага тепърва предстои, но това е най-значимото изпитание пред кабинета „Борисов 3“, каза в предаването \"Неделя 150\" на БНР Боряна Димитрова от \"Алфа рисърч\". Според нея има ескалация на обществените настроения и не може да се отрече отговорността на правителството за това. Държавата може да купи „Инерком” или част от фирмата на Гинка Върбакова БСП оспорва с писмо Цветанов. В 13 точки Това, според Димитрова е втора линия, която не бива да се подценява в очакване на развръзката на случая. Държавата има много възможности да има силни позиции, без това непременно да означава национализация, заяви тя: От развитието на политическия процес оттук нататък зависи препозиционирането на политическите играчи, отбеляза Боряна Димитрова: Относно поуките за ГЕРБ от ситуацията около сделката за ЧЕЗ социологът поясни, че сред големите проблеми на ГЕРБ вече трети мандат е подценяването на институционалната сила, както и разбирането, че обществените нагласи не са просто рейтинги: \"Едно от най-силните усещания за дефицит и проблем в българското общество, това е да си наясно, че ако има едно и също действие, то ще има равно противодействие от страна на институциите, независимо кой е - равенство пред закона, върховенство на закона, контролни механизми. Това е нещо, което ми се струва, че е изключително важно. Тук възникват и един от основните подозрения за слабост на българската държава, за това, че да, законодателство има, но има редица пропуски и в много случаи управлението оставя усещане за институционална безпомощност за сметка на хиперактивност в личен план.\" БСП оспорва с писмо Цветанов. В 13 точки", "date": "2018.03.04", "title": "\"Случаят с ЧЕЗ е най-значимото изпитание за \"Борисов 3\""}
{"url": "http://clubz.bg/64981-nikolina_angelkova_sred_zvezdite_v_%E2%80%9Enoshtta_predi_oskarite%E2%80%9C_snimki", "text": "\"На култовото за Холивуд събитие “Нощта преди Оскарите” се видях с невероятния Майкъл Дъглас и Гал Гадот - звездата от “Бързи и яростни” и “ Жената чудо”. Срещнах се и с Чадуик Босман, който прави невероятна роля в “Черната пантера”. Разговарях също с номинирания за “Оскар” Самюъл Джаксън и с легендарния Стивън Спилбърг\". Това е статус на министъра на туризма Николина Ангелкова. Тя отново присъства на церемонията по връчване на годишните награди на Американската филмова академия.  В профила на министърката във фейсбук са публикувани още снимки с Оливър Стоун, Салма Хайек и Ейдриън Броуди.  Николина Ангелкова поддържа традицията да се снима с всяка звезда, с която се срещне в България или по света.     За мен е огромно удоволствие да присъствам за втора поредна година в лично качество на церемонията по връчване на Оскарите. Преди официалното събитие на червения килим имах възможността да разговарям с Ейдриън Броуди, Salma Hayek Pinault, Oliver Stone, Leonardo DiCaprio, Jenifer Aniston и Matthew McConaughey които много харесват България. \n\t", "date": "2018.03.04", "title": "Николина Ангелкова сред звездите в „Нощта преди Оскарите“ (СНИМКИ)"}
{"url": "http://clubz.bg/64979-vchera_bqhte_li_gordi_patrioti_a_dnes_kakvo_napravihte", "text": "Както всеки път след национален празник, да ви питам: Вчера бяхте ли патриоти? Бяхте. Браво! А бяхте ли \"ГОРДИ, ЧЕ СТЕ БЪЛГАРИ\"? Бяхте. Пак браво! Носихте ли българско знаме? Дълго два метра. Или 20 метра. Или 200 метра. Или 2000 метра… Пуснахте ли тежка сълза на някоя патриотична песен? Цитирахте ли исторически факти, за половината от които сигурно не знаете, че са фейк? И най-важното, делата на други хора ли ви изпълваха с гордост? Хайде, тогава, днес да направите нещо малко, така че и България да е горда, че вие сте част от народа й. Направете нещо малко, за да покажете на практика, че не сте само Фейсбук патриоти. Че не сте само фейк патриоти. Че заслужавате да развявате знамето. Какво можете да направите ли? Въобще не е сложно. Ето някои идеи: - прочетете една книга повече; - направете едно добро повече; - усмихнете се поне един път повече; - накарайте един администратор повече да си свърши работата; - свалете някой министър (това май днес не може да стане, но си го запазете за след време); - свършете си вие работата с усмивка; - протестирайте срещу една неправда повече; - похвалете колегата, комшията или случаен човек, за да го накарате да се усмихне; - научете едно стихотворение или песен от български автор; - помогнете на непознат, ако има нужда; - шернете нещо позитивно, за да активирате повече хора; - всичко друго, което ви прави истински хора. Лесно е, нали? Хайде, дайте повод на България да е горда с вас! Иначе ще си останете само Фейсбук активисти. Усмихнат ден!  :) (това е редовният ми призив за след национални празници, струва ми се правилно) ... Текстът е от фейсбук профила на Любомир Аламанов. \n\t", "date": "2018.03.04", "title": "Вчера бяхте ли горди патриоти? А днес какво направихте?"}
{"url": "http://clubz.bg/64977-na_svetovnoto_po_futbol_po_4_smeni_i_videopovtoreniq_za_sydiite", "text": "Международният борд на футболните асоциации (IFAB) взе две решения, които се очаква да оставят отпечатък върху световното по футбол в Русия. Те не са неочаквани и по-скоро щеше да изненада отхвърлянето им, а не приемането. На мондиала ще се използва системата на видеоповторения в помощ на съдиите или вече известна като VAR (Video assistant referee). Другата новост е въвеждането на четвърта смяна в мачовете с продължения. Видеоповторенията по време на мач все повече навлизат във футбола Предстои окончателното одобрение от ФИФА - на заседание на 16 март в Богота, Колумбия. Но то ще е формално, тъй като шефовете на футбола, начело с президента на централата Джани Инфантино, вече публично се изказаха “за” в полза на промените. Бордът на футболните асоциации е организацията, която се занимава с правилата във футбола. Включва футболните асоциации на Англия, Шотландия, Уелс и Северна Ирландия. Всяка от тях има по един глас, когато се гласува дадено предложение. ФИФА разполага с 4 вота. За да мине дадена промяна, трябва да получи минимум 6 гласа. В конкретния случай IFAB не поясни детайли по гласуването за смените и VAR, информира Би Би Си. Гледащите футбол знаят, че и двете новости са такива само за световните първенства. Видеоповторенията се изпробват на най-високо ниво в най-популярния спорт още от 2016 г. - от клубния мондиал. Сега те са факт в първенствата на Италия и Германия, в турнира на Футболната асоциация в Англия, имаше ги на Купата на конфедерациите в Русия миналото лято, предстои въвеждане в Испания и Франция и т.н. и т.н.  Висшата лига на Англия и УЕФА (за Шампионската лига и Лига Европа) засега казват “пас” за VAR.  На Купата на конфедерациите отборите можеха да разполагат и с четвъртата смяна. Любопитното тук е, че ако в даден двубой се стигне до продължения и един тим не е извършил нито една промяна, може да направи всичките 4 в допълнителните 30 минути. Напълно логично е, че доста повече коментари и полемика предизвиква VAR.  Не малко запалянковци, а също така треньори, клубни президенти и специалисти не са очаровани от технологията, която позволява на главния съдия да изгледа видеозапис и да промени волята си за спорна ситуация. Испания би Франция с видеоповторения Джани Инфантино нарече системата “почти перфектна” - поне от практиката до момента. Той цитира статистика, опираща се на вече над 1000 мача с VAR.  Точността при пререшаване на спорните моменти е нараснала от 93 процента до 99 в последните месеци. Швейцарецът обеща, че за мондиала ще бъдат изчистени някои проблеми, които дразнят феновете. Например, зрителите на стадионите в Русия ще могат да гледат на видеоекраните точно това, което ще наблюдава и рефера. Същото, разбира се, важи и за тези пред телевизорите. Доста хора се оплакват от прекъсванията (така “нашият” футбол заприличва на американския) и най-вече от казуса с емоционалния момент. Даден отбор и феновете му се радват няколко минути на гол, за да разберат малко по-късно, че голът е отменен, защото е отсъдена засада или нарушение. Хората продължават да задават въпроса при какви обстоятелства съдията може да поиска VAR (или му се казва в слушалките от асистентите в кабина на стадиона, че е добре да го направи)? Ще се направят допълнителни уточнения, също така хората от ФИФА ще опитат да изчистят някои “грапавини”, за да може системата да работи по най-добрия начин на мондиала. Или поне да изглежда, че е така. Испания би Франция с видеоповторения", "date": "2018.03.04", "title": "На световното по футбол - по 4 смени и видеоповторения за съдиите"}
{"url": "http://clubz.bg/64978-pochina_kapitanyt_na_fiorentina_davide_astori", "text": "Внезапно почина капитанът на \"Фиорентина\" Давиде Астори. Той беше на 31 години. Заради смъртта на защитника е взето решение за отлагането на всички насрочени за днес мачове в Италия. Астори, които има 14 мача за националния тим на родината си и беше един от най-добрите на своя пост на Апенините, е открит в леглото му в хотелската стая, където \"виолетовите\" са отседнали за днешното гостуване на \"Удинезе\" в Серия А. Примините за смъртта на Давиде са неизвестни. \"Фиорентина\" само уточнява, че кончината е \"внезапна\" и моли близките на футболиста да бъдат оставени на спокойствие. Преди две седмици Давиде Астори стана баща. В кариерата си бранителят е играл за \"Милан\", \"Каляри\", \"Рома\" и \"Фиорентина\".", "date": "2018.03.04", "title": "Почина капитанът на \"Фиорентина\" Давиде Астори"}
{"url": "http://clubz.bg/64970-made_africa", "text": "Луксозните лейбъли от африканския континент се разрастват и някои смятат, че те ще бъдат следващото поколение на световноизвестни марки, пише Би Би Си. В световен мащаб търговията с луксозни стоки е за над 1,5 млрд. долара, показват данните на бизнес консултантската фирма  . Очакванията са този пазар да продължи да расте с 5 на сто през следващите три години. Новата вълна на брандове, които са насочени към хората с големи възможности, може да означава, че марки от Африка ще влязат в конкуренция с някои от най-известните в света имена. На пазара все още доминират основно компаниите от Европа и САЩ. Въпросът е след колко време ще видим африкански брандове, които заемат мястото си сред най-добрите и най-известните? Vania Leles е една от многото фирми за луксозни стоки, които са африканска собственост. Родена и отрасла в Гвинея-Бисау, минераложката основава своя бижутерен магазин в Лондон, наречен Vanleles Diamonds през 2011 г. Седем години по-късно той се намира в Мейфеър, между прочути марки като Cartier и Chanel. Според Ваня Африка е източник на вдъхновение, между 15 и 18-атата си година тя е обиколила над 15 страни на континента. Тя смята и че е време стойността на камъните от Африка да бъде популяризирана. Славата на колумбийските смарагди и рубините от Бирма не е в истинската им стойност, а идва от рекламата и маркетинга, убедена е бижутерката. Като дава пример със смарагдите от Замбия, които са също толкова хубави и ценни. \"Въпрос на образоване на потребителите е\", вярва тя. В прочутия магазин \"Хародс\" се намира магазина на Epara Skincare. Това е марка за продукти за разкрасяване, която използва съставки от африкански растения. Всеки крем е с цена доста над 100 долара. Основателката на марката  Ozohu Adoh я създава основно за цветнокожите жени и техните проблеми, свързани с красотата им. По-късно тя вижда, че продуктите са много търсени не само от целевата група, към която първоначално са насочени. \"Когато създавах моя бизнес модел, смятах, че най-големият ни пазар ще е Лондон и някои страни в Африка. Но бях доста изненадана, когато ме потърсиха от Хонконг и поискаха и там да продават марката ми. И това към днешна дата е една от най-големите ни поръчки\", казва тя. \"Виждали сме корейски и японски продукти за красота, създадени за корейки и японки, които после всички започват да купуват, без значение от раса и цвят на кожата \", добавя тя. Все повече компании като Vanleles и Epara излизат на световните пазари и се справят много добре. Доказани компании като  Chanel и Hermès съществуват вече век и са имали време да се развиват и да се утвърдят глобално.  Хора като брандовия консултант Uche Pezard смятат, че технологиите могат да помогнат на новите компании да навлязат и да се утвърдят на пазара на луксозни стоки. Много помагат за това социалните мрежи. Тя е основател на Luxury Connect Africa и твърди, че е забелязала нарастващо търсене на луксозни продукти от Африка. Според нея интересът идва от потребители от цял свят, не само от Африка или от членове на африканската диаспора на други континенти. Тя представя няколко марки за облекло - като южноафриканската Maxhosa By Laduma и нигерийската Tiffany Amber. Твърди, че вече много компании за луксозни стоки от Африка са готови да се конкурират, но има липсват силни бизнес механизми. Но и това постепенно се променя. \"Африканските творци, дизайнери, предприемачи и изобретатели започват да печелят от новия достъп до световните пазари - дали през интернет търговията или международните пътувания, тяхната работа се популяризира. И започват все повече да се налагат на световните пазари\", казва консултанката.", "date": "2018.03.04", "title": "Made in Africa"}
{"url": "http://clubz.bg/64974-bsp_osporva_s%C2%A0pismo_cvetanov_v_13_tochki", "text": "По-малко от два часа след участието на Цветан Цветанов в БНТ, пресцентърът на БСП разпространи съобщение под заглавие „Фактите срещу лъжите на Цветан Цветанов в БНТ“. Цветанов: БСП се дразни, че САЩ са с нас, а те говорят за Русия Зам.-председателят на ГЕРБ гостува на Георги Любенов малко след лидерката на БСП Корнелия Нинова и в част от разговора той коментираше твърдения на предишната събеседничка. Корнелия Нинова: ГЕРБ е зад Гинка. Знаели са за сделката Пресцентърът на БСП разпространи 13 твърдения на Цветанов от днешното участие и коментари към тях. Предлагаме ви ги без редакторска намеса:   : При приватизацията на ЧЕЗ през 2004 г. от Симеон Сакскобургготски, БСП не се е възпротивила. : БСП не участва в това правителство и има своята публична позиция “против” приватизацията през 2004, както и през 2011 г., при продажбата на 33% от Бойко Борисов. ... : С 33% държавата губи контрол : В стратегията за приватизация, приета от правителството на Сакскобурготски, пише: “основна причина за запазване в средносрочен план на собствеността на държавата върху оставащите акции е да продължи да упражнява приемлива степен на защита на държавните интереси, чрез участие в органите на управление на ЕРД\". ... : Още не е приключила сделката и не се знае кога ще бъде осъществена. : Чешкият премиер Бабиш: \"сделката е приключена\". ... : Никой не знае условията по договора и дали има забрана Гинка Върбанова да препродава. : Гинка Върбанова пред две комисии в Народното събрание: \"в договора съм подписала клауза в дългосрочен план да не се прехвърлят акциите на трето лице\". ... : “Министерството на енергетиката няма никакво отношение към сделката” : Министърът на енергетиката подаде оставка заради сделката. Ако няма отношение, защо го прави? ... : Само хипотеза е дали БСП има интерес друг от кандидатите да спечели. : БСП има само един интерес - държавата да участва в сделката и да я спечели. Как така хем има интерес частно лице да спечели, хем държи държавата да спечели. ... : Председателят на БСП напуснал, защото не иска да чуе чуждо мнение. : Председателят напусна в знак на протест срещу издаването на обвинителни актове и присъди от Цветанов - негова практика, а в конкретния случай, че БСП лобира за някого и цели дестабилизация. На въпрос - за кого, Цветанов отказва да отговори. ... : Ценообразуването на тока не зависи от въпросната Гинка. : Тогава защо преди три дни ЧЕЗ пускат до КЕВР искане за увеличение на цената и посочват с колко? Значи ЧЕЗ са изчислили разходите си, включили са ги в цената и искат тя да бъде увеличена. ... : БСП са манипулатори и разделят обществото. : БСП стъпваме на фактите и се радваме, че по този въпрос, в социологическо проучване над 70% от българските граждани споделят нашето мнение. Това е висок процент на обединение на обществото срещу задкулисието, корупцията и паралелната държава и в защита на националния интерес. ... : Държавата нямала нищо общо с управлението на Здравната каса. : Държавата има свой представител в Надзорния съвет на Касата, за да упражнява контрол как се харчат публичните средства. До скоро това беше Кирил Ананиев, като зам.-министър на финансите, а сега - министър на здравеопазването. Ако държавата няма отношение, какво прави там сега зам.-министър Начева? ... : Не бива да разделяме обществото и в казуса с ЧЕЗ да застъпваме партийния си интерес, а да защитим националния. Съгласни сме, че държавният интерес стои над партийния, но очакваме ГЕРБ да преодолеят вътрешнопартийните си противоречия и битка на лобита и да решат държавата ще се включи ли в сделката или не. Премиерът казва да, но финансовият му министър - не. Част от депутатите му казват да, друга - не. Изяснете се помежду си. Колкото и да се опитвате да прехвърлите вина на БСП, че лобира за друг частен инвеститор, няма да успеете. Нашата позиция остава една и непроменена от 2004 до днес: единствено държавата трябва да контролира този стратегически за националния интерес и живота на българите сектор. ... : БСП е против евроинтеграцията на Западните Балкани. : БСП записа в своите приоритети евроинтеграция на Западните Балкани и гласува заедно с ГЕРБ приоритетите на председателството в общо решение на парламента. ... : БСП не иска председателството ни да е успешно. : Не БСП, а партньорите ви в Европа - Германия, Австрия, Холандия заявиха, че не желаят България в Шенген и Еврозоната, заради корупцията. Това е оценка за правителството на Бойко Борисов от Европа.  Вие сами си отговорете- кой проваля председателството. Корнелия Нинова: ГЕРБ е зад Гинка. Знаели са за сделката", "date": "2018.03.04", "title": "БСП оспорва с писмо Цветанов. В 13 точки"}
{"url": "http://clubz.bg/64913-qdreniqt_putin", "text": "Обръщението на Путин пред Федералното събрание този път не беше замислено да бъде просто поредното, под №14. То бе специално преместено за 2018 г., за да може президентът да сподели с депутатите своята предизборна програма. Затова обръщението бе отправено в нов формат – на Големия манеж, не в Кремъл, а в списъка на поканените се оказаха представители на „широкото гражданско общество\", от спортисти до журналисти. Друго нововъведение бе използването на презентация със слайдове, с които президентът активно илюстрира своите думи. Предизборният формат и необходимостта публиката да бъде впечатлена, в края на краищата изиграха лоша шега на президента. Путин: Новата ни ракета няма ограничения в обсега (ВИДЕО) Ден по-рано бе анонсирано, че основното послание ще бъдат „майските укази“ - пакет от социални мерки, които Путин обнародва като встъпваше в длъжност през 2012 г. Първата част от обръщението наистина беше посветена на тези социално-икономически цели, които президентът свързва със своя евентуален четвърти мандат. Бяха споменати увеличение на БВП един път и половина и ръст на икономиката по-висок от средния за света (днес Русия изостава от този темп с 1-2 процентни пункта). Бяха формулирани приоритетите на социалната политика – 40-процентен ръст на детските, повишение на средната продължителност на живота от днешните 73 години до над 80, увеличение на разходите за здравеопазване и образование. Прозвучаха познати изрази за новата цифрова икономика и иновационни технологии. Нищо свръхестествено за една предизборна реч, точно такова обръщение се очакваше от Путин тази година. Проблемите от подобна риторика също са очевидни за всеки поне малко компетентен наблюдател. Политиката на Путин: Обикни ме или ще те фрасна Президентът почти нищо не каза за това откъде ще се търсят ресурси за това икономическо чудо и новите социални разходи. Путин призна, че при изпълнението на „майските укази“ от 2012 г. имало „някои недостатъци“ - това означава на практика, че парите за изпълнението спешно се търсеха от федералните и местни власти за сметка на съкращаване на други задължения. Освен това, и преди сме чували много подобни декларации. В икономическата сфера Кремъл няма с какво да впечатли своите избиратели, а още по-трудно е да отчете някакви резултати от последните години. Постиженията тук са на изчезване, ако не броим рекордните темпове на изтичане на капитали от страната и стремителното свиване на руския БВП като дял от световния. Путин: Ракетите ни пробиват щита на САЩ, хвърлихте си парите на вятъра Тук, като се започне разбира се с олимпиадата в Сочи, на помощ на властта идва външната политика. Путин завърши първия час от своето обръщение с новина за рекордна реколта, а после рязко смени тона. През втория час залата слушаше за състоянието на руската армия, военно-промишления комплекс и за най-новите руски оръжия, особено ядрените. Оръжията са толкова нови, че част от изделията все още нямат име. Компютърната графика смени икономическите таблици и показа оборудването на хиперскоростните крилати ракети и безпилотните подводни апарати с ядрени двигатели, които при необходимост са способни да защитят родината и да унищожат целия свят. Докато на екрана се сменяха „Сармат“-и и „Кинжал“-и, публиката в залата се съсредоточи, а когато трябваше аплодираше два пъти по-силно, отколкото по време на реколтата. Новите „майски укази“ отекоха в канавката – и в Русия, и по света вече ще обсъждат само военно-политическия смисъл от посланието на Путин. В една предизборна реч президентът е длъжен да впечатли с нещо своя избирател и Путин успя. След решението обръщението да бъде преместено през месец март, в Кремъл дълго са мислили как да изберат съдържанието и как да го опаковат пиарски. Набързо са обсъдили външната политика. В тази сфера през последната година Русия няма успехи, а провали – затова тази част бе претупана. Така задачата за мобилизиране на избирателите определи съдържанието на втората част – много по-остра „мюнхенска реч\" . Това бе безпрецедентна в най-новата история заявка на руската държава. Набива се на очи, че посланията на „социалния“ Путин от първата част нито стилистически, нито съдържателно се връзват с „ядрения“ Путин. Остава загадка, все пак, как държавата едновременно може да поеме нови социални отговорности и да се впусне в надпревара по въоръжаване. Такава противоречива риторика обикновено се получава, когато различните части от обръщението се пишат от различни хора. Но сега всеки от заинтересуваните вижда в думите на президента своята задача, за която ще трябва да се отчита. Министърът на икономическото развитие Максим Орешкин, например, вече заяви, че е приел задачата и е пристъпил към изпълнението. Вероятно ще станем свидетели на още шест години прехвърляне на оскъдни ресурси от една кошница в друга. Принципният въпрос обаче е как „новият Мюнхен“, дори и ако е предназначен за вътрешна публика, ще бъде приет от Запада. Тези думи на Путин прозвучаха като рефрен: В рамките на реалполитиката е ясно, че Кремъл хвърли на масата своя последен коз – напомнянето за ядрения потенциал на съветската свръхдържава, който не само не е ръждясал в последните години, но е бил обновен и засилен. Част от западния елит е длъжен да разчете това като отчаян опит за сделка. Но ще има и такива, които ще приемат хвърлената ръкавица. Политиката на Путин: Обикни ме или ще те фрасна Путин: Ракетите ни пробиват щита на САЩ, хвърлихте си парите на вятъра", "date": "2018.03.04", "title": "Ядреният Путин"}
{"url": "http://clubz.bg/64958-djudas_prijst_nov_album_turne_i_malko_tyga", "text": "Динозаврите \"Джудас Прийст\" ще издадат Firepower  - новия си студиен албум, само след дни - на 9 март. На първи февруари вече \"изтече\" аудио на титулната песен.   Първа обаче излезе Lightning Strike. И визията, и музиката са толкова \"Джудас\"! Затова и феновете на титаните от Уест Бромич я оцениха с милиони гледания.   Групата е в много сложна ситуация, след като бе съобщено, че Глен Типтън няма да може да изкара турнето, което ще мине и през Пловдив. Judas Priest в Пловдив на фестивала Hills of Rock  Той е диагностициран с болестта на Паркинсон отдавна. На 15 февруари обаче дойде съобщението, че Типтън се оттегля от активна концертна дейност. Китаристът разкрива, че е бил диагностициран с нелечимото заболяване преди 10 години, но се е борил с него и е успявал да живее добре. В последно време обаче нещата са се усложнили. Що за дует бяха Типтън и К. К. Доунинг може да си припомним от това видео...   Китаристът казва, че ще продължи да пише и да записва музика с групата, но не може да бъде на път с тях. И че за вече планираното турне на бандата те ще потърсят помощ от продуцента и китарист на Sabbat Анди Сийп. Ето и пълното изявление на \"Джудас Прийст\": Не стига това, ами след новината се разсърди другият от двуглавата китарна машина - К.К. Даунинг, който напусна групата още през 2011 г. Тогава той бе заменен от Ричи Фолкнър. Хеви метъл пенсионер?... Не е зле (ВИДЕО) В свое изявление, цитирано от zrockradio.bg, Даунинг обяви, че е \"в шок и недоумение\", че не е поканен отново в \"Джудас...\" Той продължи и с още един гаден намек: че познава Анди Снийп и е дълбоко убеден, че приносът му в новия албум \"далеч надхвърля ролята на   продуцент\". От намека, че не Глен Типтън е свирил 100 % партиите си в новия албум, пък освирепя самото Негово метъл величество Роб Халфорд. Той нарече думите на Доунинг 1000% лъжа, а самото му изявление, т.е. - намека за завръщане, \"напълно излишно\". Даунинг се извини, че нямал това предвид, но както и да е... Бандата вероятно никога вече няма да е ето такава:     За да е още по-гадно, в края на януари бе съобщено, че на 16-и същия месец е починал на 69 г. Дейв Холанд. С името на барабаниста са свързани от албума British Steel (да, да - този с Breaking th Law), та чак до Ram It Down. 2018-а: смъртта продължава да жъне музикални знаменитости  Какво остава, освен да пожелаем бързо изправяне на крака за ветераните. А ето и нещо съвсем топло от предстоящия 18-и албум:   Хеви метъл пенсионер?... Не е зле (ВИДЕО) 2018-а: смъртта продължава да жъне музикални знаменитости ", "date": "2018.03.04", "title": "\"Джудас Прийст\": нов албум, турне и малко тъга"}
{"url": "http://clubz.bg/64973-cvetanov_bsp_se_drazni_che_sasht_sa_s_nas_a_te_govorqt_za_rusiq", "text": "„В момента имаме европредседателство и трябва да се гордеем с това“, призова в студиото на БНТ тази сутрин зам.-председателят на ГЕРБ и председател на парламентарната група на партията Цветан Цветанов. БСП оспорва с писмо Цветанов. В 13 точки Корнелия Нинова: ГЕРБ е зад Гинка. Знаели са за сделката Вторият човек в ГЕРБ гостува в студиото минути след лидерката на БСП Корнелия Нинова. Той призна, че БСП са „уникални“ и „магьосници“ в манипулирането на обществото. Държавата може да купи „Инерком” или част от фирмата на Гинка Върбакова Цветанов каза още, че Бойко Борисов не е знаел за сделката за ЧЕЗ, защото тя се подписва по чешкото законодателство и българското правителство няма отношение. Председателят на парламентарната група на ГЕРБ продължи да спори задочно с напусналата по-рано студиото Нинова. По-рано пред Нова телевизия Делян Добрев представи малко по-различна картина за информираността на премиера. „Службите са пращали доклади до Министерсия съвет и президентството как върви процесът между ЧЕЗ и кои са кандидатите за купувачи. Оказа се, че в един ранен етап те са знаели ценовите оферти на кандидатите”, обясни той. Корнелия Нинова: ГЕРБ е зад Гинка. Знаели са за сделката Държавата може да купи „Инерком” или част от фирмата на Гинка Върбакова", "date": "2018.03.04", "title": "Цветанов: БСП се дразни, че САЩ са с нас, а те говорят за Русия"}
{"url": "http://clubz.bg/64967-na_priem_pri_prezidenta_snimki", "text": "Късно снощи по традиция държавният глава даде официален прием по случай националния ни празник. В Централния военен клуб се събраха държавници и политици, хора на науката и изкуството, дипломати и посланици на различни държави.  ", "date": "2018.03.04", "title": "На прием при президента (СНИМКИ)"}
{"url": "http://clubz.bg/64976-kirilicata_veche_e_v_skalite_na_antarktida", "text": "По случай националния празник 3 март българските полярници монтираха паметник на кирилицата на базата ни в Антарктида, съобщи проф. Христо Пимпирев, председател на Управителния съвет на Българския антарктически институт. Паметникът е поставен в непосредствена близост до православния параклис \"Св. Иван Рилски\", като по този начин създава един комплекс на българските духовни ценности на Ледения континент. Монтиран е само с два болта в скалите, без леене на бетон, за да се опази уникалната околна среда. Идеята се реализира благодарение на дългогодишното българо-монголско сътрудничество на Антарктида и лично на монголския посланик проф. Лхамсурен Дугержав. Монголия е единствената неславянска държава, която пише на кирилица. Такъв монумент вече има в монголската столица и преди две години бе открит от българския президент. Паметникът е направен изцяло с дарения на българи и монголци. Той тежи около 100 кг, висок е два метра и половина и е изграден от няколко метални сегмента, върху които са изобразени 12 букви от азбуката. Върху \"Ж\" са изрисувани три икони - на светите братя Кирил и Методий и на св. Климент. В основата му в херметически затворени стоманени капсули е поставена пръст от Варна, Плиска, Преслав, Велико Търново, София и от гроба на кан Кубрат в Украйна.", "date": "2018.03.04", "title": "Кирилицата вече е в скалите на Антарктида"}
{"url": "http://clubz.bg/64972-germanskite_%E2%80%9Cdrugari%E2%80%9D_podkrepiha_shiroka_koaliciq_v_berlin", "text": "Германските социалдемократи подкрепиха сформирането на широка коалиция с десницата. Така те отварят пътя за четвърти пореден канцлерски мандат на Ангела Меркел. Това стана ясно от обявените днес резултати от гласуването на членовете на Германската социалдемократическа партия (ГСДП). Всичките 463 723 партийни членове имаха право да подкрепят или отхвърлят сформирането на широка коалиция. Гласуването, което започна на 20 февруари и приключи на 2 март, стана по пощата. Разходите се изчисляват на 1,5 милиона евро. Броенето на гласовете започна снощи в 22 часа и продължи до 9 ч днес. За целта бяха взети назаем специални машини за отваряне на пликове. Всяка от тях тежи по 100 кг и е с капацитет да отваря по 20 000 плика на час. След това цялата нощ 120 доброволци партийни членове брояха бюлетините под надзора на комисия и нотариус. Никой от участвалите в преброяването на бюлетините нямаше право да напуска партийната централа в Берлин – дом “Вили Бранд”, докато процедурата не приключи окончателно. Олаф Шолц, който от 13 февруари е временен председател на ГДСП след подадена оставка на Мартин Шулц, обяви резултата от вота. От всичките 463 723 партийни членове правото да гласуват са упражнили 378 437 души. Броят на невалидните бюлетини е 14 943, впоследствие са били открити още 561 нередовни бюлетини. От редовно гласувалите сформирането на широка калиция са подкрепили 239 604 души, против са били 123 329 партийни членове. В проценти това означава, че “за” са се обявили 66,02 на сто, “против” – 33,98 на сто. “Вече имаме яснота. ГСДП ще участва в правителството”, заяви Олаф Шолц. На журналистически въпрос дали Меркел е узнала резултата от вота на членската маса от телевизията, той отговори, че след преброяването на гласовете лично я е информирал в телефонен разговор. Така 161 дни след провеждането на парламентарните избори на 24 септември м. г., най-дългият период в историята на ФРГ на преговори по съставяне на кабинет, този процес навлиза в последната си фаза. Сега на ход е федералният президент Франк-Валтер Щайнмайер. Той трябва и със сигурност ще го направи да предложи на парламента да избере Ангела Меркел за канцлер. Като вероятна дата се сочи 14 март.", "date": "2018.03.04", "title": "Германските “другари” подкрепиха широка коалиция в Берлин"}
{"url": "http://clubz.bg/64971-v_plovdiv_%E2%80%9Esvoboda%E2%80%9C_za_d_r_dimitrov_kojto_zastrelq_kradec", "text": "Стотина граждани се събраха на мирен протест в Пловдив в защита на обвинения за убийството, извършено в района на Областната управа. След като от прокуратурата съобщиха, че са повдигнали обвинения на задържания за убийство 48-годишен Иван Димитров, който е лекар рентгенолог, много хора заявиха подкрепа за него в социалните мрежи. Събралите се тази сутрин граждани, приятели и познати на обвинения доктор, заявиха, че той е защитавал дома и семейството си и са необходими законодателни промени при такива случаи. На 2 март, сутринта бе намерен трупа на Жоро Джевизов - Плъха (на 38 г.), познат на полицията, върху капака на автомобил, паркиран в района на Областна администрация. За деянието бе задържан Иван Димитров, който е неосъждан и не притежава разрешително за оръжие. Той бе задържан за срок от 72 часа с постановление на наблюдаващия прокурор. Разследването е още в активна фаза, посочиха от Окръжна прокуратура - Пловдив. Предстои да се преценят предпоставките за внасяне на искане до съда за вземане спрямо него на мярка за неотклонение постоянно \"Задържане под стража\". Предвиденото от закона наказание за престъплението, в което е обвинен Димитров, е лишаване от свобода от десет до двадесет години. Протестът тази сутрин в Пловдив бе озвучен от патриотични песни, а протестиращите скандират „Свобода!“. Събралите се хора настояват за адекватно законодателство. На протеста бяха колеги и съседи на д-р Иван Димитров, включително майки с малки деца, които искат да бъде променено законодателството така, че всички да имат право да защитават себе си, семейството и собствеността си, когато нахлуе крадец в дома им. Всички колеги и съседи на задържания лекар казват, че той е добър човек и професионалист, който винаги се притичва на помощ, когато е необходимо.", "date": "2018.03.04", "title": "В Пловдив: „Свобода!“ за д-р Димитров, който застреля крадец"}
{"url": "http://clubz.bg/64975-posledniqt_pyt_kym_treblinka_75_godini_po_kysno", "text": "Българската асоциация на оцелелите от Холокоста и техните деца разпространи документална снимка от депортирането на евреите от териториите с българско управление по време на Втората световна война. \"На 4 март 1943 г. българските окупационни власти в Северна Гърция “събират” 4000 евреи от Драма, Кавала, Серес, Гюмюрджина (Комотини), Ксанти, Демир-Хисар (Сидирокастро), превозват ги с конски вагони на БДЖ до междинни лагери в България, където ги държат в ужасни условия до 20 март, след което от пристанище Лом ги закарват до Виена, откъдето германците ги закарват в Треблинка. Евреите са избивани при пристигането им“, пише на фейсбук страницата си асоциацията на оцелелите от Холокоста. България не изпраща своите евреи от довоенните си граници. След усилията на Светия синод на Българската православна църква и политици начело със зам.-председателя на Народното събрание Димитър Пешев, 48 хиляди български евреи са спасени и не са изпратени в лагериге на смъртта. По това време България е съюзник на хитлеристка Германия. Трагична е съдбата обаче на над 11 хиляди евреи от териториите с българско управление по време на войната в днешна Гърция и Македония. Те не получават българско поданство, за разлика от другите народности в тези територии, след като попадат под българско управление през 1941 г. Македонските евреи са транспортирани в Аушвиц на 22 и 25 март и Треблинка на 29 март. Общо 11 343 души са депортирани. 12 души оцеляват.    ", "date": "2018.03.04", "title": "Последният път към Треблинка. 75 години по-късно"}
{"url": "http://clubz.bg/64966-%E2%80%9Eoskar%E2%80%9C_i%C2%A0v_sqnkata_na_metoo", "text": "За много наблюдатели на шоу бизнес света и коментатори от кухнята на киното е повече от сигурно, че вместо да станем свидетели на политически неутрална и мотивирана от творчеството на кино професионалистите кулминация на сезона на наградите, ни очаква силно идеологизирана церемония, която ще мине под знака на кампаниите срещу сексуалния тормоз над жени #MeToo и #Timе's Up плюс задължителните атаки срещу администрацията на американския президент Доналд Тръмп за десерт. През последната година знаменитостите окончателно мутираха в активисти и от този процес пострада киното, което осезаемо регресира като качество и все повече придобива отличителните черти на лъскава, полирана и политкоректна пропаганда, в която „идеологията доминира над естетиката“ по думите на писателя и сценарист Брет Истън Елис. Церемонията по връчването на наградите „Златен глобус“ през януари се превърна в нещо като траурна процесия по погребението на репутацията на Холивуд като бастион на моралното превъзходство. Звездите решиха да дефилират в черно в знак на протест срещу вълната от сексуални обвинения, заляла цялата индустрия, след като разкритията за серийните поведенчески трансгресии на мегапродуцента и един от – вече бившите – най-влиятелни хора в шоубизнеса Харви Уайнстийн предизвика каскада от свидетелства на жени, които по един или друг начин са се почувствали като жертви на една сексистка система, и доведе до зрелищното отлъчване на десетки влиятелни фигури в шоу бизнеса и медиите. Неоспорими авторитети се превърнаха в презрени парии и възвестиха драматичната и сеизмична промяна в културния климат на Западния свят. За съжаление на нормалните и скептично настроени хора елитът на Холивуд не успя да осъзнае, че връчването на призовете „Златен глобус“ отстрани изглеждаше като безсрамен парад на лицемерието, двойните стандарти и липсата на реална и трезва самооценка. Само привилегированите и затворени в своя идеологически балон звезди може да протестират срещу скандал, който сами са създали. Вместо да се обърнат към себе си и да предложат на публиката малко смирение и съжаление, че с десетилетия са прикривали и насърчавали поведенчески модели като този на сексуалния хищник Харви Уайнстийн, наричан допреди разкритията „Бог“ от Мерил Стрийп, те се опитаха да скроят нещо като езически ритуал по пречистване на греховете и жертвайки на олтара на социалната справедливост фигурите на Уайнстийн и Кевин Спейси, да излязат пречистени и да демонстрират отново своето морално превъзходство пред света. Експериментът по регенерация на очернената репутация беше неуспешен. Вечерта на „Златен глобус“ изглеждаше като триумф на лошия вкус, фиеста на безкритичността и хирургически отстраненото усещане за самоирония. Но Холивуд едва ли ще си вземе поука. Всички прогнози сочат, че за наградите „Оскар“ комуникационните гафове и морални трансгресии ще бъдат презаредени и сериозно увеличени. От десетилетия „Златен глобус“ се разглежда като репетиция за наистина важното събитие – наградите на Академията. В този смисъл е логично да очакваме още повече патетични и лицемерни речи за равенството и справедливостта, за борбата срещу сексуалния тормоз и посегателствата на работното място. Всички зрители трябва да се подготвят за агресивно размахания пръст на Холивуд, изобличаващ ксенофобията, расизма, „бялата привилегия“, сексизма и хомофобията на „средна Америка“. За съжаление и номинираните филми отразяват политическите пристрастия на холивудския елит и голяма част от заглавията не са попаднали сред фаворитите за „Оскар“ заради своите естетически качества, а са получили платформа поради идеологическите послания, които съдържат или които лесно могат да им бъдат приписани. Мрачната романтична фентъзи приказка за възрастни    води в списъка с 13 номинации, включително в категориите за филми и режисура. Произведението на мексиканския визионер Гийермо дел Торо разказва за междувидовите сексуални искри между маргинализирана чистачка и странно създание в разгара на студената война. От една страна, „Формата на водата“ може да се разглежда като микс от второкласно кино за чудовища и класически романс, но погледната от друг ракурс, историята придобива контурите на тягостна алегория за злия американски империализъм, за расизма, хомофобията и агресията на белите мъже, олицетворени от злодея във филма, изигран подобаващо от Майкъл Шанън. Със сигурност втората интерпретация на „Формата на водата“ ще доминира в речите на наградените. Хорърът на Джордан Пийл има номинации за филм и режисура, които изглеждат, меко казано, незаслужени спрямо реалните му художествени качества. Но историята на чернокожи мъже, които са отвличани и зомбирани от демонични бели представители на горната средна класа, предлага прекалено много политически заряд, за да бъде пренебрегната. Филмът е по-скоро средняшки представител на хорър жанра с някои интересни моменти, но расовата поляризация на сюжета и героите гарантираха тържествено приемане на филма и създателя му Джордан Пийл в елита на Академията. , който също е номиниран за филм, e качествена любовна драма за връзката между двама мъже, но за съжаление филмът не е избран заради неоспоримите си достойнства, а по-скоро запълва неофициалната, но вече задължителна за наградите „Оскар“ LGBTQ квота. Друг номиниран филм – историята за съзряване , е дело на жени и това е изиграло основна роля при фаворизирането му. В номинациите се откриват качествени и елитни филми, които по един или друг начин се придържат към пакета от послания и политически предписания на Холивуд, но са и солидни произведения сами по себе си. Такава е драмата   на Стивън Спилбърг с Том Ханкс и Мерил Стрийп. Филмът е вдъхновен от действителни събития и разказва за борбата на американски медии с администрацията на Никсън за достъп до засекретени документи, които показват, че няколко правителства на САЩ са лъгали публиката за военната кампания във Виетнам. Паралелите с днешното напрежение между Тръмп и медиите са неизбежни.  има седем номинации, включително и за най-добър филм. Произведението на Мартин Макдона смесва черна комедия със семейна драма, криминалния филм с театъра на абсурда, хуманизма с цинизма, нихилизма с емоционалното и жизнеутвърждаващо усещане за силата на човешкия дух и способността за изкупление. Филмът предлага и актуален разказ за насилие срещу жени и малцинства, но поднесен без политическа пропаганда и морални лекции. Франсис Макдорманд е почти сигурната победителка в категорията за женска роля. Извън повечето идеологически борби на Холивуд е позициониран – най-новият филм на виртуоза Пол Томас Андерсън. Именно след главната си роля в този филм носителят на три награди „Оскар“ Даниел Дей Луис обяви, че се отказва от киното. Но той едва ли ще получи четвърта статуетка. Фаворитът при актьорите е Гари Олдман за епичното си превъплъщение в образа на Уинстън Чърчил във военната драма на Джо Райт , който е номиниран и за най-добър филм. Другото тематично заглавие за Втората световна война, което доминира в номинациите, е   на Кристофър Нолан. Изключителната творба ще се състезава в осем категории, включително за филм и режисура. Присъствието на такива заглавия несъмнено е доказателство, че не всичко е изгубено. Годината беше по-слаба за киното, но все пак предложи качествени образци на седмото изкуство и запази надеждата, че естетиката ще победи идеологията. Церемонията по връчването на наградите „Оскар“ едва ли ще предложи момента на творческо, на художествено изкупление за Холивуд. Но със сигурност ще ни снабди с допълнителни доказателства за абсурдните морални претенции на самозабравилите се звезди. Ала дори и най-наситената с активизъм церемония няма да ни откаже от любовта към качественото кино, нали?", "date": "2018.03.04", "title": "„Оскар“-и в сянката на #MeToo"}
{"url": "http://clubz.bg/64961-tom_kruz_grabna_malinka_za_naj_losh_aktor", "text": "Анимационният филм \"Емоджи: Филмът\" получи днес антинаградата \"Златна малинка\" за най-слаб филм за 2017 г., предадоха Асошиейтед прес и Франс прес. \"Златните малинки\" са контрапункт на наградите \"Оскар\", които се присъждат ден по-късно. Те отличават най-слабите изпълнения в киното през изминалата година. \"Емоджи: Филмът\" взе общо четири от десетте \"малинки\" - . Последната бе присъдена на \"които и да е две досадни емоджита\" във филма. \"Златна малинка\" за  . Така той все още няма \"Оскар\" след три номинации, но затова пък вече има две \"малинки\". Другата е за най-слаба екранна двойка с Брад Пит в \"Интервю с вампир\". , в който режисьорът и актьор носи женски дрехи и перука. Бейсингър се нарежда в компанията на колежки като Фей Дънауей, Лайза Минели, Хали Бери и Сандра Бълок - актриси, които са печелили както \"Оскар\", така и \"Златна малинка\".  За разлика от другите \"Златни малинки\", тази се определя в онлайн гласуване съвместно със сайта за кинокритики \"Развалените домати\" (Rotten Tomatoes). Призът \"Златна малинка\" е учреден през 1980 година. Номинациите се правят от жури, в което според организаторите влизат около 1000 души от 46 американски щата и 27 страни. За антинаградата могат да бъдат номинирани филми, излезли по екраните в САЩ и Канада през годината. Наградата отличава най-лошите и със съмнителна стойност кинотворби, а самата статуетка представлява пластмасова малинка, покрита със златна боя и цена под 5 долара.", "date": "2018.03.04", "title": "Том Круз грабна малинка за най-лош актьор"}
{"url": "http://clubz.bg/64969-korneliq_ninova_gerb_e_zad_ginka_znaeli_sa_za_sdelkata", "text": "„Ако някой се е съмнявал дали ГЕРБ стоят зад Гинка Върбакова, след комисията в парламента разбраха истината. Тя произнесе политическа реч, в която напада председателя на опозиционната партия и президента на държавата. Тази реч е написана и повтаря пресконференция на ГЕРБ от преди три дни“, заяви в студиото на БНТ тази сутрин председателката на БСП Корнелия Нинова. Държавата може да купи „Инерком” или част от фирмата на Гинка Върбакова Тя очаква скандалът да продължи да се разраства по международна линия. Лидерката на БСП изрази опасение, че при този скандал банките ще се оттеглят от сделката. Нинова каза още, че въпросът е принципен, защото някой купува 1/3 от преносната мрежа на България, което е въпрос на националната сигурност. Според Нинова в тази сделка правителството би трябвало да гарантира поне три елемента. Първият е националната сигурност - да се знае, че който купи тази компания, няма от него да зависи, че някой ден би могла да бъде изключена тази част от електропреносната мрежа. Вторият е гаранцията за хората - цените на тока да бъдат поносими към социалния им стандарт. Третият - някой да понесе отговорност за състоянието, до което беше доведен този случай - политическа и друга отговорност, ако се наложи. Лидерът на БСП попита как може във Франция, Белгия, Унгария услугата, която ЧЕЗ предоставя, да е държавна, да се управлява добре и да печели. „При нас не може, защото този, който е начело на държавата, нещо бърка“, коментира председателят на БСП. Тя подчерта, че дори в Европа тенденцията е да се връща държавното участие и тя да има роля в ключови сектори.", "date": "2018.03.04", "title": "Корнелия Нинова: ГЕРБ е зад Гинка. Знаели са за сделката"}
{"url": "http://clubz.bg/64959-bednata_strana_s_byrziq_internet", "text": "Нали знаете кой е проблем №1 на света? Да се прецака нетът. Когато вашето видео повикване смръзне за няколко секунди, картината забие или човекът от другия край изведнъж започва да звучи като високоскоростен робот за няколко секунди. Това се случва с FaceTiming в САЩ, да не говорим за други страни. Така че, когато стартирах видеообаждане по Skype в Молдова, най-бедната държава в Европа с БВП на глава от населението по-малко от този на Република Конго, нямах големи надежди, пише Джеймс Уоткинс в Ozy.com.  Но Уоткинс имал късмет. Неговото Skype обаждане в Молдова преминало доста добре - в пълен HD формат, без нито един бъг за целия половин час. \"Всъщност субектът от Молдова, когото интервюирах, имаше скорост на интернета далеч по-бърза от моята в Силициевата долина - технологичната столица на света (гарантираната скорост за ъплоуд в Кишинеу, столицата на Молдова, е забележителните 195 Mbps, а в Маунтин Вю, Калифорния, смехотворните 48). Защото, вярвате или не, Молдова е страната с третия най-бърз интернет в света. По-конкретно, 90% от 3-те милиона население на Молдова имат достъп до бърз интернет - скорост до 1 гигабайт в секунда. Единствените две страни с по-добро покритие са Сингапур и Южна Корея - много по-богати от Молдова и по-урбанизирани (градовете са по-лесни за свързване с оптични кабели, отколкото селските райони). Съединените щати са два пъти по-урбанизирани от Молдова, но само 18% от населението имат достъп до бърз интернет. Всички останали страни в Топ 10 за най-скоростен интернет са в клуба на 40-те най-богати нации на планетата. А Молдова? Тя дори не е в 120-те най-богати страни. От компанията, която стои зад  , която прави рейтинга на държавите, обясняват, че... размерът има значение - т.е. по-лесно е да се осигуро добро покритие в малките, отколкото в големите като територия държави. Но размерът не е всичко - има много много по-богати страни с подобен размер или по-малки, които дори не се доближават до връзката на Молдова, включително Люксембург, Тайван и дори европейският технологичен център Естония.  От разпада на СССР през 1991 г., Молдова е бенефициент на безвъзмездни средства и заеми в размер на стотици милиони долари, които да подпомогнат икономическото й развитие, за да се справи с огромната бедност. В края на 2000 г. едно от условията на кредита за развитие, който Световната банка отпускаше, беше приватизацията на телекомуникациите. През 2009 г. бе поставен оптичен кабел през реката, който отделя страната от западната й съседка Румъния, а новият конкурентен пазар доведе до сравнително бърза връзка на 99% от молдовските общности към оптичната интернет връзка, обяснява Юри Търчану, шеф на Центъра за електронно правителство на Молдова, който работи за дигитализацията на всички обществени услуги. Сега Молдова е свързана директно с оптичен кабел към Франкфурт, голямото европейско цифрово кръстовище. Въпреки че страната официално има 14 доставчици на интернет услуги (ISP), най-големият - Moldtelecom, е държавно дружество с около 60% пазарен дял. По думите на Търчану, търсенето е било създадено от миграцията. Молдова има сериозен проблем емиграцията - стотици хиляди молдовци, според някои оценки над 1/4 от населението, живеят и работят в чужбина - в Русия, в Европа, често незаконно, превръщайки икономиката на страната в един от най-зависимите от парите, които емигрантите пращат, в света. Но докато интернет инфраструктурата на Молдова е водеща в световен мащаб, процентът на проникване (процентът на хората, които редовно се свързват с интернет) не е нещо кой знае какво, според данните на Международния съюз по далекосъобщения, около 71% - подобно на данните за Португалия и Аржентина и малко по-ниско от нивото в Съединените щати. Това е по-скоро, защото цената на компютъра е доста висока бариера, а не цената на самия интернет, казва Влад Маноил от Центъра за електронно правителство. В Кишинеу абонаментът за интернет е около $12 на месец. И така, действително ли вдъхновената от Световната банка интернет революция стимулира развитието в Молдова? Благодарение на интернет връзката си, страната се превърна в дестинация за аутсорсинг на ИТ фирми и кол центрове, особено за италианските компании. Равнището на бедност продължава да намалява, от 30% през 2003 г. до под 10% днес. Това едва ли се дължи на супер бързия интернет, но със сигурност спомага за перфектното Skype повикване.", "date": "2018.03.04", "title": "Бедната страна с бързия интернет"}
{"url": "http://clubz.bg/64962-uchastnik_v_mitinga_na_putin_zakaraha_ni_kato_ovce", "text": "Предизборната среща на Путин на стадион \"Лужники\" в Москва събра в събота толкова хора, колкото и през 2012 г. И отново на стадиона бяха не само поддръжници на президента, но и онези, които бяха принудени да отидат на митинг под страх от уволнение, съобщава руската служба на Би Би Си. Съботният митинг в подкрепа на Путин стана първото му публично мероприятие, а вероятно и последно. Той се отказа от обсъждания и дебати по тв каналите. А в провинцията Путин пътува като президент, а не като кандидат за поста. Близо 130 000 души на митинг в подкрепа на Путин Многобройните пътувания на Владимир Владимирович из страната в Кремъл се обясняват със задълженията на държавния глава.  Противниците на президента обърнаха внимание, че той е получил два часа в ефира с излъчването на посланието към Федералното събрание. Обаче, председателят на ЦИК Ела Памфилова не видя агитация в речта, в която Путин говори за военната мощ на Русия и планове за развитие на страната за идущите шест години. Концертът за митинга трябваше да започне на стадион \"Лужники\" в два следобед. Но още около обяд плътни тълпи от хора се стичаха към стадиона. На третия околовръстен пръстен в столицата бяха паркирани сините автобуси на \"Мосгортранс\" с надписи \"безплатен транспорт\". Съдейки по номерата на автобусите, те бяха от всички райони на Москва. Имаше и автобуси от линията по \"Садовое колцо\" както и от покрайнините и околностите на града. Голямата част от попитаните хора разказваха, че са пристигнали по зова на сърцето си, но имаше и други, които признаваха точно обратното. Организацията бе подпомагана и от униформени.  Хора, организирани в групи, бяха ръководени от водачи с някакъв разпознаваем знак - флаг, чадър, изкуствени цветя или надпис с името на района или институцията, от която е групата. После всички се отправяха бързо към стадиона. Мъж, който държеше плакат с надпис \"Измайлово\", веднага го скриваше, когато забележеше тв камера. Ръководителят на групата \"Бойно братство\" с охота спадели, че на митинга хората идват организирано. В ръцете си той държаше и лист с имената и фалимиите на своито подопечни, за да не пропусне и забрави някой. Друг разказа, че не искал да си загуби работата. Работник от бюджетно предприятие, което е от сферата на обслужването, се представи като Иван и обясни, че него и колегите му ги \"подбрали за митинга\". Прессекретарят от изборния щаб на Путин Андрей Кондрашов коментира пред Би Би Си:", "date": "2018.03.04", "title": "Участник в митинга на Путин: Закараха ни като овце"}
{"url": "http://clubz.bg/64968-dyrjavata_moje_da_kupi_%E2%80%9Einerkom%E2%80%9D_ili_chast_ot_firmata_na_ginka_vyrbakova", "text": "Продължавам да смятам, че не е нужно държавата да купува активите на ЧЕЗ в България, но ще се подчиня на общото решение. Това заяви финансовият министър Владислав Горанов пред бТВ. Той коментира последното развитие по сделката за ЧЕЗ-България след като премиерът Бойко Борисов извика купувача Гинка Върбакова и поиска от нея да уговори в Прага участие и на българската държава в сделката. Гинка Върбакова преговаря в Прага за парче за държавата Владислав Горанов обясни, че правителството е стигнало до идеята да се намеси, за да успокои потребителите на ЧЕЗ в България след „истерията, която създаде опозицията около сделката“. Финансовият министър обясни, че собственикът на „Инерком” Гинка Върбакова не отива в Чехия да преговаря от името на държавата, а да преговаря с чехите отново да отворят договора, за да може държавата да се намеси. Чешката ЧЕЗ може да се съгласи, но може и да откаже, напомни Горанов. Корнелия Нинова: ГЕРБ е зад Гинка. Знаели са за сделката На въпроса какво следва оттук нататък той отговори: За цената той обясни, че тя ще е тази, която двете страни вече са постигнали, ако не се стигне до нови преговори. Така се връщат комунистите Владислав Горанов напомни, че ЧЕЗ води арбитражно дело срещу българската държава за десетки милиони и в тази връзка преговорите между компанията и българската държава ще са трудни. Корнелия Нинова: ГЕРБ е зад Гинка. Знаели са за сделката Така се връщат комунистите", "date": "2018.03.04", "title": "Държавата може да купи „Инерком” или част от фирмата на Гинка Върбакова"}
{"url": "http://clubz.bg/64964-%E2%80%9Ezakolvaneto_na_praseto%E2%80%9C_i_drugi_shedovri_v_dvoreca", "text": "Частните колекционери превзеха художественият живот в София от 1 март с две големи изложби. Едната представя избрана „Българска живопис от първата половина на ХХ век“ на първия етаж на „Шипка“ 6. Втората бе открита по същото време, но във филиал Двореца на Националната галерия: „Колекция Басат. Съвременно изкуство в Испания“. Това е второто (и изглежда няма да е последното) гостуване у нас на избрани автори от известната колекция „Луис и Кармен Басат“ в рамките на малко повече от година. Предишната бе наредена в „Квадрат 500“. В залите на Двореца са представени 84 произведения на тридесет и трима съвременни художници, повечето творили (а някои продължаващи да творят) през втората половина на ХХ век. Сред тях са световноизвестни автори, ключови фигури за изкуството на XX век: Кристо, Анди Уорхол, Тапиес, Карел Апел, Оскар Домингес, Александър Калдер, Пикасо, Миро – предимно испанци и каталунци, но не само. Пикасо и Миро са най-големите имена в изложбата, но ги споменаваме накрая, защото ролята им в нея не е много голяма – представени са с по две малки рисунки, само загатващи за възможностите им. В някои от картините авторите експериментират с цвета, формата и материала, в други акцент е идеята, а трети са със силен социален заряд, като двете големи платна на Рафаел Арменгол „Заколването на прасето“ и „Стълбище“. Басат разказва, че обича всички произведения в колекцията си като свои деца, но все пак отдели две картини, с които се гордее най-много. Едната е „Ожуления портрет“ на Микел Барсело – „Почти не е рисуван. Авторът работи със специална техника с картон и едва когато човек се отдалечи, вижда портрета“. Другата картина, която му е много скъпа (и в буквален, и в преносен смисъл) е един бик на Оскар Домингес – един от най-ярките представители на сюрреализма заедно с Дали и Магрит. Луис Басат споделя, че е посветил целия си живот на креативността – доскоро бе  президент на групата „Басат Огилви Иберия“ и неин артистичен директор за Европа. Носител е на над 400 отличия в областта на рекламата в Кан, Ню Йорк, Лондон и Латинска Америка. Другата голяма любов на Басат е съвременното изкуство, което според него е в тясна връзка с рекламата. Колекцията му, събирана 48 години, наброява 2000 оригинала, предимно на каталунски артисти. Колекционерът е роден през 1941 г. в Барселона, но в произхода му има и българска следа. Дядо му е от Шумен, наследник на сефарадски евреи, прогонени от Испания в края на XV век. .", "date": "2018.03.04", "title": "„Заколването на прасето“ и други шедьоври в Двореца"}
{"url": "http://clubz.bg/64963-golemiqt_bitkojn_obir", "text": "Около 600 компютъра, използвани за \"добив\" на биткойни и други виртуални валути, са били откраднати от информационни центрове в Исландия, предаде Асошиейтед прес. Полицията казва, че това е най-голямата серия кражби в историята на островната страна. Във връзка с \"Големият биткойн обир\", както исландските медии кръстиха аферата, са арестувани 11 души. Двама от тях останаха в ареста. Мощните компютри, които още не са открити, струват близо 2 милиона долара. Но ако се използват за оригиналната си цел, те могат да донесат на крадците голям доход, без изобщо да бъдат продавани. Три от четирите кражби са извършени през декември, а четвъртата - през януари. Властите не са съобщили за тях, надявайки се да открият крадците. Според полицията престъплението е организирано много старателно. Малката островна държава се превърна в център за \"производство\" на криптовалути. Очаква се тази година в Исландия енергията, използвана за добиване на биткойни и други виртуални валути, да е повече, отколкото потребяваната от домакинствата, коментира Егил Бярнасон за Асошиейтед прес. Биткойн мини никнат в Исландия - искат поскъпване на тока Необходими са огромни количества ток за компютрите, които създават ценните биткойни и големите компании за \"копаене\" на виртуални валути са установили бази в Исландия - студен северноатлантически остров,  Сравнително неочакваният растеж на новата индустрия накара депутата от исландската Партия на пиратите Смари Маккарти да предложи облагане с данък печалба копаенето на биткойни. Инициативата вероятно ще бъде приета добре от исландците, които са скептични към спекулативните финансови начинания, след като преживяха катастрофален срив на банковата система през 2008 година.", "date": "2018.03.04", "title": "Големият биткойн обир"}
{"url": "http://clubz.bg/64960-trymp_plashi_da_naloji_mita_na_evropejskite_koli", "text": "Президентът на САЩ Доналд Тръмп заплаши ЕС да наложи мита на колите му, ако Евросъюзът вземе ответни мерки срещу митата, които Тръмп обяви върху вносната стомана и алуминий, предадоха ДПА и Асошиейтед прес. Тръмп се оплака отново от търговския дефицит и го обясни с  Други страни  , добави Тръмп. Срив на Уолстрийт заради нови мита на Тръмп В четвъртък Тръмп обяви намерението си да наложи мита от 25 процента върху вносната стомана и 10 процента върху много категории вносни алуминиеви продукти, което накара търговските партньори на САЩ да обмислят ответни мерки. По-късно Тръмп заяви, че \"търговските войни са нещо хубаво и лесно се печелят\", припомня БТА. Говорителят на Европейската комисия Александър Винтерщайн заяви, че ЕС отдавна се готви за такава ситуация и добави, че ЕС е готов да вземе защитни мерки за европейския пазар на стоманата, а освен това ще се стреми да реши спора в Световната търговска организация.", "date": "2018.03.04", "title": "Тръмп плаши да наложи мита на европейските коли"}
{"url": "http://clubz.bg/64965-borisov_pred_ruskiq_patriarh_bez_bog_nishto_ne_mojem_da_napravim", "text": "Министър-председателят Бойко Борисов се срещна в събота вечер с Московския и на цяла Русия патриарх Кирил, който е на посещение в България по случай 140-годишнината от освобождението на страната от османска власт. “Имаме прекрасни отношения между двата народа и Вашето присъствие в днешния ден го потвърждава, за което Ви благодаря”, каза българският премиер. Той посочи, че освен Освобождението и националния празник на страната, България отдава почит и към загиналите воини в Руско-турската война, най-много от които са от Русия. Бойко Борисов е припомнил пред руския гост, че по негово време правителствата са отпуснали над 140 млн. лв. за ремонт и изграждане на нови православни църкви и манастири. МВР профилактира мирни хора заради \"здравето на патриарх Кирил\" Руският патриарх Кирил е казал, че в Руско-турската освободителна война Русия е била водена от разбирането, че българите са братски, православен народ, а не от политически цели. “Това показва, че православната вяра е огромна духовна сила”, казал руският патриарх и отбелязал, че на Шипка е видял жива тази традиция. Министър-председателят информирал патриарх Кирил и за основния приоритет на Българското председателство – Западните Балкани. На срещата присъствал и българският патриарх и Софийски митрополит Неофит, както и свещеници от Българската православна църква.", "date": "2018.03.04", "title": "Борисов пред руския патриарх: Без Бог нищо не можем да направим"}
{"url": "http://clubz.bg/64603-urocite_na_komunizma_koito_desnicata_otkazva_da_nauchi", "text": "БСП нищо ново не е научила и нищо старо не е забравила. Това бе един от слоганите на нашия преход от социализъм към демокрация. По тази тема е писано достатъчно  много и вероятно предстои да бъде написано поне още толкова. Тя продължава да е актуална и не е разговор само за миналато, а и за настоящето и бъдещето. До голяма степен обаче т.нар. българска десница също не си е извадила поуките от комунизма. Много е спорно какво точно означава \"десница\" в България. Но нека приемем, че с това понятие се обозначават онези политически субекти, за които антикомунизмът е една от водещите политически линии. Както и онези икономически субекти, които наричат себе си бизнесмени, работодатели и т.н. Те също показват, че не са научили уроците си от комунизма. Всъщност вероятно дори не са се замислили, че и те има какво да научат от онзи мракобесен за България период. Така се връщат комунистите Факт е, че комунистическата власт у нас е дошла с помощта на съветските щикове през 1944 г. Последвалите изстъпления обаче трудно биха могли да бъдат обяснени само и единствено с присъствието на Трети украински фронт. Няма защо да се заблужадаваме - те са резултат най-вече от една дълго стаена обществена злоба. Няма как да бъдат оправдани терорът, репресиите и убийствата, извършени веднага след 9 септември у нас. Причините за тях обаче не се ограничават с присъствието на бойците на маршал Толбухин. Дали пък тогавашният ни елит, въпреки всичкото си образование, възпитание, генеалогия и изисканост, не е бил твърде късоглед, за да види, че има големи групи от хора, които са ужасно неудовлетворени от живота си? И най-важното - дали това не важи в още по-голяма степен за сегашния ни т.нар. елит, който - освен всичко друго - определено няма образованието, възпитанието, генеалогията  и изискаността на предишния? Няма защо да се лъжем. Днешна Западна Европа, в която има стремеж за максимално притъпяване на социалните неравенства, не се е появила просто така, защото тамошните елити са едни добри хора. Още от римско време е известно, че човек за човека е вълк. Всеки, който се издигне, има естествен стремеж да мачка онези, останали под него. Това поражда ответна омраза. Просто такава е човешката природа. Изключенията са твърде малко и на тях не може да се разчита. През 1917 г. обаче в Русия на власт идват болшевиките. И перспективата болшевишката зараза да плъзне и на Запад е била съвсем реална. Западните елити се стряскат, изваждат си необходимите поуки и започват лека-полека да проявяват повече загриженост към онези, на чийто труд разчитат за собственото си благополучие. Така Европа излиза от мрачните Дикенсови времена и влиза в период, в който основната обществена прослойка е т.нар. средна класа. Това са хора, които няма как да бъдат богаташи, но които живеят достатъчно добре, за да не се подлъгват по всякакви популистични идеологии. Сегашният български елит, сегашната българска десница - политическа и икономическа - би трябвало добре да се замисли над този важен исторически урок. Още повече, че комунистическата зараза все пак успява да превземе България за 45 години. И то не само благодарение на Червената армив, както стана ясно. Тази армия отдавна не е в България, но носталгията по комунизма е притеснително силна. Днешното състояние на българското общество обаче показва, че т.нар. елит нехае за поуките от собствената ни история. Би било много интересно какъв процент от хората у нас ще отговорят утвърдително на следния въпрос: смятате ли, че елитът трябва да понесе заслужено възмездие за бедите, които причини на народа?  Няма да е голяма изненада ако процентът е екстремно, плашещо висок. Социалните неравенства у нас са твърде големи, работещите бедни са твърде много. Грижата за тези проблеми не е комунизъм, противно на схващането на мнозина \"десни\" политици и бизнесмени. Напротив - отказът от такава грижа е най-прекия път към комунизма. Елитът вече пряко усеща последците от тези проблеми. Оплакванията за липса на работна ръка, особено квалифицирана, са ежедневие. Обмисля как да направи работните места у нас по-атрактивни? Нищо подобно. Чуди се как да докара работници от трети страни, за да му работят за същото мизерно заплащане. А на българите се обяснява, че са мързеливи и необразовани. За съжаление няма как да бъдем изненадани. Не беше толкова отдавна времето, когато основната реклама на България като инвестиционна дестинация бе не друго, а евтината работна ръка. И това се изричаше и от политици, които - незнайно защо - са леви. Един от тях дори сега е лидер на ПЕС. Българският политически и икономически елит отказва да признае, че в условията на пазарна икономика трудът също е стока. И е съвсем нормално тя да се пласира там, където за нея се плаща повече. За съжаление западният елит също като че ли позабравя уроците на историята. След като спечели Студената война, Западът явно реши, че няма да има повече проблеми с комунизма и започна да изнася производствата си на Изток заради по-евтината работна ръка. В резултат стабилната средна класа все повече се смалява. Явления като Тръмп, Брекзит, впечатляващи изборни резултати на популистични формации няма как да бъдат обяснени без тази голяма и значителна подробност. Историята, както е известно, е учителка на народите, от която обаче рядко някой се учи. Забравянето на поуките често водят до повтаряне в една или друга степен на събитията, които са ги предизвикали.", "date": "2018.03.04", "title": "Уроците на комунизма, които десницата отказва да научи"}
