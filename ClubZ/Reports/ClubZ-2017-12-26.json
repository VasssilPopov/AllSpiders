{"url": "http://clubz.bg/62133-ot_havel_do_babish", "text": "Победата на Бабиш не е изненада  нито от гледна точка на обществените нагласи в Чехия, нито като продължение на една сравнително отдавна заложена европейска политическа тенденция. В останалите държави от Вишеградската четворка вече управляват партии, чиито идеологии са не просто отрицание на традиционните политически модели на прехода, а и до голяма степен идват като алтернативна визия на сериозно разклатения либералдемократичен фундамент на Европейския съюз. Такава е ФИДЕС на Виктор Орбан в Унгария, откровено изповядваща антимигрантски настроения. Такава е „Право и справедливост“ в Полша, чиято доминация в политическия живот на страната изхвърли зад борда на голямата политика и традиционната левица, и традиционната десница. Наскоро победата на Австрийската народна партия изкара на сцената като бъдещ най-млад премиер в историята 31-годишния Себастиан Курц, който спечели гласоподавателите с крайно дясна, популистка и антимигрантска реторика. Амбициите на Курц са да доближи Австрия до Вишеградската група, с което – ако стане реалност – ще се разшири геополитическото пространство на националконсервативния, антилиберален и популистки сегмент в ЕС. Европейската демокрация и като вътрешноприсъщи принципи и ценности, и като процедура на периодично провеждани избори е естествена среда за промени във властта, за идване на една или друга партия в управлението, за влияние на едни или други идеи в обществото. Но като че ли посоката на европейското политическо развитие все по-често ще ни връща към стари въпроси, неполучили своя отговор, или ще поставя още по-неумолими ребуси, които едва ли – когато и да е – ще намерят решения. Политическата история е поле, наситено със събития и процеси. Но образите и конструкциите, създадени в резултат на политическите събития и процеси, са поле на красноречиви метафори, симетрични и асиметрични сравнения, както и на дръзки и провокативни разсъждения и изводи. Победата на Бабиш в Чехия е част от настъплението на националпопулизма и евроскептицизма. На фона на глобалните европейски политически процеси успехът на АНО не носи никаква изненада. Нито е изненада, че социалдемократите бележат най-слабия си изборен резултат след мирното разделяне на Чехословакия през 1993 г. Онова, което изисква съвременен отговор и сериозна политическа реплика, е какво се случи през близо трийсетгодишния период, който освен конкретика в развитието на Чехословакия и Чехия може наистина да бъде определен и като метафора на историческото време в Европа. Какво се случи, че в идеен и ценностен план тръгнахме от символа Вацлав Хавел и стигаме до символd на своеобразното му отрицание в лицето на Андрей Бабиш? В символ на какво ще се превърне Бабиш? През 1992 г. в България е публикувана биографичната книга на Еда Кризеова „Вацлав Хавел – поет и президент“. В предговора Блага Димитрова дава свое обяснение защо интелектуалците от Източна Европа изоставиха своята творческа дейност и се впуснаха в политиката. Тя казва: „Името Вацлав Хавел се превърна в символ тъкмо на тази сякаш необяснима метаморфоза. Разгадан е феноменът на органична спойка между нравственост, култура и политика. Новото поколение има историческия шанс да се самоизгражда в съпротива срещу всички канони на монополистичния режим, срещу лъжата, която ражда верижна лъжа. Всяко открито произнасяне на някакво табу се превръща в политика. Всеки свободен, смел, независим жест за спасяване на истината в името на живота се възприема като политика. Чрез творческото си кредо Хавел сам се въвлича все повече в политиката, тласкайки развитието на своя народ към бъдещето.“ Тези размисли на Блага Димитрова за Вацлав Хавел и за естественото преливане между нравственост, култура и политика отразяват не просто духа на времето от първите години след падането на Берлинската стена. Нещо повече – те са част от еуфорията и големите надежди, че при разпада на монополистичния режим, както Блага Димитрова нарича социализма в Източна Европа, интелигенцията ще поеме политически и управленски функции и в условията на прозрачност и гласност ще изтласка комунистическата номенклатура и бюрокрацията към периферията и ще застане в основата на бъдещите демократични общества. Та нима този илюзоpен патос като отглас от съветската перестройка не е провокирал и известната статия на Желю Желев „Великото време на интелигенцията“, публикувана през 1988 г. във вестник „Народна култура“? Оттогава са изминали 29 години. По иронично стечение на обстоятелствата само след месеци – от началото на 2018 г., България поема ротационното председателство на Съвета на Европейския съюз. И това ще се случи 30 години след програмната статия на д-р Желев. Велика интелигенция във велико време ли управлява, или Европа и България отдавна са се отказали от натиканата по ъглите интелигенция и се управляват от ново поколение средно образовани чиновници? Лидери без визия, хора, за които произнасянето на истини е също толкова еретично, колкото е било във времената на съпротива срещу натрапения социализъм. Ако Хавел, както пише за него Блага Димитрова, се въвлича в политиката чрез творческото си кредо и така слива двата си образа – на творец и на политик – в сложния образ на демократичен гражданин на Европа, то как се въвлича в политиката един милиардер като Андрей Бабиш? Той не е нито драматург, нито поет, нито писател. Той няма как с творческо кредо да се превърне в олицетворение на избирателни предпочитания. Бабиш обаче е медиен магнат. Нещо като Берлускони, само че в чешки вариант. Силвио Берлускони стана явление в италианската и европейската политика чрез мощта на своите медии и на умело разгърната политика на популистките образи. Очевидно и Бабиш е такъв. Откровената новина за гражданите на Източна Европа, която им носи актуалното политическо развитие, може да бъде определена като неумолимо, дори брутално изчистване на обществено-политическите понятия. Днес под свобода на словото и плурализъм на мненията ни се предлага да разбираме право на богатите собственици на медии да печелят не само финансови средства, а и обществено влияние и власт с помощта на моделиран с техните ресурси медиен пазар. Демокрацията, която преди три десетилетия имаше смисъла да се позволи на различни идеи да се конкурират в обществото, в чиято основа обаче бе залегнал принципът на толерантността и мултикултурализма, днес е с преобърнато в  противоположно вътрешно съдържание. Днес се опитват да ни внушат, че под демокрация трябва да разбираме правото да се издигат стени по границите, правото носителите на различни малцинствени езици и култури да бъдат притискани в националните периферии и дори прогонвани оттам. Така се стигна до подмяна на съдържания и смисъл, до забрава за мечтаната роля на интелигенцията и просветеността при бъдещото реформиране на някогашните тоталитарни общества. Подмяната и забравата направиха днес така, че някогашните еднопартийни източноевропейски общества заедно с лишените от идеологически дразнител, уморени от материално благополучие западноевропейци са еднакво безпомощни и без въображение в опита си да решават сложни задачи в пространството и от името на ЕС. Има три важни критерия, с чиято помощ може да се проследи еволюцията на политическото безсилие и на отказа на Брюксел да поема категорична политическа отговорност и да изразява консолидирани и стратегически позиции по важни за бъдещето на Съюза проблеми. Първият критерий е в степента на адекватност между историческа справедливост и геополитически интереси. Той най-релефно личи в темата за отношението на ЕС към процеса на интеграция в него на Република Турция. В исторически план Турция е един от най-старите кандидати за членство в ЕС. Анкара подава официалната си молба за пълноправно членство през 1987, а още през 1959 година е поискано асоциирано членство в тогавашната Европейска икономическа общност. Десетилетията безплодно турско чакане пред вратите на институционална Европа отразяват не само качеството и степента на реформи в турското общество, но и колебливостта и неискреността на ЕС да води диалог със страна, чието население е изразител на различна от традициите на Европа религия и култура. Днес – особено при отчетливото оформяне на десноконсервативен и националпопулистки образ на ЕС – изборни победи и бъдещи управления на Австрийската народна партия и на АНО в Чехия – диалогът с Турция изглежда ще бъде още по-проблематичен и затруднен. А само през 2005 г. Гюнтер Ферхойген в своята книга „Европа в криза“ предвиждаше до 2015 г. Турция начело с Ердоган да реализира дори пълноправно членство в Съюза. Сега не само темата за пълноправно турско членство, но и изобщо въпросът за продължаване на диалога между ЕС и Турция се поставя под сериозни възражения. Очевидно е, че балансът между историческата справедливост и геополитическите интереси този път е нарушен поради конюнктурата на нов европейски християнски абсолютизъм и взрива от националпопулизъм. Това маркира и първата степен на неустойчивост на ЕС – непоследователност във визията за цивилизационно обогатяване и разширяване. Вторият критерий за изследване на европейски динамики е толерантността като отношение към индивидуалните носители на различия. Германският философ Юрген Хабермас преди години написа нещо, което днес изглежда като първи предупредителен сигнал за криза в ЕС: „Дори ако един мигрант по икономически причини, потърсил място в ЕС, бъде върнат, това ще бъде белег, че нещо в Съюза не е наред.“ Хабермас е един от последните  колоси на демократичното визионерство и е част от мечтата за силен чрез пъстротата и многообразието си ЕС. Философът едва ли е допускал, че в това скрито измежду страниците на неговото изследване „Конституцията на Европа“ изречение е заложен не само фундаментален критерий, но и бъдеща тежка присъда за състоянието на Съюза. Тъкмо заради отношението към мигрантите  – част от тях бягащи към Европа от войните в Близкия изток, а други – от мизерията в своите страни, Брюксел се оказа парализиран в невъзможността си да продуцира общо решение и да изгради обща политика на ЕС към бежанския проблем. Със сигурност нещо в Съюза не е наред, както предупреждава Хабермас. Днес живеем в друг Европейски съюз, построен върху развалините на демократичната мечта за обединение на различията от цветове, цивилизации, езици и култури. Това е Съюзът на победители като Бабиш и като Курц, на разделение между „богати“ и „бедни“ роднини в ЕС, на идеологиите за изграждане на стени и на християнцентризъм. Но това са и днешните реалности, в чиито параметри трябва да се прави политика на формулиране и отстояване на национални интереси. Това е съвременна Европа – с множество популисти във властта, но и с тъжната носталгия, че отдавна липсват личности като Хавел и Желев. Както и вече я няма тяхната Европа. И ако изобщо има смисъл да се говори за третия критерий за оценяване на способностите на ЕС да се справя с нетрадиционни политически предизвикателства, няма как да бъде подмината задълбочаващата се криза в Испания. В началото си тя сякаш предизвикваше реакции на умора и отегчение сред европейските бюрократи. И без това пред чиновниците от Брюксел стои трудно решимият проблем как да се водят и как да завършат преговорите с Великобритания по нейното бъдещо излизане от ЕС. Всеобщите оценки, че преговорите с Лондон по „Брекзит“ са достигнали задънена улица, вероятно будят основателно безпокойство. Темата за спора между Лондон и Брюксел намира естествено място в центъра на европейската сцена – непосредствено под прожекторите на европейското обществено мнение. Испанската криза се появи сякаш някъде встрани – на по-тъмно, неосветено и натоварено с историческа гузност място в европейското полезрение. От испанската криза по нов начин се формулира темата за съотношението между конституция и права. Днес никой аргументирано и справедливо не може да каже дали конституционните норми или правото на самоопределение имат по-висока политическа и демократична стойност при избора на чия страна да се наклонят симпатиите на Европа. На един от митингите в Барселона през последните дни на протести една от световните телевизии показа лозунг. Той не беше с изписан текст, а само с цифри, но бе много по-зловещ от каквото и да е текстово съдържание. 2017-1936? Не е трудно това цифрово послание да бъде разтълкувано. То обозначава тревожния въпрос ще стане ли 2017 г. начало на нова гражданска война, каквато в Испания е започнала през 1936 г.? Преди 81 години последен бастион на Републиката е бил централният град на Каталуния – Барселона. Брюксел надменно избяга, защото подцени кризата или просто от страх да поеме каквато и да е посредническа роля в спора между Мадрид и Барселона. А спорът е повече от съдържателен. Той все по-малко прилича на каталунски каприз, а все повече опира до необходимостта от осъвременяване на европейските понятия и правила. Испанската конституция е приета през 1978 г., за да положи основата на демократични обществени и междунационални отношения в Испания след края на франкистката диктатура. Конституционализмът е една от традиционните опори на ЕС. Но Съюзът се намира в многостепенна криза, на чийто фон елементаризираното тълкуване, че каталунският референдум е нарушил испанската конституция и Мадрид е в правото си да отнеме автономията на областта, се превръща в аналог на тълкуваните като нарушения на конституцията на СФРЮ провъзгласени независимости на Словения и Хърватия. Историята ни се подиграва с припомнянето, че в ранната политическа фаза на разпадането на голяма Югославия и тогавашния СССР и САЩ, и Европейската общност категорично се обявяваха за съхраняване на териториалната цялост на федерацията. След началото на войните обаче безсилният да съхрани СФРЮ свят започна да признава отделните републики една по една като независими държави. Като че ли още тогава бе нанесен тежък удар върху опитите да се прави интелектуална политика, каквито усилия в стремежа си да съхрани Югославия полагаше последният федерален премиер Анте Маркович. Днес в Испания в очите на Мадрид кризата изглежда като опит за откъсване на територия и като Барселонски антиконституционен бунт. В говоренето на каталунския премиер Карлес Пучдемон обаче решението на правителството в Мадрид да стартира процедура по отнемане на автономията е определено като най-тежкия удар от времето на франкизма насам и като тежко посегателство върху демократичните права на гражданите. В крайна сметка – ценност срещу ценност. Този спор има нужда не просто от диалог, а от качествени посредници. А качествени посредници в такъв диалог могат да бъдат единствено ярки интелектуалци с огромна гражданска и политическа култура. Днес по върховете на Европа като че ли такива няма. Те са изместени от европейска бюрокрация, от изпразнени от творческо съдържание механични правила, които не допускат дори бегъл спомен за „онова поколение на Хавел и Желев, което имаше историческия шанс да се самоизгражда в съпротива срещу всички канони на монополистичния режим, срещу лъжата, която ражда верижна лъжа“, както бе написала Блага Димитрова в предговора към книгата за Хавел.  Днес на сцената на Европа танцуват популистите. Политиката се прави с много пари и подвластни на хибридните послания медии. Времето на някогашните идеи за демокрация и за свободата на словото като творческа енергия сякаш са необратимо минало. Дори спомените за онова време изглеждат като гротеска. Тя много прилича на повестта на Венедикт Ерофеев „Москва – Петушки“. В нея има много абсурден смях, толкова много смях, че чак се забравя колко е абсурден. Колко ли ще се смее Европа, ако разбере, че пътят от Хавел до Бабиш преминава през Барселона? Смешно ли ще бъде, абсурдно ли или просто това ще е логичният край на една деинтелектуализирана и бюрократична европейска система.", "date": "2017.12.26", "title": "От Хавел до Бабиш..."}
{"url": "http://clubz.bg/62267-top_tenisist_ot_novata_generaciq_idva_na_turnira_v_sofiq", "text": "Двамата победители във финалните турнири на АТП за 2017 г. ще играят в тенис турнира „София Оупън 2018“ между 4 и 11 февруари, съобщават организаторите в официално съобщение. Към третия в световната ранглиста Григор Димитров, който триумфира в битката на най-добрите 8 в Лондон, се присъединява и победителят в първото издание на турнира „Следващата генерация“ (Next Gen) - кореецът Хьон Чун. Той спечели надпреварата в Милано сред най-добрите тенисисти до 21 г. А в началото на 2018-а идва в България. Дубайска фирма заменя \"Гаранти  Коза\" за тенис турнира в София Станаха ясни имената на състезателите от световния елит, които официално заявиха участието си за турнира от категория АТП 250 в \"Арена Армеец\". Освен безспорния фаворит за трофея Григор Димитров, който ще защитава титлата си, в българската столица ще играят още трима тенисисти от топ 30.  За трофея ще се бори и №25 в света Жил Мюлер (Люксембург), спечелил две титли през 2017 г. Именно Мюлер би Рафаел Надал на „Уимбълдън“ и спря серията му от 10 поредни победи без загубен сет в турнирите от Големия шлем. Пристига и №28 в света Адриан Манарино (Франция), който игра финал на турнира от АТП 500 в Токио и даде сериозен отпор на Роджър Федерер в ¼-финала в родния град на швейцарската легенда Базел. В София идва и бившият №16 в света Филип Колшрайбер (Германия). Заемащият 29-ото място в ранглистата в момента Колшрайбер има общо 8 титли в кариерата си. Той пропусна изданието тази година, но участва в първото. В „София Оупън 2018“ ще участва и сензацията на турнира „Мастърс 1000“ в Париж през ноември Филип Крайнович. Сърбинът достигна до финала. Освен Григор Димитров в българската столица ще играе още един тенисист, пребивавал в топ 10 в света - бившият №8 Михаил Южни (Русия). Григор Димитров: Нека вземем още една титла в София В надпреварата ще участва и бившият №12 на сингъл и шампион на двойки от София през 2017 г. Виктор Троицки (Сърбия). В България ще играе и полуфиналистът от „Мастърс 1000“ в Канада през 2017 г. Робин Хаасе, както и стигалият до №18 в ранглистата Андреас Сепи (Италия).  Участието си в „София Оупън 2018“ заявиха още Денис Истомин (Узбекистан), Жоао Соуза (Португалия), Йен-Хсун Лу (Тайван), Евгени Донской (Русия), Михаил Кукушкин (Казахстан), Матю Ебдън (Австралия), Раду Албот (Молдова), Ласло Джере (Сърбия), Максимилиан Мартерер (Германия), Лукаш Лацко (Словакия) и Мариус Копил (Румъния). 11 от изброените 21 участници в турнира в София през 2018 г. са спечелили общо 42 титли от турнири на АТП до момента. Третото издание на турнира „София Оупън“ ще се проведе от 4 до 11 февруари 2018 г. в „Арена Армеец“. Билетите са в продажба. Пропуски може да купите онлайн от eventim.bg и в мрежата в цялата страна. Григор Димитров: Нека вземем още една титла в София", "date": "2017.12.26", "title": "Топ тенисист от новата генерация идва на турнира в София"}
{"url": "http://clubz.bg/62262-putin_da_ne_pozvolim_chujda_namesa_na_izborite", "text": "Руският президент Владимир Путин призова днес да се внимава за чуждестранна намеса в президентските избори в страната през март, предаде ТАСС, цитирана от БТА. Законът за чуждестранните агенти може да бъде усъвършенстван, призна Путин на среща с ръководствата на двете камари на парламента. В същото време той подчерта, че нормативният акт трябва да изпълнява своята функция - да не позволи намеса отвън във вътрешните работи на Русия. Руската ЦИК отказа да регистрира Алексей Навални за кандидат-президент Путин призова за внимателно изучаване на работата на чуждестранни компании в социалните мрежи по време на предизборната кампания в Русия. Путин призова Държавната дума и Съвета на Федерацията да се занимават не само с политическа борба преди изборите, но и да не забравят за законотворческата си работа. Руският президент се обяви за премахване на 13-процентовия данък печалба върху средствата, връщани в страната от чужбина, както и за нова амнистия за връщане на капитали в Русия, предаде Ройтерс. Агенцията припомня, че на фона на големия отлив на капитали през 2014 г., влошаването на отношенията със Запада заради Украйна и ниските цени на петрола, руските власти обявиха амнистия за онези, които връщат капитали в страната. Тя изтече в средата на миналата година. „Сега не се налага широко използване на руските въоръжени сили в Сирия“, каза Путин, цитиран от ТАСС. Той уточни, че руските военни в тази страна ще изпълняват целенасочени задачи в борбата срещу тероризма, ако се налага. Ситуацията с терористичната заплаха в Афганистан щеше да е още по-лоша, ако там нямаше американски войски, коментира Путин. Той призова за обективно признаване на този факт, въпреки \"сложните отношения\" между Русия и САЩ.", "date": "2017.12.26", "title": "Путин: Да не позволим чужда намеса на изборите"}
{"url": "http://clubz.bg/62278-putin_prizna_bednite_v_rusiq_se_uvelichavat", "text": "Големият брой хора с доходи под жизнения минимум е един от основните нерешени проблеми на Русия, смята президентът Владимир Путин. Путин: Да не позволим чужда намеса на изборите По думите на президента през 2000 г. такива хора са съставлявали около една трета от населението на страната. Сега броят им е намалял до около 20 млн. души, но в един момент е бил и 15 милиона. (населението на Русия е малко над 140 млн. души – б.р.) Президентът постави като задача на правителството задължително да изпълни плановете за нивото на заплатите в бюджетната сфера. В новогодишен тон премиерът Дмитрий Медведев пожела на Путин от името на министерския съвет победа на президентските избори догодина. ЕС срещу отказа на Русия да регистрира Навални Също днес инициативна група избиратели издигна кандидатурата на руския президент Владимир Путин за президентските избори на 18 март 2018 г. \n\tРешението бе взето на събрание, организирано в историческия парк \"Русия - моята страна\" на Общоруското изложение на постиженията на народното стопанство в Москва. Тъй като Путин реши да участва в изборите като независим кандидат, събранието на инициативната група в негова подкрепа е задължителна процедура, за да може той да се включи в избирателната кампания. Според закона всеки независим кандидат трябва да получи подкрепа от не по-малко от 500 руски граждани, имащи активно избирателно право. В днешното събрание участваха 668 души. ЕС срещу отказа на Русия да регистрира Навални", "date": "2017.12.26", "title": "Путин призна: Бедните в Русия се увеличават"}
{"url": "http://clubz.bg/62260-%E2%80%9Ebylgarskata_koleda%E2%80%9C_sybra_nad_2_mln_leva_za_decata", "text": "Благотворителната инициатива на държавния глава „Българската Коледа“ в подкрепа на спасения детски живот продължава. Над 2 милиона лева достигна набраната сума за петнадесетото издание на кампанията след края на благотворителния спектакъл, който се състоя навръх Коледа в Народния театър „Иван Вазов“ под патронажа на президента Румен Радев, съобщи прессекретариатът на държавния глава. Към момента са изпратени 484 000 дарителски SMS на номер 1117 и гласови обаждания на 0900 1117 от началото на кампанията, която беше обявена от президента Румен Радев в началото на декември. Оттогава досега в дарителската банкова сметка на инициативата са постъпили 1 525 000 лв., a над 16 000 лв. са дарени чрез системата ePay.bg. Набирането на дарения в рамките на кампанията е целогодишно. На благотворителния спектакъл „Българската Коледа“ присъстваха президентът Румен Радев, Цвета Караянчева, председател на Народното събрание, Негово Светейшество Българският патриарх и Софийски митрополит Неофит, Росен Плевнелиев, президент на Република България (2012-2017), дипломати, лекари и много деца на „Българската Коледа“. В подкрепа на спасения детски живот на сцената на Народния театър излязоха изявени български музиканти, певци, танцьори, актьори, спортисти и журналисти. Тази година концертът бе реализиран от екипа на „Dream Team Productions” и излъчен пряко по Българската национална телевизия, Нова телевизия и Българското национално радио. Васил Найденов, Орлин Горанов и Еделина Кънева, група „БТР“ и група „Фондацията“, Михаела Филева, Графа, Криско, Миро, Поли Генова, Васил Петров, Орлин Павлов, Мариана Попова, Михаела Маринова, както и възпитаниците на Национално училище за танцово изкуство в София, детска вокална група „Бон-Бон“, Фолклорен танцов ансамбъл „Пламъче“, Софийска филхармония и хора към Национален фолклорен ансамбъл „Филип Кутев“ посветиха своите изпълнения на изпадналите в беда деца и призоваха за подкрепа. Като застъпници на „Българската Коледа“ на сцената излязоха и журналисти от трите национални телевизии – БНТ, бТВ и Нова ТВ. Сред застъпниците, които призоваха за съпричастност към децата в беда бяха актрисата Мартина Вачкова, тенисистът Григор Димитров, лекоатлетката Ивет Лалова, сноубордистите Александра Жекова и Радослав Янков, алпинистът Боян Петров, волейболистите Радостин Стойчев и Владимир Николов, лекоатлетката Мирела Демирева, един от най-добрите български състезатели по тенис на маса - Денислав Коджабашев, съзтезателката по художествена гимнастика Невяна Владинова, актрисата Десислава Бакърджиева, актрисата Яна Маринова и спортният журналист Иво Иванов. Допълнителна информация за „Българската Коледа“, както и начините, по които може да бъде направено дарение, са посочени на интернет-страницата на благотворителната инициатива:  . На същия е посочен и реда за кандидатстване за подпомагане.", "date": "2017.12.26", "title": "„Българската Коледа“ събра над 2 млн. лева за децата"}
{"url": "http://clubz.bg/62261-andrej_rajchev_borisov_sdobri_dogan_i_erdogan", "text": "Бойко Борисов подобри отношенията между ДПС и Турция, Ахмед Доган му е задължен и няма никакъв интерес правителството да пада. Това каза пред бТВ социологът Андрей Райчев. Той обобщи годината така - \"лошо за света и хубаво за България\". И изтъкна, че това е интересно явление, защото \"обиконовено като е лошо в света, у нас е по-лошо\". И припомни, че на Сърбия ясно й е казано, че или е със Запада, или е с Русия, което също е част от общата промяна на политиката по отношение на региона. Той припомни, че само преди няколко месеца големият политически въпрос у нас е бил дали Лютви Местан ще успее да направи парламентарен пробив. Според него обаче Борисов е успял да \"избори\" своя посланическа роля. Според него Турция все още се старае да удържи някакво двойнствено положение, но вероятността скоро да бъде приета в Европа е нула, макар всички да се правят, че не е така. Според него ДПС е било смъртно ранено с Местан, \"близо до сърцето\". И продължава да има тази рана. Според него това е \"политическа сделка в най-добрия смисъл\", която е изгодна за Ахмед Доган. А това, че ГЕРБ нямат алтернатива било очевидно.", "date": "2017.12.26", "title": "Андрей Райчев: Борисов сдобри Доган и Ердоган"}
{"url": "http://clubz.bg/62270-bild_prorochestvata_za_2018_g_na_vanga_nostradamus_i_drugite", "text": "“Това (най-вераятно) ще ни връхлети през 2018 г.!” Под това заглавие на челната си страница днес най-тиражният германски всекидневник “Билд” публикува пророчествата на нашата Ванга, на французина Нострадамус, бавареца Ирлмайер и на все още живия британски гадател Крейг Хамилтън-Паркър. Предлагаме ви акцентите от публикацията. Сляпата Вангелия Пандева Гушерова, наричана от народа баба Ванга, беше най-известната българска пророчица, почитаха я като “живата светица”. Славата й се носеше в България, бивша Югославия, в бившите съветски републики, но не само там. През 1989 г. баба Ванга е предрекла: “Американските братя ще паднат в жертва, след като бъдат нападнати от стоманени птици. Вълците ще вият из храсталаците, ще се пролее невинна кръв.” Привържениците й твърдят, че така тя е предрекла атантата от 11 септември 2001 г. (срещу Световния търговски център в Ню Йорк, когато загинаха над 3000 души – б. р.). Предрекла е също войната в Сирия, излизането на Великобритания от ЕС и потъването на руската подводница «Курск». По адрес на един американски президент е казала: «Всеки ще отправи надежда към него, за да се сложи край на лошото. Ще стане обаче точно обратното. Той ще съсипе страната. Ще ескалират конфликтите между Севера и Юга.» Мнозина вярват, че е визирала Доналд Тръмп и ескалацията на напрежението между Северна и Южна Корея. Относно 2018 г. баба Ванга е предсказала, че Китай ще е новата суперсила и така ще измести САЩ. На Венера пък ще бъдел открит нов вид енергия. Френският лекар, фармацевт и астролог Мишел дьо Нострдам (на латински Нострадамус) и до днес е смятан за най-великия и точен пророк, добил известност още приживе. За 2018 г. ученият е предсказал терор, наводнения, бури, страховити земетресения, трета световна война и тежки обгаряния заради опасно слънчево лъчение. Буквално е написал: “Кралете ще откраднат горите, небето ще се отвори и жегата ще изгори полята.” Мнозина обаче смятат, че в случая става въпрос за опустошителния пожар в Чикаго през 1871 г. Все пак Нострадамус е пророкувал, че през 2025 г. на планетата ще настъпи мир. И пророчествата на британския предсказател Крейг Хамилтън-Паркър не дават повод за оптимизъм. В миналото той предсказа излизането на Великобритания от ЕС и изборната победа на Доналд Тръмп. Според Хамилтън-Паркър особено мрачно ще е положението в Америка и Азия. Там ще бушуват урагани и тайфуни. Индия, Исландия и Италия ще бъдат разтърсени от опустошителни земетресения, ще изригнат и вулкани, сред които и Везувий. “2018-а ще е година на политически раздори и природни катастрофи, които ще бъдат предизвикани от драматични и небивали досега метеорологични условия”, оповести във видео Хамилтън-Паркър. Той смята също, че ще настъпи край на режима на Ким Чен Ун, диктаторът ще бъде свален от власт от свои хора. Ще бъде направен опит и за свалянето на Доналд Тръмп, но той ще бъде провален. В Европа бежанската криза ще продължава да е голям проблем. По мнението му ще укрепнат дяснопопулистки движения. Според него в Лондон и Берлин ще бъдат осъществени атентати с химически оръжия. И все пак ясновидецът дава и малка надежда: “Конфликти, беди и нарастващи проблеми при околната среда ще сплотят хората и ще отприщят копнежа им да се посветят на онова, заради което е създаден човекът.” Майсторът по градеж да кладенци и откривател на подземни води от Фрайласинг (Бавария) се прочува като гадател по време на Втората световна война, след като с точност предсказва местата, където ще паднат бомби, както и къде точно се намират войници, смятани за безследно изчезнали. Баварецът е смятал, че в бъдеще ще избухне трета световна война, която ще бушува най-вече в Европа. От безпилотни самолети ще се хвърлят бактеорологично-химически бойни вещества. Предрича, че в Германия, Италия и Франция ще избухнат безредици като при гражданска война. Относно 2017 г. е пророкувал: “В страната ще дойдат много чужди хора.” Най-вероятно е съзрял бежанската криза.", "date": "2017.12.26", "title": "\"Билд\": Пророчествата за 2018 г. на Ванга, Нострадамус и другите"}
{"url": "http://clubz.bg/62258-firmi_masovo_si_trygvat_ot_katalunq", "text": "След изборите на 21 декември в Каталуня започва нова вълна, при която фирми ще продължат да напускат испанската автономна област. Това прогнозира пред в. \"Ел Мундо\" Хавиер Вега де Сеоане. Той е председател на Предприемаческия кръг (ПК) - една от най-важните бизнес асоциации в Испания. Притесненията му се споделят и от други подобни организации в страната. Такива опасения прозвучаха и в коледното приветствие на крал Фелипе VI към испанските граждани. На предсрочните регионални избори в Каталуня трите главни сепаратистки партии, взети заедно, спечелиха абсолютно мнозинство. Това до голяма степен обезсмисля факта, че първа политическа сила в автономната област е антисепаратистката \"Сиудаданос\" (\"Граждани\"). Сепаратистите отново с абсолютно мнозинство в Каталуня Повечето големи компании и банки в Каталуня започнаха да местят централите си още след обявения за незаконен референдум за независимост на 1 октомври. Последваха ги по-малки предприятия. Сега всичко ще продължи с по-голяма сила, смята Хавиер Вега де Сеоане. Такова е мнението и на Испанската конфедерация на бизнес организациите (ИКБО), Испанската камара и Американската търговска камара в Испания. И доскорошният каталунски премиер Карлес Пучдемон, и намиращият се в ареста негов заместник Ориол Жункерас отправиха послания, че са готови за диалог, без да дават сигнали, че се опитват да поемат отново по пътя на независимостта. Според Вега де Сеоане обаче това не е достатъчно. Според последните данни от 1 октомври до изборите на 21 декември от Каталуня са се изнесли 3139 компании. Тоа е нещо нечувано досега в еврозоната, отбелязва \"Ел Мундо\". Само в деня на вота областта на напуснали 19 фирми. Бизнесът в Каталуня срещу Пучдемон - иска избори В момента централите си местят двете най-големи банки в Каталуня - \"Ла Кайша\" и \"Сабадел\".  Ръководствата им смятат, че много трудно биха могли да прекратят този започнат от тях процес. И допълва: Според Вега де Сеоане не е за отхвърляне вариантът с провеждането на нови избори в Каталуня. Дотогава разумът има шанс да надлелее, изтъква председателят на Предприемаческия кръг. Същевременно той се надява, че сепаратистките лидери, които сега могат да формират правителство в Барселона, са получили урок и няма да бутнат Каталуня към пропастта. Бизнесът в Каталуня срещу Пучдемон - иска избори", "date": "2017.12.26", "title": "Фирми масово си тръгват от Каталуня"}
{"url": "http://clubz.bg/62259-za_kakvo_shte_otidat_237_mln_lv_ot_programa_%E2%80%9Eregioni_v_rastej%E2%80%9C", "text": "25 „интелигентни“ пешеходни пътеки ще гарантират по-голяма безопасност на пешеходците във   от догодина. Чрез система от датчици, вградени в пътната настилка, зебрите ще светят автоматично при появата на минувач на пътното платно, съобщи Министерството на регионалното развитие и благоустройството. Датчиците трябва да издържат на преминаването на камиони, снегопочистващи машини и друга тежкотоварна техника. Инсталирането на „умните“ системи за безопасност ще стане със средства от Оперативна програма „Региони в растеж“ 2014-2020 г. по втората фаза на проекта за интегриран градски транспорт на Варна. Ще се подобри и диспечерската програма на града – светофарите ще се управляват в реално време, което ще облекчи трафика в пиковите часове. Ще се изграждат \"зелени вълни\" по кръстовищата, ще се ремонтират основни улици и булеварди, ще бъдат купени и 15 нови екологични автобуси, като стойността на целия проект е 37 млн. лв.  Варна е един от 39-те големи града, които модернизират градския си транспорт с 237 млн. лв. по Оперативна програма „Региони в растеж“ 2014-2020 г. Амбициозни са и проектите на останалите бенефициенти - община  ще се сдобие с 27 дизелови автобуса, а  – с 15 автобуса на метан, които ще се движат по най-натоварените линии. В центъра на  ще бъде създадена нова пешеходна зона. Предвидена е реконструкция на бул.“Придунавски“, който ще стане двупосочен и по него ще минава градският транспорт. Така ще се облекчи трафикът по малките улички. Ще се монтира видеонаблюдение на възлови кръстовища и точки с цел дистанционно регулиране на движението.  124 млн. лв. ще бъдат вложени в транспорта на  . Столичната община ще ремонтира трамвайното трасе по \"Цар Борис III\" от Съдебната палата до крайната спирка в квартал \" \", което ще позволи по-висока скорост на движение. Предстои реконструкция и на трамвайното трасе по ул. „Каменоделска“ от кръстовище с бул. „К. Стоилов“ до кв.„Орландовци“. Ще бъдат купени и 13 модерни мотриси. Според урбанистите трамвайният транспорт трябва да е във фокуса на вниманието, защото е не само екологичен, но позволява на хората да се чувстват част от градската среда, да виждат настъпващите промени и пътувайки да се радват на слънцето и зелените площи.  През първия програмен период по ОПРР в проекти за подобряване на транспорта в  бяха инвестирани 413 млн. лв.  Автобусният парк на тези градове беше обновен със 192 нископодови автобуса и 64 тролейбуса. Изградени бяха скоростни отсечки с дължина 32 км, които осигуряват по-бързо придвижване на градските превозни средства. С цел насърчаване на алтернативните начини на придвижване бяха рехабилитирани и изградени 115 км велосипедни алеи, а за удобство на гражданите бяха монтирани по спирките 1975 електронни информационни табла (ЕИТ).   Реализацията на тези проекти е проява на европейската солидарност и за пореден път показва ползите от европейските средства за подобряване на качеството на живот в българските градове и региони и намаляване на различията между тях.", "date": "2017.12.26", "title": "За какво ще отидат 237 млн. лв. от програма „Региони в растеж“"}
{"url": "http://clubz.bg/62272-makedoniq_prez_2018_g_kraj_na_spora_za_imeto_i_pokana_za_nato", "text": "Това каза македонският премиер Зоран Заев при визитата си днес в град Прилеп, в централната част на страната, предаде БГНЕС. Според Заев \"все още не се водят преговори по същество за името\". Коментарът бе по повод на вчерашното изявление на неговия вицепремиер Кочо Ангюшев, че за него са еднакво приемливи наименованията като: Горна, Северна или Нова Македония. Що е то Западни Балкани? \"Съществува решителност за разрешаването на този проблем\", каза още македонският министър-председател, цитиран от държавното радио в Скопие. Това заяви пък македонският президент Георге Иванов по време на годишното си обръщение в парламента. Успоредно с евроинтеграцията Македония показва, че е стратегически партньор на НАТО, на който може да се има доверие и да се разчита, посочи още Георге Иванов. „През идващата 2018 г. се навършват две годишнини, свързани с НАТО: 25 години от едностранното решение на македонския парламент за членство в алианса (23 декември 1993 г.) и 10 години от попарването на нашите надежди на срещата на върха в Букурещ (2008 г.). През следващата година НАТО може да поправи неправдата от Букурещ. Това е исторически шанс да завършим това, което започнахме преди 25 години“, заяви македонският президент. Според него голямото мнозинство от македонските граждани подкрепят тези две стратегически цели.", "date": "2017.12.26", "title": "Македония през 2018 г. - край на спора за името и покана за НАТО"}
{"url": "http://clubz.bg/62256-9_ot_naj_strannite_navici_na_trymp", "text": "Американският президент е човек, които има много умения и ексцентричности, но някои от неговите дневни навици са наистина забележителни, отбелязва \"Индипендънт\". Скоро 71-годишният държавен глава на САЩ ще отбележи една година на поста си. Ето някои от най-странните неща, които той обича да прави. В този списък все пак не са включени странните неща, които щатският президент пише в  , уточнява изданието. Според  , Тръмп е особено ревнив към хората, които пипат дистанционните за телевизорите в Белия дом. Само той и персоналът по техническата поддръжка могат да боравят с дистанционните, а телевизорите са включени на любимите му канали като  Дори и по време на срещи телевизорите работят, но без звук, така че Тръмп да може да хвърля поглед върху заглавията. Ако нещо пропусне, после го наваксва с функцията, която нарича \"Super Tivo\". Наскоро стана ясно, че президентът пие поне по 12 кутийки \"Кока-кола\" всеки ден, твърде \"Ню Йорк таймс\". Той явно има специален бутон на бюрото си, с който си поръчва безалкохолната напитка, а някои хора сериозно се тревожат, че това може да се отрази негативно на здравето му. По-рано тази година в туитър стана много популярно видео на Тръмп, който по време на срещи подрежда своите вещи, както и тези на дуги хора. Химикали, листове хартия, напитки - всичко изглежда трябва да е на мястото си. Някои хора предположиха, че това е форма на обсесивно-компулсивно разстройство, но по-наблюдателните все пак смятат, че това са навици от времето в телевизията. Тръмп е казвал, че е микробофоб и маниак на тема \"хигиена\". В една от собствените си книги \"Изкуството да се завръщаш\" той пише, че се опитва да мие ръцете си възможно най-често, за да избегне заразата от болести. Той има толкова силна параноя да не се зарази с нещо гадно, че се опитва да избегне ръкуванията, не натиска бутона в асансьора и яде пица с нож и вилица, според  Вероятно сте забелязали, че президентът Тръмп много обича да е център на внимание. Когато не е във вестникарските заглавия, той започва много да се тревожи.  \"Бивш съветник на Тръмп казва, че той става неспокоен след два или три дни спокойствие и не може да понесе да гледа новините без да се вижда в тях\", пише \"Ню Йорк таймс\". Американският президент не употребява алкохол, цигари или кафе, на обича фаст фуд, която прокарва с диетична \"Кола\". Това включва \"Макдоналдс\",  KFC, чипс, бисквити \"Ореос\" и претцели. Вечерите в Белия дом често се състоят от големи стекове, салати с дресинг от сирене \"Рокфор\" и парчета бекон, десерт с много сладолед.  Тръмп вероятно има най-прочутата прическа на планетата в момента и държи да държи косата си чиста и непокътната. По време на партийно събрание през 2016 г. той се оплака, че падат стандартите във фризьорството. И по време на фотосесия за \"Венити феър\" той един път поиска да не слага кашмирен пуловер, който щял да разбърка прическата му. Президентът на САЩ има навик да развежда гостите си в своя нов дом като особено държи да им покаже тоалетните, вкл. и тази, която той ремонтира и се намира до Овалния кабинет. Да си американски президент е времеемка работа, което означава, че Тръмп няма много време за сън. Твърди се, че той спи по пет-шест часа на денонощие, след като е работил 16 часа.", "date": "2017.12.26", "title": "9 от най-странните навици на Тръмп"}
{"url": "http://clubz.bg/62159-prokuror_razsledva_pytekite_konpi_shteshe_da_zaporira_ulicite", "text": "След като заради катастрофи на пешеходните пътеки главният прокурор е разпоредил проверка на пешеходните пътеки, ясно е какви са следващите стъпки: Заради катастрофите поради преминаване на червено ще се проверява токът в светофарите. А заради катастрофите, причинени от пияници, ще се проверява стъклото на чашите и бутилките, от които са пили. Шарената \"зебра\" - най-големият престъпник в България Но, от някаква гледна точка, щом един вицепремиер рейдърстваше из барове и изземваше лаптопите на DJ-ите, то защо пък един главен прокурор да не проверява пешеходните пътеки. Най-вероятно ще разкрие Организирана Престъпна Група на Обединените Пешеходни пътеки, които целят проваляне на Европредседателсвото и с политическа цел бламират правителството. От друга гледна точка, добре е, че главен прокурор се захвана с пътеките. Защото ако шефът на КОНПИ се беше захванал, то щеше да се върне до създателя им Джеймс Калахан и да го разследва него. Какво като е било през 1948 г. За КОНПИ няма давност. Сам шефът на комисията го каза. И сигурно щеше да запорира пътеките, а и самите улици, срещу бъдещи катастрофи. И щеше да предложи на общините да си продават пътеките, докато могат. А ако Цветанов се занимаваше с този въпрос, щеше да прочете поименнно всички пешеходни пътеки от трибуната на Парламента. Леко е смешно, доста е тъжно. Защото ние сме дали власт на тези хора. Дано Новата година ни донесе повече мъдрост. Ако не я разследват на границата за неплащане на мита и акцизи, разбира се... Усмихнат ден!     ", "date": "2017.12.26", "title": "Прокурор разследва пътеките... КОНПИ щеше да запорира улиците"}
{"url": "http://clubz.bg/62263-do_premiera_nie_ne_sme_leonardo_di_kaprio_ili_djared_leto", "text": "С наближаването на заветната дата 28 декември, за когато е предвидено последното за годината заседание на кабинета, битката за Банско между управленци и природозащитници придоби не само още по-ожесточен характер, но и светски такъв. На това заседание се очаква правителството да разгледа измененията в плана за управление на Национален парк Пирин, позволяващи разширяване на ски зоната не само чрез строителството на отдавна анонсирания втори кабинков лифт, а оттам и на ревизия на концесионния договор с \"Юлен\" АД. Двете страни се обстрелват с аргументи \"за\" и \"против\" като в лобирането се включиха дори холивудските звезди Леонардо ди Каприо и Джаред Лето, а за последно - и президентът (2012-2017) Росен Плевнелиев. Първите двама го направиха опосредствано - отправяйки призив в социалните мрежи да се защитят горите на Пирин планина от ски експанзията и изпращайки генерирано от световната природозащитна организация WWF писмо до премиера Бойко Борисов. Леонардо ди Каприо: Спасете Пирин от ски експанзията В отговор се включиха двама именити български хирурзи - проф. д-р Румен Пандев и проф. д-р Тома Пожарлиев, които също написаха писмо до премиера, разпространявано от кмета на Банско Георги Икономов.  Писмото се развива със сравнение на продължителността на живота в ски дестинации като Швейцария и България. Боят по природозащитниците пък продължава с питане защо те се занимават с магистрали и писти, а не с мръсния въздух и  .   Писмото завършва с: Паралелно в защитата на изграждането на още ски писти в Пирин, както и в говоренето срещу природозащитниците, се включи и Плевнелиев. Преди няколко дни той даде интервю за в. \"24 часа\", в което с нехарактерен за него остър език напада еколозите. Плевнелиев е запален скиор.  Той доразвива тезата си с това, че било толкова  . И прави сравнение между високата раждаемост в Банско и в Смолян, където липсвали майките с колички по улиците. Това интервю на Плевнелиев предизивка ответна реакция на \"криворазбраните\" еколози.  На кого са нужни опашките в Банско? А във връзка със заявките на Плевнелиев, че не е приятел на никой от инвеститорите, се припомня негова снимка от началото на годината, на която е в компанията на футболиста Димитър Бербатов и на шефа на федерацията по ски Цеко Минев, сочен за собственик на концесионера \"Юлен\", който има намерение да строи нови над 300 километра писти в Банско. Развитието предстои на 28-и. Докато министрите заседават, екозащитниците и техни съмишленици ще скандидат под прозорците на Министерския съвет. Протестът за защита на Пирин от \"ски експанзията\" е насрочен за 8:30 ч.  На кого са нужни опашките в Банско?", "date": "2017.12.26", "title": "До премиера: Ние не сме Леонардо ди Каприо, или Джаред Лето"}
{"url": "http://clubz.bg/62257-priznanie_ot_%E2%80%9Ekristi%E2%80%98s%E2%80%9C_%E2%80%9Espasitelqt%E2%80%9C_na_leonardo_naskoro_retushirana", "text": "Дали боята на картината от Леонардо „Салватор Мунди“ („Спасителят на света“) още не е била изсъхнала, когато бе продадена на търг за изумителната сума от $450 млн.?  Това е въпросът, който артексперти повдигнаха миналата седмица след откритието на фотографско доказателство, че някой е рисувал върху нея между излагането ѝ в Националната галерия в Лондон през 2011-а и аукциона в Ню Йорк миналия месец, пише „Дейли Мейл“. Д-р Мартин Прахер, немски преподавател по история на технологиите в изкуството, изрази изненадата си, че според снимките, направени тогава и сега, картината се е променила. Той предупреди Майкъл Дейли, директор на „Артуоч Великобритания“ (организация, която се бори за по-добри практики при реставрация и консервация на произведения на изкуството), който също остана учуден от различията. Промените са най-вече в гънките на лявото рамо на Христос, които се виждат на снимките от 2011-2012, когато произведението бе изложено в Националната галерия като откритие, а на снимките от търга на „Кристи‘с“ през 2017-а са изчезнали от картината. Никой не отрича, че преди излагането в Националната галерия картината е бил подложена на сериозна реставрация, новото доказателство обаче накара друг специалист да заяви: Говорител на „Кристи‘с“ е потвърдил, че Диана Модестини, първоначалният реставратор на картината, е работила отново върху нея преди продажбата ѝ. Някои от най-изтъкнатите световни учени потвърдиха авторството на Леонардо през 2011 г., когато Люк Сайсън, тогавашният куратор на Националната галерия, включи картината в изложбата „Леонардо“. Творбата бе продадена на 15 ноември от „Кристи‘с“, Ню Йорк, след като бе обявена за артистичното преоткриване на ХXI век, „една от по-малкото от 20 известни картини на Леонардо“. Но някои от водещите учени се усъмниха в авторството. Франк Зьолнер от Лайпцигския университет смята, че произведението може би е „висококачествен продукт от ателието на Леонардо“ или дори на по-късен негов последовател. Списание „Beaux Arts“ публикува материал на Жак Франк, в който експертът по техниката на рисуване на Леонардо и реставратор-съветник в Лувъра казва, че според него истинският автор е асистент на Леонардо, известен като Салаи. След седмици на хипотези относно името на купувача и статии, сочещи, че той вероятно е престолонаследникът на саудитската корона принц Мохамед бин Салман, „Кристи‘с“ обявиха официално, че купувачът е Министерството на културата и туризма на Абу Даби и че творбата ще бъде изложена в Лувъра, Абу Даби. Говорител на „Кристи‘с“ съобщи, че според реставраторката „разликата“ между изображенията се дължи на „естествен страничен продукт от процеса на почистване, съхранение и изсъхване“. В свой доклад от 2014 г. тя посочва „деградация в драперията, причинена от „ултрамариново заболяване“ – „често срещана промяна на този пигмент в съчетание с маслена боя“ – и отбеляза, че „сенките на гънките над лявото рамо прогресивно се засилват“. Днес Модестини отново твърди, че „черните ивици в лявото рамо на синята мантия на „Салватор Мунди“ не са гънки“: „Това са следи, причинени от влошаването на синия пигмент, направен от полускъпоценния камък lapis lazuli… Разтворителите, използвани за почистване и ретуширане, за кратък период от време наситиха боята в областта на лявото рамо и доведоха до изчезването на ивиците“ (в изчистеното състояние на изображението). Говорителят на „Кристи‘с“ уточни: Но според „Дайли Мейл“ това е опит за манипулация: „Известният феномен на „ултрамариновото заболяване“ е опит за заблуда. Гънките са били там през 1912 г., на най-старата снимка на картината, и през 2011 г., когато тя е била изложена в Националната галерия и в доклада на реставратора. Никакви природни явления не биха могли да променят изобразените от художника гънки в една картина“. .", "date": "2017.12.26", "title": "Признание от „Кристи‘с“: „Спасителят“ на Леонардо наскоро ретуширана"}
{"url": "http://clubz.bg/62275-%E2%80%9Elukojl%E2%80%9C_gotvi_ekspanziq_v_celiq_svqt", "text": "„Лукойл“ планира в дългосрочна перспектива да купува активи, които ще позволят на компанията да поддържа приръста на своите запаси. \"Ройтерс\": \"Лукойл\" продава \"Литаско\" заради санкциите на САЩ Компанията се интересува само от течни въглеводороди, тъй като на своя баланс тя има достатъчно количества природен газ и в Каспийско море, и в северните части на Русия. „Лукойл“ също така се интересува от лицензи и готови компании, които се продават. Алекперов заяви, че с всяка изминала година находищата на компанията в Русия се изчерпват. „Главната задача на стратегията е оптимизирането на разходите и интензифицирането при разработването на находищата, включително и на трудните за добив запаси. Доста сериозни суми ще се изразходват за тази цел, време е да започнем техния добив“, подчерта Алекперов.", "date": "2017.12.26", "title": "„Лукойл“ готви експанзия в целия свят"}
{"url": "http://clubz.bg/62276-es_trqbva_da_nakaje_neposlushnite", "text": "Управляващите партии в Полша и Румъния са доста различни. Във Варшава властват националконсерваторите, които твърдят, че искат да отстранят и последните остатъци от комунистическата диктатура. Към тях могат да бъдат отправени редица упреци, едно обаче трябва да признаем - те не са корумпирани. В Букурещ пък управляват клики, произохождащи от бившата комунистическа номенклатура и заети предимно със собственото си обогатяване. Г-н Качински, да ви обясним как стават тези работи ей тъй, изотзад Едно нещо обаче е характерно и за двете правителства: тяхното отношение към независимото правосъдие. И в Полша, и в Румъния правителствата съзират в този основен елемент на демократичната правова държава една огромна пречка.  В първия случай независимата съдебна власт пречи на разпростирането на властта. Във втория - тя затруднява личните сделки. Двете правителства си приличат и по още нещо: и двете отговарят на критиката от страна на ЕС с аргументи, извадени от чекмеджето на национализма. Брюксел обаче не бива да си мълчи, когато някои страни-членки подкопават основите на Общността. И ЕК постъпи правилно като задвижи наказателна процедура срещу Полша. По-добре ще бъде, ако Комисията не се колебае дълго и предприеме същото и спрямо румънското правителство. Черен ден за ЕС Всъщност, надали ще се стигне до отнемането правото на глас, тъй като за тази мярка е необходимо единодушието на останалите членки. А Унгария например, която също е малко скарана с върховенството на закона, ще осуети предприемането на тази крачка. И трите държави - Полша, Румъния и Унгария - се числят към новите страни-членки на ЕС. Развитията там са свързани и с трудностите на прехода от диктатура към демокрация и от планова към пазарна икономика. Би било погрешно да съзираме в тези развития само проблем на Изтока. Случаят Полша е преди всичко предупредителен сигнал за това колко са крехки демокрациите. Там се вижда колко бързо могат да бъдат лишени от съдържание уж стабилни институции, когато едно мнозинство, което де факто представлява интересите на малцинството от населението, е достатъчно безскрупулно. Какво щеше да стане например във Франция, ако Марин льо Пен беше спечелила изборите? Това от своя страна води до въпроса: защо в много части на Европа подобни движения бележат такъв възход? Черен ден за ЕС", "date": "2017.12.26", "title": "ЕС трябва да накаже непослушните"}
{"url": "http://clubz.bg/62277-sprqno_e_sybarqneto_na_kyshtata_na_racho_petrov_snimki", "text": "На празничния 26 декември в София започна събарянето на къщата на Рачо Петров на бул. „Княз Ал. Дондуков“ и ул. „Георги Бенковски“. Малко по-късно събарянето бе спряно от Инспектората към Министерството на културата. Целта на спирането на разрушаването е случаят да бъде изяснен. Двуетажната къща отдавна се руши. Според съобщения в медиите от последните години, сградата е изоставена от наследниците. Къщата е била собственост на ген. Рачо Петров, който след уволнението си от армията през 1896 г. започва да се занимава с политика и е два пъти министър-председател на България – през 1901 г. и от 1903 до 1906 г. Публикации от началото на годината твърдят, че има издадена заповед за премахване от 2013 г. поради невъзможност сградата да бъде укрепена и опасност за гражданите. Сега институциите трябва да изяснят кой точно и на какви основания е започнал събарянето днес.  ", "date": "2017.12.26", "title": "Спряно е събарянето на къщата на Рачо Петров (СНИМКИ)"}
{"url": "http://clubz.bg/62271-korneliq_ninova_obeshta_dobavki_na_rodninite_na_zaginalite_v_irak", "text": "„Утре се навършват 14 години от смъртта на наши военни в Ирак. Срещнахме се с близки на загиналите. Тези хора се чувстват забравени, чувстват, че децата им са забравени. И за тях, и за нас загиналите наши момчета са герои”. Това заяви лидерът на БСП Корнелия Нинова след среща с близките на българските военнослужещи, загинали в Ирак, предаде пресцентърът на БСП. На срещата присъстваха и зам.-председателите на ПГ на „БСП за България” Жельо Бойчев, Георги Свиленски, Весела Лечева, както и народният представител от левицата Петър Витанов, които изразиха своята подкрепа за близките на загиналите бойци. „Има нужда от една поправка в Кодекса за социално осигуряване, която да даде възможност на родителите на загинали в мисии, да получават едно социално допълнение, каквото получават родителите на загиналите при изпълнение на наборна служба. Тя обясни, че е предвидено паметната плоча да бъде изградена в София, за да може военните, които заминават на мисии, да поставят цветя и изразят своето уважение към колегите си.  „Никой не е предприел по-сериозни мерки, за да се направи нужната поправка в кодекса. Това което искаме е да се изравнят правата ни като на родителите на загиналите в казармата. Вече десет години се борим за това. Надявам се от тук нататък да има резултат.” Това каза след срещата майката на загиналия Антон Петров Иванка Петрова. „Искаме все пак да усещаш, че държавата стои до теб, че не са забравени. Ние сме хора възраст, децата ни ги няма”, каза също тя. „Заслужаваме един голям хубав паметник за загиналите. Когато минава всеки един народен представител или офицер, тръгващ за мисия, да се поклони, да даде своята клетва и тогава да тръгва за мисия. Всеки един трябва да го усети със сърцето си”. Това бяха думите на Надежда Саръева, майка на загиналия Николай Саръев.", "date": "2017.12.26", "title": "Корнелия Нинова обеща добавки на роднините на загиналите в Ирак"}
{"url": "http://clubz.bg/62269-es_sreshtu_otkaza_na_rusiq_da_registrira_navalni", "text": "Решението на Централната избирателна комисия в Русия да не допусне Алексей Навални до участие в изборите за президент догодина хвърля сянка върху политическия плурализъм в страната и поражда съмнения за демократичността на избора. Това се посочва в изявление на говорител на Европейската служба за външно действие, предаде БТА. Путин: Да не позволим чужда намеса на изборите Отбелязва се, че Европейският съд по правата на човека е отчел, че Навални не е имал достъп до независимо и честно правосъдие. „Обвинения на политическа основа не бива да бъдат използвани срещу участие в политиката. Очакваме руските власти да осигурят равни условия, включително по отношение на президентските избори догодина“, се допълва в изявлението. Руската ЦИК отказа да регистрира Алексей Навални за кандидат-президент ЕС изразява очакването представители на Организацията за сигурност и сътрудничество в Европа да бъдат поканени за наблюдатели на предстоящите избори за президент на Руската федерация. Посочва се, че ЕС ще оцени резултата от изборите на основата на заключенията на наблюдателите, както постъпва обичайно. Руската ЦИК обяви вчера, че не допуска Навални до участие в президентските избори, защото е осъждан. Срещу него е издадена условна присъда за злоупотреба с държавни средства и за да бъде допуснат до изборите, присъдата трябва да бъде отменена, или той трябва да получи специално разрешение. Руската ЦИК отказа да регистрира Алексей Навални за кандидат-президент", "date": "2017.12.26", "title": "ЕС срещу отказа на Русия да регистрира Навални"}
{"url": "http://clubz.bg/62268-kakvo_chetat_miliarderite", "text": "Това са любимите автори на Зукърбърг, Мъск, Гейтс, Безос и Брансън. Както казва Гьоте, няма такава книга, от която не можеш да научиш нещо. Всъщност четенето вероятно е най-продуктивната човешка дейност и основният двигател на еволюцията. Живо доказателство са тези петима мъже, всеки от които е изградил бизнес империя и се е превърнал в събирателен образ на успеха. Нещото, което ги обединява, е че сред любимите им вещи задължително присъства хубава книга, пише Ескуайър. Зукърбърг обвинен в злоупотреба с власт и цензура и всичките му подразделения, е фен на Вергилий и епопеята му \" , разказваща за троянеца Еней, който отива в Италия и става родоначалник на римляните. Вторият по богатство в света и  , пък си пада по романа на  , а   е на военна тематика с внушителния епос на  .  Тенденцията се запазва и при с неговия любим роман \" . Най-стандартен в избора си е , който си пада по научната фантастика (без изненади), а настолното му четиво е . Мъск показа новата \"Тесла\", модел 3 И, ако не сте чели нищо от изброените, може би е редно да го направите. Току-виж ви вързал първият милион. Мъск показа новата \"Тесла\", модел 3", "date": "2017.12.26", "title": "Какво четат милиардерите"}
{"url": "http://clubz.bg/62266-zashto_razmeryt_ima_znachenie_pri_chashite_za_vino", "text": "Има ли значение размерът, когато... става дума за чаши за вино? Ако пиете в по-малък съд, значи ли това, че ще изпиете по-малко алкохол? И обратното. С този въпрос решава да се заеме екип на университета в Кембридж, който установява, че големината на чашите се увеличава драстично през вековете. Изследването е публикувано в  , разказва Би Би Си. Учените са установили, че през 1700 г. обемът на съд за пиене на вино е бил 66 мл. Сега той достига 449 мл - тоест ръстът е седем пъти. След 1990 г. обемите набъбват по-бързо. Консумацията на вино пък се е удвоила в периода 1980-2004 г., специално във Великобритания. Има ли вторият факт връзка с тенденцията чашите да стават все по-големи?  Заведенията на Острова, а и в Европа, в момента сервират виното в различни обеми, когато си поръчате чаша - 125 мл, 175 мл и 250 мл. Янсис Робинсон, писател, посветил част от работата си на виното, разказва пред Би Би Си, че според него има пряка връзка между размера на чашата и количествата, които пием. От Британската асоциация на бирата и пъбовете смятат, че клиентите трябва да имат избор - дали да консумират питието си в малка или в голяма чаша и какво да е количеството в тях. Така, както е при наливните бири, които се предлагат в няколко размера.  Според проф. Мартьо има данни, според които хората ядат повече от големи чинии. И психологическият механизъм за чашите би трябвало да е подобен. Затова в Кембридж решили да направят експеримент. Освен това според данните на здравните власти на Острова, алкохолът е една от трите причини за влошаване на здравето на нацията, заедно с тютюнопушенето и затлъстяването.  Професорката и екипът й решават да направят експеримент на терен - в три питейни заведения в Кембридж - за да проверят теорията си. Те увеличили размера на чашите за вино без да променят количеството, което се е сервирало преди това - просто в големия съд то визуално изглежда различно. И ефектът не закъснял - продажбите на напитката скочили моментално.  Разбира се, за порастването на чашите има исторически причини, които нямат нищо общо с пиенето само по себе си. Тенденцията има отношение например с развитието на технологиите за производство на стъкло, цената на това производство, забогатяването на обществата по време на технологичната революция, а и отношението към виното като напитка въобще. Във Великобритания от средата на 18-и до средата на 19-и век има данък върху стъклото, което налага и производството на по-малки предмети. След това стъклената индустрия се автоматизира - постепенно делът на трацидионното \"издухване\" на сгорещеното стъкло, за да му се придаде обем, което се е правило от живи хора, се заменя с автоматизация на процеса. През 20 век навлиза и схващането, че за различните видове вино са нужни различни по големина и форма чаши. Според специалистите това влияе на вкуса и качеството на напитката, а отттам - и на удоволствието от консумирането й.  Здравословната мярка за консумация на вино се смята, че е 7 чаши от по 175 мл седмично (ако съдържанието на алкохол в него е 11,5%). При бирите мярката е 6 пайнта на 7 дни (при сила на напитката от 4%), а при твърдия алкохол - до 14 шота от 25 мл за същия период от време - при 40% алкохолно съдържание. ", "date": "2017.12.26", "title": "Защо размерът има значение... при чашите за вино"}
{"url": "http://clubz.bg/62264-vitalij_mutko_sdade_za_6_meseca_shefskiq_post_na_ruskiq_futbol", "text": "Виталий Мутко сдаде за шест месеца президентския пост в Руския футболен съюз (РФС). Това стана на заседание на изполкома на РФС. Функциите на Мутко временно поема генералният директор на централата Александър Алаев. Вицепремиерът на Русия взе решението заради натиск от международните спортни организации. Мутко не се ползва с добра слава извън пределите на Русия, сочен е за един от виновниците за допинг скандалите. По-рано този месец той бе изключен доживот от олимпийското движение. Мутко заяви, че още днес ще обжалва решението в Арбитражния спортен съд в Лозана (КАС). Той добави, че е готов и да напусне позицията шеф на организационния комитет на световното по футбол в Русия през 2018 г. Обясни, че решение за това ще вземе държавното ръководство. ФИФА излезе с официален коментар след рокадата в РФС: Шефът на руския футбол Виталий Мутко готви оставка Мутко обясни, че ще продължи да изпълнява функциите си на вицепремиер по спорта и ще наблюдава процесите в руския футбол. Ако за въпросните шест месеца КАС се произнесе в полза Мутко, той ще си върне позицията.", "date": "2017.12.26", "title": "Виталий Мутко сдаде за 6 месеца шефския пост на руския футбол"}
{"url": "http://clubz.bg/62274-pochina_kostadin_chakyrov_posledniqt_syvetnik_na_jivkov", "text": "\"Тази нощ, внезапно, от нас си отиде Костадин Чакъров – член на Политическото бюро на СКБ и председател на Съюза на комунистите в България до 2013 година!\", съобщи на сайта си Съюзът на комунистите в България. Костадин Чакъров е последният политически съветник на Тодор Живков - част от най-близкото му обкръжение, който често в последните години споделя спомени за живота на бившия комунистически лидер. Преди 1981 г. Чакъров е съветник и на дъщерята на Тодор Живков Людмила. Костадин Чакъров е роден през 1947 г. в Пловдив. Завършил е Юридическия факултет на Софийския университет. Работи последователно като първи секретар на ДКМС в Пловдив, съветник в апарата на Държавния съвет на Народна република България, заместник-завеждащ икономическия отдел на ЦК на БКП. \"Поклонението пред тленните останки на другаря Костадин Чакъров ще се състои на 29 декември 2017 г., петък, от 13:00 ч. в църквата „Свети Седмочисленици“ – София\", се казва още в съобщението на Съюза на комунистите.", "date": "2017.12.26", "title": "Почина Костадин Чакъров, последният съветник на Живков"}
{"url": "http://clubz.bg/62273-karadajy_zabludenite_shte_priemem_obratno_no_predatelite_nqmat_shans", "text": "Лидерите на ДПС традиционно се включиха в отбелязването на годишнитата от кървавите събития по време на т.нар. „възродителен процес“. На 26 декември 1984 г. край с. Могиляне, община Кирково, милиция пресреща демонстриращи селяни, тръгнали към кметството, за да си търсят събраните предварителни паспорти. Протестът срещу насилствената смяна на имената завършва с три жертви - Айше Мюмюн, Муса Якуб и 17-месечното момиченце Тюркян, в чиято памет е издигната чешма. Преди дни почетният председател на ДПС Ахмед Доган отбеляза, че „външният натиск“ се преобразува в усилия за помирение и обединение на всички, които са се отцепили от ДПС\". Ако кабинетът падне, какво правим? Няма кой да поеме управлението Основателят на НПСД Касим Дал декларира, че „не търгува с доверието на своите избиратели“. Лидерът на ДОСТ Лютви Местан пък призова отбелязването на събитията в Могиляне да не се използва за партийна пропаганда. Пред Тюркян чешма първи положиха цвета посланикът на Турция Хасан Улусой и главният мюфтия на България Мустафа Алиш Хаджи. След тях мероприятие проведе ДПС, а накрая дойде редът на Местан и неговите съпартийци.", "date": "2017.12.26", "title": "Карадайъ: Заблудените ще приемем обратно, но предателите нямат шанс"}
