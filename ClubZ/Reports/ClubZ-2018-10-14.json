{"url": "http://clubz.bg/74472-holandiq_e_v_informacionna_vojna_s_rusiq_zaqvi_ministyrka", "text": "Холандската министърка на отбраната Анк Бейлевелд заяви, че страната й е в информационна война с Русия след предотвратяването на руска кибератака през април, предаде Франс прес, цитирана от БТА. Холандия изгонила четирима руски шпиони В началото на месеца холандското разузнаване обяви, че през април е експулсирало четирима руски агенти, които подготвяли кибератака срещу Организацията за забрана на химическите оръжия (ОЗХО) в Хага. На въпрос дали сегашното положение между Холандия и Русия може да се определи като кибервойна, министърката отговори: \"Да, така е.\" Москва отрече да е искала да хакне ОЗХО и в понеделник заяви, че експулсирането на четиримата руснаци се дължи на недоразумение.  Опитът е станал в момент, когато ОЗХО е разследвала отравянето в Англия на бившия руски двоен агент Сергей Скрипал, което според Лондон е извършено от агенти на руското военно разузнаване. Москва категорично отрече да е замесена. Организацията също е разследвала твърдение за химическа атака в сирийския град Дума, която западняците приписват на подкрепяните от Русия сирийски правителствени сили. Холандската министърка на отбраната съобщи, че министерството й е заделило повече средства за киберсигурността след тези събития.", "date": "2018.10.14", "title": "Холандия е в информационна война  с Русия, заяви  министърка"}
{"url": "http://clubz.bg/74470-samolet_padna_vyrhu_hora_ubi_trima_v_germaniq", "text": "Трима души - двама възрастни и дете, бяха убити днес при удар от малък самолет, който се опитал да се приземи на хълм близо до град Фулда в централна Германия, предаде Асошиейтед прес, като се позова на полицията в провинция Хесен. Тримата са издъхнали от раните си. АП цитира в. \"Билд\", че самолет \"Чесна\" е блъснал група хора на писта. Загинали са трима души и осем са ранени, добавя \"Билд\".", "date": "2018.10.14", "title": "Самолет падна върху хора, уби трима в Германия"}
{"url": "http://clubz.bg/74469-portugaliq_smeni_chetirima_ministri", "text": "Португалският премиер Антониу Коща извърши промени в правителството, заменяйки четирима министри, включително министъра на икономиката Мануел Калдейра Кабрал, ден преди представянето на бюджета за следващата година, съобщи президентството, цитирано от Франс прес, цитирана от БТА. \n\tМинистрите на икономиката, на здравеопазването и на културата, които бяха сред най-непопулярните в правителството, са подали оставка по собствено желание, два дни, след като министърът на отбраната подаде оставка заради случай с кражба на военна техника, която вече беше открита, припомня АФП. \n\tПедру Сиза Виейра, който беше помощник на премиера Коща, ще заеме и поста на министър на икономиката. Посланикът на ЕС в Бразилия Жоао Гомеш Кравиньо е назначен за министър на националната отбрана на мястото на Жозе Алберту Азереду Лопиш. \n\tМарта Темиду, издигнала се в болничната администрация, става министър на здравеопазването. Граса Фонсека, досега държавен секретар за административната модернизация, е назначена за министър на културата. \n\tСоциалистическото правителство, което се ползва с подкрепата на радикалната левица, се готви да представи своя проектобюджет за догодина, последният преди парламентарните избори през есента на 2019 г., отбелязва АФП. Документът беше приет вчера от кабинета и ще бъде предаден официално на парламента утре и ще бъде представен от министъра на финансите Мариу Сентену. \n\tПравителството на Коща дойде на власт през 2015 г. благодарение на съюз без прецедент с комунистите и крайната левица. То успя да извлече дивиденти от подобряването на икономическата конюнктура, за да продължава да оздравява държавните финанси, като едновременно слага край на мерки за икономии, приети от предишното правителство, отбелязва АФП. ", "date": "2018.10.14", "title": "Португалия смени четирима министри"}
{"url": "http://clubz.bg/74471-politicheski_zemetrys_v_bavariq", "text": "На днешните общи избори във федералната провинция Бавария за парламент (Ландтаг) и съответно за правителство управляващият от 61 години Хрстиянсоциален съюз (ХСС) получи съкрушетелен удар. Според първите прогнозни резултати на екзитполовете след затварянето на урните в 18 ч местно време (19 ч българско) бюлетина за ХСС са пуснали едва 35,4 на сто от участвалите във вота или с 12,3 на сто по-малко от вота преди 5 години. Федералният парламент в Берлин – Бундестагът, се избира на четири години. Парламентите на 16-е федерални провинции – на пет години. Изборите в Бавария: задава ли се политическа буря На второ място при днешните избори са зелените с 18,9 на сто подкрепа или плюс 9,8 на сто в сравнение с предишния вот. Следват ги \"Свободни избиратели\" - малка центристка партия, с 11,6 на сто от бюлетините. Евроскептичната и крайнодясна партия Алтернатива за Германия е с 10,9 на сто подкрепа и за пръв път изпраща депутати в парламента в Мюнхен. За социалдемократите бюлетина са пуснали 9,5 на сто от участвалите във вота при 20,6 на сто през 2013 г. Либералите от Свободната демократическа партия събират 5 на сто подкрепа. Крайната левица Ди Линке остава извън парламента с едва 3,5 на сто от гласовете. Опасни избори за Меркел в Бавария и Хесен Гласоподавателите имаха избор меду 18 партии. Към урните са се отправили 72 на сто от имащите право на глас 9,5 милиона души. Парламентът в Мюнхен има 192 места, стабилно правителство трябва да има поне 97 депутати. Според изборните резултати въпреки катастрофалния срив ХСС е най-голямата политическа сила и премиерът на Бавария ще е от тази партия. Големият въпрос е с коя политическа сила ще се коалира. Изключен е само един вариант – с Алтернатива за Германия. В първо изявление премиерът на Бавария Маркус Зьодер призна поражението на своя Християнсоциален съюз. Засега мълчание пази партийният лидер Хорст Зеехофер, който е и федерален вътрешен министър в широката коалиция в Берлин с канцлерка Ангела Меркел. Вече се чуват гласове, че точно неговата погрешна политика като вътрешен министър и партиен лидер е довела до провал на ХСС на днешния вот в Бавария. Дали Зеехофер ще подаде оставка, предстои да видим. Според наблюдатели той няма да предприеме подобна стъпка доброволно, тъй като се е вкопчил във властта. Но може да бъде принуден да се оттегли от политиката. По-точни резултати от вота се очакват около полунощ. Практиката обаче показва, че грешката от предварително оповестените от екзитполовоте резултати и ЦИК е между 1 и 1,5 на сто. Това ще рече, че не могат да се очакват сериозни промени в процентите. Опасни избори за Меркел в Бавария и Хесен", "date": "2018.10.14", "title": "Политически земетръс в Бавария"}
{"url": "http://clubz.bg/74468-propadna_proektosdelkata_za_brekzit", "text": "Преговарящите в Брюксел са се разбрали за изготвяне на Споразумение за напускане, което ще гарантира мекото излизане на Великобритания от ЕС, съобщи „Политико“. Излизането ще включва преходен период, чрез който да бъдат предотвратени икономическите сътресения, твърдят трима дипломати от Съюза. \"Брекзит\" без сделка води до катастрофални последици Само час по-късно обаче главният преговарящ от страна на ЕС Мишел Барние съобщи в туитър, че проектоспоразумението е пропаднало. Това е станало след среща между него и британския министър за Брекзит Доминик Рааб.   Също така стана ясно, че е отменена и насрочената за утре среща на т. нар. шерпи - виши чиновници от Лондон и Брюксел, планиращи и подготвящи Европейския съвет, който трябва да се състои на 18 и 19 октомври. По-късно дипломатчески източници съобщиха, че няма да има нови преговори до 17 октомври. Тогава лидерите на ЕС ще се съберат на вечеря в Брюксел, за да обсъдят Брекзит. Днес следобед в Брюксел започнаха да витаят слухове за проектоспоразумение на ниво преговарящи. Това стана, след като британското министерство за Брекзит разпространи съобщение, че Доминик Рааб е отпътувал извънредно за Брюксел. След това дипломати от ЕС съобщиха, че за тази вечер в Брюксел е насрочена среща на посланиците на страните от Съюза. Един от дипломатите намекна, че  , така че може още да бъде променено. Официален представител на Еврокомисита отказа да коментира и само заяви: Но дори да бъде постигнато споразумение по въпроси като ирландската граница, преговарящите трябва да се разберат и за политическа декларация, която ще положи основите на бъдещите отношения на Обединеното кралство с ЕС. Същевременно Тереза Мей е изправена срещу сериозни противници на сделката в парламента както сред привържениците на Брекзит в нейната Консервативна партия, така и сред северноирландските юнионисти, макар те да я подкрепят в Камарата на общините.", "date": "2018.10.14", "title": "Пропадна проектосделката за Брекзит"}
{"url": "http://clubz.bg/74463-zaplaha_na_trymp_svalq_kotirovkite_v_riqd", "text": "Риядската борса отбеляза спад от над 6,8 на сто, след като президентът на САЩ Доналд Тръмп заплаши страната със \"сериозно наказание\" заради изчезването на журналиста Джамал Кашоги, сътрудничил на в. \"Вашингтон таймс\", предадоха Асошиейтед прес и ДПА. САЩ ще продават оръжие на Саудитска Арабия, дори да е убила журналиста-дисидент Какво рискува Саудитска Арабия с изчезналия дисидент Да запишеш смъртта си на Apple Watch Според турски представители на 2 октомври саудитски агенти са убили Кашоги в консулството на Саудитска Арабия в Истанбул. Кралството определи обвиненията като неоснователни, но не показа доказателства, че журналистът е напуснал сградата на консулството, припомня АП. Критик на Рияд убит и нарязан в саудитското консулство в Истанбул Какво рискува Саудитска Арабия с изчезналия дисидент Да запишеш смъртта си на Apple Watch Критик на Рияд убит и нарязан в саудитското консулство в Истанбул", "date": "2018.10.14", "title": "Заплаха на Тръмп сваля котировките в Рияд"}
{"url": "http://clubz.bg/74443-da_zapishesh_smyrtta_si_na_apple_watch", "text": "Изчезналият в Турция журналист от Саудитска Арабия Джамал Кашоги е успял да запише момента на смъртта си на диктофон, вграден в Apple Watch. Устройството е синхронизирано с iPhone и облачната услуга, така че записите са попаднали в ръцете на турската полиция и специалните служби. Това съобщи турският проправителствен вестник \"Сабах\", цитирайки източници от вътрешното министерство. Тръмп за \"изчезналия\" журналист: Ще се обадя на крал Салман, ще разберем какво е станало Сега службите за сигурност анализират аудиозаписа на разпита, изтезанията и убийството на Кашоги. Служители на саудитското разузнаване забелязали часовника и се опитали да изтрият записа, но не успели да изтрият всички данни. Според източника на \"Сабах\" в ръцете на турските власти има доказателства, че Кашоги е бил убит, а трупът му - разчленен, в сградата на Генералното консулство на Саудитска Арабия на 2 октомври. Критик на Рияд убит и нарязан в саудитското консулство в Истанбул \"Моментите, когато Кашоги е разпитван, изтезаван и убит, са в паметта на Apple Watch\", пише изданието и допълва, че часовникът е свързан с неговия iPhone, който е бил в годеницата му, докато го е чакала пред консулството. Тя останала отвън цели пет часа, след което й съобщили, че Кашоги е напуснал сградата. Никой не го видял. В същия ден камион с тъмни стъкла влязъл на територията на консулството. Турция: Критикът на Рияд е отвлечен от наемни убийци Критик на Рияд убит и нарязан в саудитското консулство в Истанбул Турция: Критикът на Рияд е отвлечен от наемни убийци", "date": "2018.10.14", "title": "Да запишеш смъртта си на Apple Watch"}
{"url": "http://clubz.bg/74459-afrika_pobedi_v_maratona_na_sofiq", "text": "Африканци оглавиха класирането в 35-я лекоатлетически маратон на София, който се проведе по улиците на столицата днес. На първо място се класира кениецът Стивън Киплагат, който ще вземе наградата от 63 000 лева. Киплагат преодоля класическата дистанция от 42 километра за 2:14.06 часа, като подобри с 43 секунди старото върхово постижение на сънародника си Бармао Кипроно от миналия сезон, съобщи Нова телевизия. Втори завърши Абел Роб (Кения), а трети се нареди Нуени Редуан от Мароко. При жените първа беше Лена Джеротич 1:15:54 час, следвана от унгарката Зита Качер и Рут Мутий от Кения. От българките най-добре се представи Кристина Иванова, която финишира четвърта. В състезанието участваха над 4 000 души от 48 страни.", "date": "2018.10.14", "title": "Африка победи в маратона на София"}
{"url": "http://clubz.bg/74466-trymp_e_gotov_da_se_razdeli_s_shefa_na_pentagona", "text": "Президентът на САЩ Доналд Тръмп е готов да се раздели със своя министър на отбраната Джеймс Матис. Това каза самият Тръмп в интервю с телевизионната верига CBS. Водещият на шоуто \"60 минути\" Лесли Стал настоява президентът да му каже дали и защо иска да смени Матис.  Тръмп прави уговорката, че се разбира добре с министъра на отбраната, но добавя. Той уточни, че с Матис са обядвали преди два дни и че Матис досега не е повдигал въпрос за оставката си. Матис командваше американската морска пехота при нахлуването в Ирак през 2003 година и беше издигнат от президента Джордж Буш Младши като командващ на обединените сили на САЩ, а при президента Барак Обама стана шеф на централното командване на САЩ. Пентагонът не коментира изявлението на Тръмп. Тръмп искал да убие Асад Сегашният президент се раздели с много висши членове на администрацията си през първите две години на мандата си. Последната от тях да обяви предстоящото си напускане беше постоянната представителка на САЩ в ООН Ники Хейли. В книга публикувана миналя месец журналистът от \"Вашингнон пост\" Боб Уудуърд разказва, че Матис е отказал да изпълни желание на Тръмп да бъде убит сирийският президент Башар Асад. Той също е цитиран да казва, че представите на Тръмп за Северна Корея са като на \"петокласник или шестокласник\". Матис отрече да е казвал такива неща.  ", "date": "2018.10.14", "title": "Тръмп е готов да се раздели с шефа на Пентагона"}
{"url": "http://clubz.bg/74460-decata_ni_shte_postignat_68_ot_tova_koeto_mogat", "text": "България е на 44-о място по Индекс на човешкия капитал, каза главният изпълнителен директор на Световната банка Кристалина Георгиева днес по време на видеопресконференция за български медии, след края на годишните срещи между Световната банка и МВФ в Индонезия, предаде БТА. Индексът се определя на базата на критерии, свързани със здраве, училище, продължителност на живота, какъв е еквивалентът на наученото в рамките на прекараните в училище години и се изчислява колко от своя потенциал ще постигне едно дете, което е родено днес. За България индексът сочи, че дете, родено днес, ще постигне 68 процента от потенциала си като възрастен. При момичетата процентът е малко по-висок - 71 на сто, а при момчетата е малко по-нисък - 65 на сто. В класацията участват 157 страни. На първо място е Сингапур. Страните от Южна Азия и Европа заемат най-високите места.  Тя уточни, че индексът все още не може да класира когнитивни умения или умения за общуване, които са много важни за икономиката на бъдещето, но е добро начало да се привлече вниманието към това колко е ценна тази част от нашето богатство - хората.  Тя добави, че, колкото е по-богата една страна, толкова е по-висок делът на човешкия капитал в богатството на страната.  ", "date": "2018.10.14", "title": "Децата ни ще постигнат 68% от това, което могат"}
{"url": "http://clubz.bg/74467-london_parij_i_berlin_iskat_nadejdno_razsledvane_za_izchezvaneto_na_sauditskiq_disident", "text": "Великобритания, Франция и Германия призоваха властите на Саудитска Арабия и Турция да извършат надеждно разследване на изчезването на саудитския журналист Джамал Кашоги и заявиха, че подхождат най-сериозно към този случай, предадоха Франс прес и Ройтерс. Заплаха на Тръмп сваля котировките в Рияд Да запишеш смъртта си на Apple Watch Да запишеш смъртта си на Apple Watch", "date": "2018.10.14", "title": "Лондон, Париж и Берлин искат надеждно разследване за изчезването на саудитския дисидент"}
{"url": "http://clubz.bg/74464-hoking_se_strahuval_che_shte_se_poqvqt_svryhhora", "text": "Английският физик Стивън Хокинг, който почина преди седем месеца на 76 години, е предсказвал, че в бъдеще ще се появят свръххора с изменена ДНК, които биха могли да станат реална опасност за човечеството, съобщи ТАСС. Гласът на Хокинг вече се носи в космоса Последно от Хокинг: Вселената ще потъне в мрак Гениалният Стивън Хокинг издъхна на 76 г. Стивън Хокинг: Пренаселването ще унищожи Земята до 2600 г. Последно от Хокинг: Вселената ще потъне в мрак Гениалният Стивън Хокинг издъхна на 76 г. Стивън Хокинг: Пренаселването ще унищожи Земята до 2600 г.", "date": "2018.10.14", "title": "Хокинг се страхувал, че ще се появят свръххора"}
{"url": "http://clubz.bg/74461-radev_ogromen_e_deficityt_na_doverie_v_dyrjavnite_institucii_snimki", "text": "Президентът Румен Радев използва своя публична изява днес, за да атакува отново правителството. Той заяви, че убийството на журналистката Виктория Маринова в Русе и последвалите го дебати са показали \"огромна\" липса на доверие в държавните институции и двоен стандарт в разследването на престъпленията срещу личността у нас. Говорейки пред журналисти , държавният глава не уточни дали в случая има предвид и доверието в себе си. Президентът заяви, че очаква \"ефективни действия\" за разкриването на убийствата на бизнесмена Петър Христов и на данъчния служител Иво Стаменов, \"защото техният живот е не по-малко значим\". Радев коментира и други злободневни теми - от единението на обществото до бедността, неравенствата, неграмотността, здравната реформа и ремонтите в София.   Той не уточни за кои теми и проблеми говори.  По думите му общата задача на институциите е борбата с бедността, с растящите неравенства, с неграмотността.   Според президента българското здравеопазване е с \"тежка диагноза\". Той посочи, че българските медици търсят своята реализация в чужбина, а пациентите също се стремят да осигурят своето лечение извън страната. Коментирайки намерението на опозицията за вот на недоверие към правителството заради здравеопазването, Радев каза, че според него е важно да има дебат по обществено значими теми. Президентът съзря \"сериозен проблем\" в искането на министър-председателят Бойко Борисов компанията „Джи Пи Груп“, която извършва ремонтите в центъра на София, да бъде отстранена от проектите, свързани с европейски средства. По думите му, за решаването на този проблем е необходима политическа воля, но не само за изваждането на една фирма или недопускането ѝ до обществени поръчки при вече сключени договори.", "date": "2018.10.14", "title": "Радев: Огромен е дефицитът на доверие в държавните институции (СНИМКИ)"}
{"url": "http://clubz.bg/74450-birmata_se_predal", "text": "Издирваният Антон Станоев - Бирмата, който е обвинен в участие в престъпна група за производство на нелегални цигари, днес се е предал в Специализираната прокуратура, предаде телевизия \"България от еър\".  Интерпол официално издирва Антон Бирмата Те според обвинението стоят зад четири фабрики за незаконни цигари в страната.  \n\t\"Интерпол\" беше обявил за издирване с червена бюлетина Антон Станоев и брат му Георги Станоев, известен още като Малката Бирма. \n\t ", "date": "2018.10.14", "title": "Бирмата се предал"}
{"url": "http://clubz.bg/74465-pravitelstvenata_kriza_v_shveciq_se_zadylbochi", "text": "Лидерът на шведската Умерена коалиционна партия Улф Кристершон заяви, че не е успял да събере достатъчна подкрепа за съставяне на дясноцентристката коалиция, което връща задачата да се намери кандидат за премиер в ръцете на председателя на парламента, предаде Ройтерс. След изборите в Швеция: Таке а Chance on Me или друга песен? Крайната десница остана трета на изборите в Швеция Крайната десница остана трета на изборите в Швеция", "date": "2018.10.14", "title": "Правителствената криза в Швеция се задълбочи"}
{"url": "http://clubz.bg/74452-propadaneto_na_germaniq_prodyljava_snimki", "text": "Германия не показа признаци за излизане от кризата - точно обратното се случи при гостуването на Холандия в Лигата на нациите (гр. 1 на дивизия А). Световните шампиони от Мондиал 2014 претърпяха поражение с 0:3 на стадион \"Йохан Кройф арена\" в Амстердам, а двубоят беляза няколко интересни събития. За първи път в историята на съперничеството между двете футболни сили \"лалетата\" побеждават маншафта с три гола разлика. Холандия нямаше успех над Германия от 2002 г., а от далечната 1992 г. това не бе ставало в официална среща (квалификации или финали на големи първенства). Мачът на стадиона, носещ името на величието Кройф, бе специален за селекционера Йоахим Льов, тъй като е под номер 168 за него, начело на четрикратните световни шампиони. Така Йоги вече има най-много мачове за Германия, но няма да запомни с добро отбелязването на наистина значимото събитие. №1 досега беше Сеп Хербергер. С очите си той видя, че селекцията му изпитва огромни проблеми, а краят на кризата още не се вижда. Това е шеста загуба на германците в последните им десет срещи, а тази негативна серия влизат и двете поражения на Световното, коствали им незапомнено ранно отпадане. Снощи гостите имаха добри ситуации в средата на първото полувреме. Но видяха отблизо гол в тяхната врата, дело на защитника Върджил ван Дайк в 30-ата. По подобен начин се развиваше и второто полувреме - Германия търсеше изравнителен гол, а Холандия разчиташе на контри, които станаха доста опасни към края на срещата. Всичко приключи в 87-ата минута, когато Мемфис Депай удвои. Малко след това крилото удари и греда. Загубата на маншафта стана много тежка в добавеното време, когато Жоржиньо Вайналдум направи вечерта още по-специална за феновете на Холандия. В тази \"желязна\" група Франция има 4 точки, Холандия е с 3, а Германия - 1, от нулевото равенство с \"петлите\" на старта на турнира. Националите показаха характер и обърнаха Кипър Снощи България впечатляващо обърна Кипър с 2:1 от 0:1 на стадион \"Васил Левски\".", "date": "2018.10.14", "title": "Пропадането на Германия продължава (СНИМКИ)"}
{"url": "http://clubz.bg/74457-pili_li_ste_ot_tova", "text": "Бутилка уиски \"Макалън\" реколта 1926 г. беше продадена за 843 200 долара на търг на \"Сотбис\" в Ню Йорк, съобщи АФП, цитирана от БТА. \n\tКолкото и висока да е цената, тя не е рекордна, отбелязва агенцията. Рекордът беше поставен в началото на октомври, отново с бутилка \"Макалън\" за 1,12 милиона долара. \n\tПродаденото вчера уиски е бутилирано през 1986 г. от \"Макалън\", след като е отлежавало в дъбови бурета 60 години. За разлика от виното, уискито спира да зрее и се стабилизира, когато бъде налято в бутилка. \n\tОснованата през 1924 г. дестилерия \"Макалън\" е произвела само 40 бутилки 60-годишно уиски реколта 1926 г. 12 от тях са с етикет, нарисуван от Питър Блейк, който създава и обложката на албума \"Sgt. Pepper's Lonely Hearts Club Band\" на \"Бийтълс\". Именно такава е продадената вчера. \n\tДосега три бутилки уиски \"Макалън\" от 1926 г. са продадени на търг за повече от един милион долара. В средата на май в Хонконг бутилка с етикет от Питър Блейк беше продадена за 1,01 милиона долара. Същия ден версия с етикет от италианеца Валерио Адами, беше продадена за 1,1 милиона долара. В началото на октомври друга бутилка \"Макалън\" с етикет от Адами постави рекорда от 1,12 милиона долара на търг в Единбург. Бутилка вино \"Романе-Конти\" от 1945 г. беше продадена за рекордната сума от 558 000 долара на търг на \"Сотбис\" в Ню Йорк, съобщи АФП. \n\tЦената, която включва комисионата и таксите, надхвърли 17 пъти горната граница на предварителната оценка - 32 000 долара. \n\tБутилката с изцапан етикет е един от 600-те броя, произведени през 1945 г., преди имението \"Романе-Конти\" да изскубе лозите си, за да засади нови.  \n\tНяколко минути по-късно още една бутилка \"Романе-Конти\" от 1945 г. беше продадена за 496 000 долара - втората най-висока цена за вино на търг. \n\t\"Романе-Конти\" често се представя като най-доброто бургундско вино. Лозята са на терен от по-малко от два хектара (20 декара) и от тях се произвеждат от 5000 до 6000 бутилки годишно. \n\tДосегашният рекорд за стандартна бутилка вино беше 233 000 долара за \"Шато Лафит Ротшилд\" от 1869 г., продадена в Хонконг през 2010 г. \n\tПри по-големите бутилки рекордът е от 2007 г. за трилитрова \"Мутон Ротшилд\" от 1945 г., продадена в Ню Йорк за 310 700 долара. \n\tПродадените на вчерашния търг в Ню Йорк бутилки са от личната колекция на Робер Друен, който ръководи от 1957 г. до 2003 г. винарната \"Жозеф Друен\". Тя е и ексклузивен дистрибутор на \"Романе-Конти\" за Франция и Белгия от 1928 г. до 1964 г. Имението \"Жозеф Друен\" притежава 73 хектара лозя.  \n\tТри бутилки магнум \"Романе-Конти\" (1,5 л) от 1937 г. бяха продадени за по 310 000 долара на същия търг. ", "date": "2018.10.14", "title": "Пили ли сте от това?"}
{"url": "http://clubz.bg/74401-rojters_brutalniqt_nov_svqt_na_shpionaj_i_ubijstva", "text": "Международният шпионаж и поръчковите убийства винаги са били инструменти, използвани от правителствата. Но въпреки спиращите дъха спекулации в шпионските романи и журналистическите дописки, тези дейности традиционно са стриктно контролирани. Има негласни споразумения убийствата да се свеждат до минимум, особено на чужд терен. След седмица, през която бе отвлечен или убит саудитски журналист в Турция, изчезна безследно високопоставен китайски представител, оглавяващ Интерпол и западни държави разобличиха дейности на руското военно разузнаване, правилата се променят бързо. \n\tСлед колебливо начало Западът се опитва да отговори на това предизвикателство. \n\tПо-стриктното наблюдение и информационната революция в по-широк аспект направиха така, че операциите под прикритие да бъдат по-лесни за проследяване и разкриване. Миналата седмица бяха публикувани видимо координирани британски, холандски и американски правителствени доклади за руски кибершпионаж и други видове шпионски дейности. Лондон: Руското ГРУ използва зловреден софтуер в България и прави кибератаки по цял свят Холандският доклад, разкриващ детайли за явните опити на четирима руски агенти да пробият информационните системи на Организацията за забрана на химическите оръжия - бе особено подробен. Той съдържаше включително регистрационни номера на автомобили и документи за самоличност. Журналисти и други представители на гражданското общество, занимаващи се с проучвания, имат повече достъп до данни от когато и да било. Базираният в Обединеното кралство разследващ уебсайт \"Белингкет\" събра вече достъпни в публичната сфера информации, за да установи самоличността и на двамата предполагаеми участници в отравянето на бивш руски шпионин в английския град Солсбъри. И вторият отровител на Скрипал разкрит - лекар от ГРУ Но целите на този тип шпионаж също се разширяват и променят. Традиционно - и не без основание - САЩ и съюзниците им се притесняват най-вече, че чуждестранни шпиони могат да откраднат техни държавни тайни. Това остава голяма заплаха, тъй като кибератаките позволяват сдобиване с невъобразими навремето количества данни. Но разузнавателните служби са все по-обезпокоени от изкривяването на демократичните процеси и създаването на фалшиви истории с политически цели. За шпионите на автократичните държави като че ли няма нищо по-важно от това да гарантират техните правителства да могат да се доберат, да сплашат, а понякога и да убият, вътрешни врагове, търсещи убежище в чужбина. \n\tТова явление, изглежда, е сред най-бързо разрастващите се. Демонстрирането на дългата ръка на Кремъл - и следователно сплашването на други руснаци зад граница, в това число олигарси, дисиденти и други бивши шпиони - се смята от мнозина за основен мотив за нападението с нервнопаралитичното вещество Новичок срещу бившия двоен агент Сергей Скрипал и дъщеря му в Солсбъри по-рано тази година. \n\tТо бе предшествано от редица смъртни случаи на руски емигранти, някои от които също се подозираше, че са свързани с разузнавателните служби на Москва. Русия неизменно отрича подобни обвинения. Макар че руският президент Владимир Путин може би е най-често виненият световен лидер за подозрителни смъртни случаи в чужбина, други все по-често се сблъскват с обвинения за подобни дейности.  Борис Джонсън: Вероятно е лично Путин да е поръчал атаката срещу Скрипал Властите в Турция казаха, че според тях известният саудитски журналист Джамал Хашоги е бил убит на 2 октомври в саудитското консулство в Истанбул от екип агенти, пристигнали в страната в същия ден и заминали си може би с разчлененото му тяло.  \n\tСаудитски представители отрекоха страната им да е замесена в убийство, но на кадри от камери за видеонаблюдение, излъчени по турската телевизия, се вижда как журналистът влиза в сградата и повече не се появява. \n\tАвтократичните държави, изглежда, все по-малко ги е грижа дали някой вярва на опитите им за опровержение, нито дали са достоверни. Даже напротив - като че ли разпространяват посланието, че никой не е в безопасност да бъде следен от тях или да бъдат предприети преки действия срещу него, особено собствените им граждани. Критик на Рияд убит и нарязан в саудитското консулство в Истанбул Това не означава непременно убийство - понякога сплашването има по-меки форми. Китайските власти отдавна опитват да запушат устите на дисиденти зад граница, особено от мюсюлманското уйгурско малцинство, чрез заплахи към семействата им в Китай. Това лято няколко чуждестранни активисти, базирани в Хонконг, и техните семейства във Великобритания и в други страни получиха анонимни писма със заплахи, явно от някой \"прокитайски\" настроен, както може да се предположи. В други случаи Пекин опитва да сътрудничи с чужди правителства при изземането на активи, принадлежащи на китайски длъжностни лица и хора от бизнеса, обвинени в различни форми на корупция. \n\tВластта и престижът дават само ограничена закрила. Китайският представител по сигурността и президент на Интерпол Мън Хунвей изчезна при посещение в Китай. На 7 октомври китайското правителство разкри, че го държи под стража и че срещу него се води разследване за \"закононарушения\". Това стана в същата седмица, в която се случиха и няколко други неща, всички от които бяха видимо свързани с охлаждане на отношения и недоволство, включително отказването на виза за високопоставен редактор на \"Файненшъл таймс\" в Хонконг. Критик на Рияд убит и нарязан в саудитското консулство в Истанбул Журналистите, изглежда, често са изложени на известен риск. Двама руски репортери бяха убити в Централноафриканската република по-рано тази година, след като, както се твърди, са водели разследване за компанията \"Вагнер\" - базиран в Москва частен военен подизпълнител. Малтийската репортерка Дафне Каруана Галиция бе убита миналата година с кола бомба, след като е разследвала корупция, която според твърдения, е свързана с Русия. Дали такива действия са ръководени от руското правителство, организираната престъпност, бизнеса или и от трите, далеч не е ясно, но експерти, следящи темата отблизо, казват, че те често са тясно свързани. \n\tЗападните държави още обмислят как да постъпват при такива действия, също както в случаи на предполагаема намеса в избори, хакерски атаки и разрастващ се спектър от шпионски дейности. \n\tГовори се, че се обсъждат различни варианти, не на последно място мерки срещу прането на руски, китайски и други чуждестранни пари чрез големите финансови центрове като Лондон. По-конкретно британският и холандският доклад за предполагаемите руски дейности навеждат на мисълта, че тези страни смятат публичното оповестяване на тайни операции като друго мощно оръжие. \n\tДали това е достатъчно да доведе до промяна в поведението на тези страни международната сцена, е друг въпрос. Засега авторитарните държави по света изглежда знаят точно какво искат да направят. И въпреки че отричат с половин уста, те искат всеки да знае какво вършат. БТА  И вторият отровител на Скрипал разкрит - лекар от ГРУ  Борис Джонсън: Вероятно е лично Путин да е поръчал атаката срещу Скрипал Критик на Рияд убит и нарязан в саудитското консулство в Истанбул Критик на Рияд убит и нарязан в саудитското консулство в Истанбул", "date": "2018.10.14", "title": "Ройтерс: Бруталният нов свят на шпионаж и убийства"}
{"url": "http://clubz.bg/74449-pusnaha_navalni", "text": "Руският опозиционен лидер Алексей Навални бе освободен днес от затвора, където прекара почти два месеца за организиране на антикремълски протести, предаде Франс прес. Навални бе задържан на 24 септември заради акция срещу повишаването на пенсионната възраст, която бе замислена да съвпадне с регионалните и местни избори в началото на септември. Задържането бе извършено минути след като излезе от ареста, където прекара 30 дни заради неразрешен протест през януари, на който призовава за бойкот на президентските избори на 18 март. Навални се кандидатира на тях, но не бе допуснат до участие заради присъда, която той отхвърля като политически мотивирана.  Властите засилиха натиска срещу главния противник на Владимир Путин, след като рейтингът на руския президент спадна заради много непопулярната пенсионна реформа, отбелязва АФП.  Излизайки днес на свобода, Навални благодари на привържениците си за подкрепата и заяви, че според него за последните 50 дни, докато не е бил на свобода, руснаците са станали свидетели на много доказателства, че режимът \"окончателно е деградирал\" - от провали в разузнаването до провали в космическия отрасъл, съобщи руската телевизия \"Дожд\". ", "date": "2018.10.14", "title": "Пуснаха Навални"}
{"url": "http://clubz.bg/74455-elektrobusi_trygvat_v_stolicata", "text": "Градският транспорт на София ще има електробуси и автобуси на природен газ, съобщи днес във Фейсбук кметът Йорданка Фандъкова. Фандъкова посочва, че това е първата доставка на електробуси, след като в последните години общината е изпитала няколко технологии по различни линии в София.  Тя посочва, че всички автобуси, които общината купува за градския транспорт, отговарят на най-високия екологичен стандарт в ЕС - \"ЕВРО6\".  ", "date": "2018.10.14", "title": "Електробуси тръгват в столицата"}
{"url": "http://clubz.bg/74451-chestita_banq_sofiq", "text": "Това ни съобщава пресцентърът на Столичната община, цитиран от агенция \"Фокус\". Ще се мият тротоари и основни улици в кварталите, научаваме още от него. Дейността е възложена на фирми-оператори и се контролира от столичен инспекторат. Да анализираме накратко съобщението. Първото, което разбираме от него е, че ще мият София. Хигиената е новина. Виена я мият всяка нощ. Без предупреждение.  Второто е, че мият София, защото времето е хубаво. Влоши ли се, край на хигиената. Като се стопли, пак ще се къпем. Третото е, че няма просто да мият столичния град, а ще извършат \"дейности по миенето му\", каквото и да значи това. Едно е да правиш нещо, а друго е да извършиш дейности по правенето му. Очевидно, миенето на София е такова събитие, че си заслужава да го съобщиш по-тържествено. Фандъкова за ремонта на \"Графа\": Възложих контрол на контрола Четвъртото е, че новините както винаги са две - добра и лоша. Добрата е, че ще мият не само улиците, но и тротоарите. Лошата е, че няма да мият всички улици, а само основните. Няма пълно щастие, дори в хигиената. Петото е, че тези дейности ще бъдат извършени с помощта на автоцистерна. Интересно, с какво друго може да се измие столична улица - с четка за зъби? С авиоцистерна? Днес този, който държи маркуча и пръска улицата,  трябва да е оператор на маркуч. Накратко, честита баня, София! Госпожо Фандъкова, това, което Ви направи собственият пресцентър, никой журналист и никоя опозиция не могат да Ви направят. И никоя автоцистерна не може да измие.", "date": "2018.10.14", "title": "Честита баня, София!"}
{"url": "http://clubz.bg/74453-obshtinata_iska_da_kupi_kyshtata_na_qvorov", "text": "Кметът на Столична община Йорданка Фандъкова е разговаряла с премиера Бойко Борисов общината или държавата да придобият къщата-музей на Пейо Яворов, която се предлага за продан от частен съдебен изпълнителен. Във Фейсбук Фандъкова съобщи, че задачата на нея и екипа ѝ е къщата да бъде „съхранена като архитектурен паметник, заедно с всички изключително ценни сбирки от ръкописи, книги и вещи на поета Пейо Яворов“. SOS! Къщата-музей \"Яворов\" е обявена за продажба    ", "date": "2018.10.14", "title": "Общината иска да купи къщата на Яворов"}
{"url": "http://clubz.bg/74456-uragan_sprq_toka_na_portugaliq", "text": "Ураганът Лесли достигна Португалия тази сутрин. Ветрове със скорост 176 км/ч изкорениха дървета и оставиха стотици хиляди жилища без електричество, преди да се насочат към северната част на Испания, която се готви за проливни дъждове, предаде Франс прес. Рядко се случва атлантически ураган да достигне бреговете на Пиринейския полуостров. Досега са известни пет такива случая. Ураганът \"зомби\", наречен така, защото \"бродеше\" над Атлантическия океан от 23 септември, отслабна до тропическа буря, след като достигна бреговете на Португалия в ранните часове на днешния ден. В голяма част от страната е обявена най-високата степен за опасност от лошо време.  Стотици хиляди останаха без електричество, десетки бяха принудени да напуснат домовете си. Най-тежко са засегнати окръзите Куимбра, Лейрия и Лисабон. По данни на метеорологичните регистри, цитирани от експертите, в тази част на Атлантика са били регистрирани само пет урагана.  Испанската метеорологична служба предупреди, че регионите Астурия, Кастилия и Леон и Кантабрия ще бъдат засегнати най-тежко от проливните дъждове в северната част на страната. Службата за гражданска защита посъветва шофьорите да карат бавно и да не спират в райони, които може да бъдат наводнени. Освен това гражданите се съветват да стоят по-далеч от дървета, стрехи на покриви и строителни обекти.", "date": "2018.10.14", "title": "Ураган спря тока на Португалия"}
{"url": "http://clubz.bg/74458-bylgarskiqt_populizym_pytqt_ot_vyrha_e_nadolu", "text": "Популистите у нас обаче си имат и своите особености. В известен смисъл поддържат собствен стил. Отличителна черта на българския популизъм е носталгията по комунистическото минало, когато България е била едва ли не водеща икономика в света. На простия въпрос защо тази водеща икономика толкова бързо колабира отговор, разбира се, няма. Българските популисти също така твърдят, че България трябва да се придържа към Евразия, която според тях е бъдещ икономически тигър, особено заради сближаването на Русия и Китай. И, разбира се, пропускат факта, че дори Евразия да е икономически тигър – което е съмнително, то сближаването с нея върви ръка за ръка с потъпкването на елементарни човешки права и свободи. Освен това голяма част от историята на България е минала точно в Евразия – първо в Османската империя, а после и в съветската. Популистите у нас обаче пропускат тази подробност. Нищо че се бият в гърдите като най-големите патриоти, когато наричат османското владичество „турско робство”. Всеки, който е запознат поне малко с българската политика, може да разпознае кои партии у нас се придържат към описаните по-горе критерии. На първо място, това е „Атака”. На второ място, в тази недотам престижна класация е БСП, която по принцип се води традиционна партия. Някъде из призовите места е и „Воля”, но тази партия едва ли ще има дълъг политически живот и в този смисъл като че ли не заслужава особено внимание. Макар че такава изглеждаше, че ще бъде и съдбата на „Атака”, но реалността се оказа по-различна от първоначалните прогнози. Българският популизъм обаче има вече немалка история и почти няма партия, която да не се е изкушила да флиртува с него. Включително тези, които твърдят, че са традиционни. Големият пробив на популизма у нас бе още при НДСВ, чийто лидер Симеон Сакскобургготски обеща да оправи България за 800 дни. Вярно, думите му не бяха точно тези, но посланието бе именно такова. То се различаваше много от посланието, с което дойде предишната власт – тази на ОДС, които искаха да затворят фабриката за илюзии. Симеон Сакскобургготски обаче отвори тази фабрика и тя продължава да работи активно и до днес. А с последните си публични изяви започна да се придържа и към другите критерии на българските популисти. Бившият премиер, който навремето обещаваше, че няма да прави коалиция с БСП – лъжа, която българите не му простиха, сега също като тази БСП лобира за по-топли отношения с Русия на Владимир Путин. Началото на ГЕРБ, първата политическа сила в момента и единствената партия, която управлява вече трети мандат, също бе белязано от доста сериозни залитания към популизма. Първоначално Бойко Борисов се опираше на бутафорен патриотизъм, който после бе развит до съвършенство от Волен Сидеров. В един или друг период от своето политическо развитие Борисов също залагаше както на носталгията по комунистическото минало, така и на евроскептицизъм. Накратко – българският популизъм в момента е част от основните партии и коалиции както в управлението, така и в опозиция. От една страна, този факт е доста обезпокоителен. От друга страна обаче, най-сигурният път за популизма да загуби своята популярност е именно да стигне до властта. Това вече се видя в много европейски държави, в които партии, залитащи или откровено проповядващи популизъм, загубиха много от своята популярност в момента, в който се добраха до управлението. Защото именно тогава се вижда, че едно е да предлагаш лесни решения, но съвсем друго е да ги осъществиш дори да имаш цялата власт. Много често краткият път до властта води и до скоростно слизане от държавния връх. У нас повечето популисти вече са били във властта. Това е и основната причина, поради която прогнозираният бум на популизма в Европа тук едва ли ще се случи. В България популистите в най-добрия случай ще запазят позициите си, а някои дори е възможно да загубят част от влиянието си при следващи избори. Защото все повече хора вероятно разбират, че „Атака” например не е нищо друго, освен патерица на ДПС. До скоро атакаджиите помагаха на движението само и единствено с войнствената си реторика, чрез която консолидираха електората му. В момента обаче именно чрез тях Делян Пеевски е част от властта. И това едва ли ще остане незабелязано дори от най-верните привърженици на тази партия. Освен това според последните социологически проучвания хибридната война срещу ЕС, чието оръдие са българските популисти, не дава особени резултати. Все още по-голямата част от българите са твърди привърженици на членството на България в ЕС, както и в НАТО. Онези, които залагат на т.нар. българска простотия, очевидно много грешат. Българите, или поне по-голямата част от тях, ясно си дават сметка, че въпреки несгодите на прехода влизането ни в ЕС и НАТО е едно от най-щастливите събития в цялата българска история. Всички могат да направят сравнение с това как се живееше преди 1989 г., включително на най-елементарно битово ниво. Евроскептицизмът вероятно има своите успехи на Запад. Избирателите там винаги са били част от Европа и могат да си позволят лукса да залитнат в отричане на достойнствата на ЕС. Сигурно е обаче, че бързо ще изтрезнеят от евроскептичното опиянение, когато се сблъскат със суровата реалност, както вече се случи в някои европейски държави – например в съседна Гърция и дори във Великобритания. Сред българските избиратели обаче ЕС вероятно винаги ще бъде възможно най-доброто, което може да им се случи. Все пак говорим за държава, която само преди 140 години е била османска провинция, а преди 30 години задунайска губерния или съветска република – етикетът е различен, но съдържанието еднакво. А и в крайна сметка българите няма как да не подкрепят европейската идея, благодарение на която мнозина от тях успяха да се реализират, макар и далеч от родината си. Поради всички тези причини популизмът у нас изглежда по-скоро като временно явление, което едва ли ще постигне сериозни успехи. Подобни примери обаче никога не трябва да бъдат подценявани, защото историята е показала, че това често може да изиграе много лоша шега. Все по-залитащата към популизъм партия ГЕРБ вероятно ще продължи да бъде първа политическа сила, докато съумява да изгражда инфраструктура – къде по-бързо и качествено, къде не чак толкова. И докато единствената „алтернатива” е БСП, разбира се. Тази партия не само че не е опозиция на ГЕРБ, тъй като по най-важните обществени въпроси е по-скоро съюзник на властта. В БСП са и по-големи популисти, поради което няма как да изпреварят ГЕРБ по отношение на общественото доверие. Популизмът в България няма сериозни шансове за успех. Проблемът е друг – че реалната политика с истински реформи, които да създадат реални перспективи за по-добър живот на българите, също няма сериозни шансове за успех. Българското общество все още се уповава на политически полуфабрикати, които го залъгват със сладки приказки. Хората у нас продължават да не са готови да поемат отговорност за собственото си бъдеще. Предпочитат да живеят в измислена паралелна реалност, в която чрез балкански тарикатлъци да избегнат плащането на цената. И гласуват за партии, които им предлагат точно това. В този смисъл флиртът с популизма от страна на политиците вероятно ще продължава да носи успехи за тях. Но и ще продължава да държи България в задънена улица.", "date": "2018.10.14", "title": "Българският популизъм - пътят от върха е надолу"}
{"url": "http://clubz.bg/74352-polqcite_i_rumyncite_idvat_bylgari_ne_chak_tolkova", "text": "Всяко второ ново работно място в Германия напоследък се заема от чуждестранен работник. По данни на Германската агенция по труда от юли, броят на работещите в Германия е нараснал в сравнение със същия период на миналата година с близо 700 000 души. От тях 370 000 са били чужденци – и то предимно от източноевропейските държави на ЕС, информира \"Франкфуртер Алгемайне Зонтагсцайтунг\" (ФАЗЦ). С други думи, в случая изобщо не става дума за бежанци, за които в Германия от години се води широк обществен дебат. От данните става ясно, че източноевропейците играят значително по-голяма роля на германския трудов пазар, отколкото например гражданите на онези южноевропейски държави, които бяха най-силно засегнати от кризата, като Италия, Испания, Португалия и Гърция. Данните сочат, че най-бързо нараства делът на работниците от Румъния и Полша, а в по-малка степен от Хърватия, България и някои други източноевропейски страни-членки на ЕС. В Германия в момента работят 422 000 полски граждани – т.е. повече от всички бежанци с трудова заетост, взети заедно. Същото се отнася и до румънските граждани, които са 349 000 души, се казва в публикацията, озаглавена \"Поляците и румънците идват\".  Истинските данни навярно са значително по-високи, тъй като Агенцията по труда отчита само онези източноевропейци, които имат социалноосигурена трудова заетост  и плащат отчисления и за пенсия. Извън статистиките остават например онези, които фиктивно се водят самонаети лица, а всъщност зависят от работодатели – подобни случаи масово се срещат из германските кланици например. Официалната статистика показва и още нещо: източноевропейците, които идват в Германия, обикновено успяват да си намерят работа. Делът на безработните сред тях е приблизително еднакъв с този сред германското население и значително по-нисък от този на всички останали чужденци в Германия, се казва още в статията. Това развитие е още по-изненадващо, като се има предвид, че Германия още през 2004 въведе защитни клаузи за своя трудов пазар, за да се предпази от евентуален наплив на евтина работна ръка от Източна Европа. Поради икономическия бум от последните няколко години интеграцията на източноевропейците, и най-вече на поляците и румънците, протече значително по-безшумно и безпроблемно, отколкото се очакваше. Във Великобритания обаче свободното придвижване на работна ръка в рамките на ЕС се натъкна на значително по-силен отпор - факт, който изигра решаваща роля в гласуването за Брекзит преди две години. Сега експертите прогнозират обаче, че броят на трудовите мигранти от Източна Европа постепенно ще спада – най-вече заради демографското развитие и икономическия възход в страните, откъдето пристигат. Източноевропейците запълват ниши от германския трудов пазар, в които има постоянен глад за работна ръка: например строителството, доставките на пощенски пратки, временната трудова заетост. Броят на тези отрасли постоянно нараства. Напоследък все повече чужденци получават работа в различни логистични компании и дори в отрасъл като металообработването. В същото време тези хора оставят празнина в собствените си страни. Вярно е, че тези държави извличат ползи от парите, които трудовите мигранти изпращат у дома. Но като цяло отливът на квалифицирани хора се отразява неблагоприятно на източноевропейските държави. От 2010 година насам населението на Румъния е спаднало с 1,7 милиона души. Подобно развитие има и в други страни, сред които и България. Същевременно Полша и Румъния в момента са сред най-бързо развиващите се икономики в Европа. А празнините, които трудовите мигранти оставят в родните си страни, се запълват от вносна работна ръка - основно от Украйна. Но защо заплатите в Германия не нарастват по-бързо, след като има такъв глад за работна ръка? През миналата година възнагражденията в страната са се увеличили с 2,5 процента, но като приспаднем инфлацията, от това увеличение остават само някакви си 0,5 процента. Това изобщо не отговаря на представите за процъфтяващ трудов пазар. Дали това не се дължи на факта, че от Източна Европа пристига достатъчно нова работна ръка? На това възразява Енцо Вебер, икономист от нюрнбергския Институт за изследване на трудовия пазар и професиите. Той посочва, че когато румънци и поляци идват да работят в Германия, те на свой ред създават работа за местните хора, като наемат техните жилища, пазаруват в магазините и т.н. Рано или късно обаче потокът от трудови мигранти от Източна Европа към Германия навярно ще секне. Експертите посочват, че вече доста хора са пристигнали в страната, и че в Полша и Румъния броят на желаещите да работят в чужбина е ограничен. Засега обаче все повече хора от тези страни продължават да пристигат. През последните месеци – предимно от Румъния.", "date": "2018.10.14", "title": " Поляците и румънците идват! Българи не чак толкова"}
{"url": "http://clubz.bg/74445-trymp_shte_imame_dobri_daje_strahotni_otnosheniq_s_turciq", "text": "Президентът Доналд Тръмп посрещна снощи в Белия дом пастор Андрю Брънсън и приветства освобождаването му като огромна стъпка към подобряване на отношенията на САЩ с Анкара, предаде Ройтерс. \n\tБрънсън, който се завърна в САЩ с военен самолет от Германия малко преди срещата им, изглеждаше в добра форма и настроение, отбелязва Асошиейтед прес. Той благодари за освобождаването си на Тръмп, на администрацията и на членовете на Конгреса, които се застъпиха за него.  А Тръмп заяви: Представители на администрацията представят освобождаването на Брънсън като резултат от непреклонната позиция на Тръмп, като изтъкват, че Турция се е опитала да постави условия за свободата на пастора, но президентът твърдо е настоявал това да стане без предварителни условия, посочва АП.  \n\tВ Овалния кабинет вчера Тръмп наблегна, че не е имало сделка за свободата на Брънсън. Въпреки твърдението си, че не е имало договорености с турските власти, Тръмп намекна, че ще обмисли бъдещето на санкциите, наложени през лятото, за да окаже натиск над Анкара, отбелязва Франс прес. Малко преди това той заяви в Туитър, че освобождаването на пастора ще доведе до   между двете страни и добави че администрацията  , на което турският президент реагира доста хладно, като се задоволи само да изрази желание, че двете страни ще продължат да си сътрудничат, \" , в борбата срещу терористични групировки, но преди това наблегна на независимостта на съдебната система на страната му.  Пастор Брънсън е свободен, среща Тръмп още днес В Овалния кабинет Тръмп изрично благодари за освобождаването на пастора на президента Реджеп Таийп Ердоган, който \"направи това възможно\".  Връщането на Брънсън е важен дипломатически успех за Тръмп, който разчита на подкрепата на евангелистите за републиканските кандидати на изборите на 6 ноември, отбелязва АП.  \n\tНовината за завръщането на Брънсън на родна земя вчера по обед пръв съобщи виден евангелистки лидер - Тони Пъркинс, президент на Съвета за изследвания на семейството, който написа в Туитър, че току-що е кацнал във военна база край Вашингтон заедно с пастора и съпругата му Норийн. Срещата в Белия дом в присъствието на журналисти бе предавана на живо от Си Ен Ен. Пред камерите Брънсън коленичи и положи ръка на рамото на президента и отправи молитва към Бог да го дари със  , допълва БТА. Турският президент Реджеп Тайип Ердоган отговори снощи, че съдът е взел независимо решението за освобождаване на американския пастор Андрю Брънсън, предаде Ройтерс.", "date": "2018.10.14", "title": "Тръмп: Ще имаме добри, даже страхотни отношения с Турция"}
{"url": "http://clubz.bg/74448-nad_4_000_shte_tichat_v_maratona_na_sofiq", "text": "Над 4 000 души от 48 страни ще тичат днес в традиционния маратон на София. Наградата за победителя е 63 00 лева. Организаторите са предвидили три дължини на трасето - 3 км, 10,550 км, полумаратонска 21,098 км и маратонска 42,195 км. Заради състезанието центърът на столицата е затворен за движение на автомобили от 6,30 часа до 15,30 часа днес. Паркираните по трасето на маратона коли ще бъдат принудително преместени.  Забранява се влизането на пътни превозни средства в двете посоки по бул. \"Евлоги и Христо Георгиеви\" между бул. \"Цар Освободител\" и ул. \"Граф Игнатиев\". До 16 часА се променят и маршрутите на масовия градски транспорт в центъра. Промените засягат автобусни линии 9, 84, 184, 72, 75, 76, 94, 102, 204, 505 и 604. Подробна информация можете да откриете на   и Центъра за градска мобилност.  ", "date": "2018.10.14", "title": "Над 4 000 ще тичат в маратона на София"}
{"url": "http://clubz.bg/74447-sasht_shte_prodavat_oryjie_na_sauditska_arabiq_dori_da_e_ubila_jurnalista_disident", "text": "Президентът Доналд Тръмп смята, че САЩ биха наказали себе си, ако спрат продажбите на оръжие на Саудитска Арабия, дори ако се докаже, че саудитският журналист Джамал Хашоги е бил убит в консулството на кралството в Истанбул, предаде Ройтерс, цитирана от БТА. Неприличното посещение на Тръмп в Саудитска Арабия (ВИДЕО) Саудитска Арабия трябва да сътрудничи с турското разследване на изчезването на саудитския журналист Джамал Хашоги и да позволи на турски представители да влязат в консулството й в Истанбул, заяви външният министър на Турция Мевлют Чавушоглу, цитиран от Ройтерс. Чавушоглу направи изявлението си пред медиите по време на посещение в Лондон, след като саудитска делегация пристигна в Турция за съвместно разследване на изчезването на Хашоги.", "date": "2018.10.14", "title": "САЩ ще продават оръжие на Саудитска Арабия, дори да е убила журналиста-дисидент"}
{"url": "http://clubz.bg/74446-sylzotvoren_gaz_na_gej_parad_v_polsha", "text": "Полската полиция използва сълзотворен газ и водни оръдия срещу десни екстремисти, които се опитаха да попречат на първия ЛГБТ парад в град Люблин, предаде Асошиейтед прес. \n\tНад 1000 активисти, защитаващи правата на хомосексуалистите и транссексуалните се събраха в града, носейки знамена с цветовете на дъгата. Около 300 техни противници с десни убеждения застанаха на пътя на шествието им. Полицията използва сълзотворен газ, зашеметяващи гранати и водни струи, за да ги разпръсне. Те замерваха служителите на реда с камъни, преди да се разотидат. Малки групи от тях се опитаха да преминат през полицейския кордон. \n\tСлед края на сблъсъците ЛГБТ парадът продължи без инциденти, предаде БТА.", "date": "2018.10.14", "title": "Сълзотворен газ на гей парад в Полша"}
