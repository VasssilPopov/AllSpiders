{"url": "http://clubz.bg/66949-yunajted_ukroti_totnym_otiva_na_final", "text": "\"Манчестър Юнайтед\" е на финал в турнира за Купата на Футболната асоциация на Англия след обрат с 2:1 на стадион \"Уембли\" срещу \"Тотнъм\" в първия полуфинал. Деле Али откри за \"шпорите\", които този сезон ползват арената за домакинските си двубои във Висшата лига. В 24-ата обаче Алексис Санчес изравни с глава. Той изработи и попадението на Андер Ерера в 62-ата за 2:1. \"Тотнъм\" започна отлично, а като цяло повече владееше топката и по-често атакуваша, но \"Юнайтед\" го надхитри по начин, който се е харесал на Жозе Моуриньо, тъй като отразява прагматичната философия на португалеца. Двубоят бе на високо ниво. След колебливото начало \"червените дяволи\" отвърнаха и логично изравниха. Нататък срещата вървеше равностойно. Тимът от Северен Лондон опита настойчиво да вкара и в началото на второто полувреме, но този път защитата на манчестърци се страви. Така при една контра Санчес проби отлично отляво и центрира, Ромелу Лукаку докосна топката, а с отличен удар от границата на наказателното поле Ерера порази мрежата. До края \"Тотнъм\" не успя да намери играта си, а опонентът му имаше няколко добри ситуации по-рано да предреши изхода. Другият финалист ще бъде излъчен в неделя между \"Челси\" и \"Саутхемптън\". Мачът отново е на \"Уембли\". \"Манчестър Юнайтед\" има шанс за 13-и път да прегърне най-стария трофей във футбола. И да се изравни с \"Арсенал\", печелил толкова пъти отличието. За последно \"червените дяволи\" ликуваха в турнира преди две години, когато треньор беше Луис ван Гаал. \"Тотнъм\" е трети по трофеи - 8, но не е бил №1 от 1991 г. След това \"шпорите\" имат седем поредни загубени полуфинала, което е рекорд. ", "date": "2018.04.21", "title": "\"Юнайтед\" укроти \"Тотнъм\", отива на финал"}
{"url": "http://clubz.bg/66914-kyde_hodqt_na_lager_decata_na_asad", "text": "Бившият пионерски лагер \"Артек\", построен на брега на полуостров Крим през 1925 г., десетилетия е осигурявал летните ваканции на децата на високопоставените членове на съветската комунистическа партия. Престоят там беше награда само за ученици \"с високи постижения\" от СССР и страните от Източния блок. След анексирането на Крим през 2014 г. руското министерство на образованието влага 180 милиона долара в модернизирането на лагера, твърди РИА \"Нюз\". Миналата седмица руски депутат, посетил наскоро Дамаск, казва пред руски медии, че самият Асад е говорил за впечатленията на децата си от лагера, пише Ройтерс. По-късно информацията е потвърдена от директора на лагера Алексей Каспржак. Той коментира, че е научил за самоличността на трите деца едва след като са пристигнали. В \"Артек\" миналото лято са били двамата синове на Башар Асад - Хафез и Карим, както и дъщеря му Зеин. Те са били част от група сирийски деца и не са получавали специално отношение, казва пред Ройтерс служител от лагера. Силите на Башар Асад убиха 500 души за седмица. 123 от тях са деца Изборът на дестинация за летния лагер на децата на Асад не е случаен. Неговите лични връзки с управляващите в Москва се засилват след намесата на Русия във войната в Сирия на страната на режима в Дамаск през септември 2015 г. След атаките на САЩ, Великобритания и Франция срещу инсталациите за производство и съхранение на химически оръжия на режима на Асад Кремъл защити съюзника си.", "date": "2018.04.21", "title": "Къде ходят на лагер децата на Асад?"}
{"url": "http://clubz.bg/66907-kakvo_shte_stane_ako_se_syberat_10_bebeta_v_senata_na_sasht", "text": "Тами Дъкуърт, сенатор демократ от американския щат Илинойс, влезе в историята със своето новородено бебе. Тя се появи в четвъртък в Горната камара на американския Конгрес с малката си дъщеря, ден след като институцията отмени дългогодишна забрана. 50-годишната Дъкуърт пристигна в инвалидната си количка,усмихната и прегърнала дъщеря си Майли, за да даде гласа си за избора на администрацията на НАСА. Майли - с розова бебешка шапка, - направи своя дебют в законодателния орган на САЩ едва на 10 дни. Какво става, ако си премиер на Нова Зеландия и забременееш Миналата седмица майка ѝ стана първата сенаторка в историята на САЩ, която роди по време на мандата си. Според правилата гласуванията трябва да стават лично, но родителите на новородени бебета имат много отговорности, а да оставиш бебето си само, когато е на няколко дни, е доста трудно, особено ако трябва да го кърмиш. Затова и Тами Дъкуърт реши да предприеме решителна стъпка и да доведе дъщеря си в залата. Тази идея отначало беше приета с известен скептицизъм от по-старите мъже сенатори, които се притесниха от предполагаемата инвазия на бебета.  В сряда сенаторите все пак гласуваха да се допускат деца в заседателната зала, като според тях политика, ориентирана повече към семейството, ще бъде пример за цялата нация. Председателят на комисията по правилата на Сената Рой Блънт обясни, че да си родител е трудна работа и затова няма нужда правилата в Горната камара допълнително да я усложняват. А Тами даже сподели снимка на приготвеното облекло на малката си дъщеря. \"Подсигурих ѝ сако, за да не нарушава дрескода на Сената\", пошегува се тя. Много от коментарите в социалните мрежи бяха, че появата на бебе за първи път в законодателния орган на САЩ е историческо. След като гласува по кадровия въпрос на НАСА, Тами Дъкуърт беше заобиколена от колегите си, които я поздравяваха и се радваха на малката ѝ дъщеря. Случилото се повдигна въпроса и за политиката на страната в сферата на майчинството. САЩ са единствената развита държава в света, която не предлага платена отпуска по майчинство (или по бащинство).  Тами Дъкуърт е ветеран от войната в Ирак, с два ампутирани крака.  Тя е сред 10-те американски жени, които раждат, докато са избрани в Конгреса на САЩ. Първото ѝ дете Абигейл е родено през 2014 г., докато тя е в Камарата на представителите на САЩ.  Тами Дъкуърт минава през процедури за забременяване и с двете си дъщери.  Сенаторката има продължителна кариера в публичния сектор. Тя е сред първите жени, които летят на бойни мисии в Ирак. Губи и двата си крака, когато нейният хеликоптер е ударен от противоракетна граната през 2004 г. Има Пурпурно сърце за военната си служба. През 2012 г. става първата жена с увреждания, която е избрана в Конгреса, първият член на Конгреса, роден в Тайланд и първата американка от азиатски произход, избрана в Конгреса от щата Илинойс. Преди да роди втората си дъщеря, в интервю пред \"Гардиън\" тя казва: \"Имам усещането, че Сенатът е всъщност в 19-и век и това е доста неприятно\". На въпрос на \"Чикаго трибюн\" как се чувства като първата жена, която ще роди, докато е сенатор, тя отговаря: \"Крайно време беше. Не мога да повярвам, че трябваше да стане 2018 г., за да се случи това. Това говори нещо за неравенството на представителството, което съществува в нашата страна\". Този въпрос зададе сенатор Орин Хеч по време на обсъждането дали деца под 1 година трябва да бъдат допускани в залата по време на гласуванията. \"Не мисля, че е наложително\", каза и сенатор Пат Робъртс за предложението, но все пак уточни, че няма да му се противопостави. Тревогата на Хеч - какво ще стане, ако се съберат повече от 10 бебета в заседателната зала на Сената, предизвика вълна от реакции в социалните мрежи. Основно шеговити. Все пак от Vox решиха сериозно да разгледат питането на сенатора и да обмислят какво би се случило в такава ситуация. Най-малкото там ще бъде по-шумно. Службата по архитектура на Капитолия дори би трябвало да обмисли да увеличи броя на помещенията за майки кърмачки, за да отговори на новите нужди. Свят, в които има 10 бебета в залата, е свят, в който в Сената очевидно има по принцип повече жени. В момента има 21 жени сенатори. В цялата история на Сената те са били едва 50.  Свят, в който 10 бебета са в пленарната зала на Сената, може да окуражи повече жени да се кандидатират за изборни длъжности - след като разберат, че ще имат светло бъдеще, защото държавата ги подкрепя да са работещи майки и прави разумни подобрения, които да улеснят тяхната работа.  Свят, в който 10 бебета са в Сената, може би е свят, в който мъжете участват по-активно в родителството. Мъже също стават родители, докато са сенатори, но не чуваме за това. Защото има кой вкъщи да се грижи за децата им. Ако и мъжете доведат бебета си в Сената, това ще даде възможност на бащите по-отблизо да общуват с децата си.  И т. н. Затова всъщност не е никак лошо в Сената да има 10 бебета.", "date": "2018.04.21", "title": "Какво ще стане, ако се съберат 10 бебета в Сената на САЩ"}
{"url": "http://clubz.bg/66943-tajvan_shte_sledi_chistotata_na_vyzduha_chrez_internet_na_neshtata", "text": "Тайван планира инсталирането на хиляди датчици в цялата страна, които да следят за чистотата на въздуха, съобщи Digitimes. Те ще са свързани с новата технология \"интернет на нещата\" в обща мрежа. Какво е \"интернет на нещата\"? Това ще позволява моментална комуникация и достъпна информация за плътността на фините прахови частици на стотици места в страната. Макар проблемите с чистотата на въздуха в Тайван да са несравнимо по-леки от континентален Китай, големите градове на островната държава също са сериозно замърсени. През миналата година са инсталирани 500 тестови датчика. До края на тази ще се монтират още 2000, през 2019 г ще се добавят нови 2700, а до 2020-та - още 5000, така че общо да станат 10 200. Отвод по делото за мръсния въздух в София - и съдийката го дишала Изключително обемният и сложен проект е под ръководството на местната администрация за защита на околната среда, но в него участват няколко институции. Икономическото министерство например е поръчало на местния Научно-изследователски институт по промишлени технологии да създаде собствена технология за оптични датчици, която после ще бъде вкарана в масово производство от местни компании. Правителството на Тайван планира да създаде и център за тестване и сертификация за датчиците, така че да създаде индустрия с международен стандарт. Предвижда се и център за събиране и обработка на данни, в който ще се анализира степента на замърсяване и ще се търсят първопричините, както и най-ефективните начини за намаляването му. Отвод по делото за мръсния въздух в София - и съдийката го дишала", "date": "2018.04.21", "title": "Тайван ще следи чистотата на въздуха чрез \"Интернет на нещата\""}
{"url": "http://clubz.bg/66915-55_dni_snimat_edna_bitka_v_igra_na_tronove", "text": "Голямото чакане продължава – последният сезон на Игра на тронове няма да достигне до телевизионните ни приемници преди следващата пролет. Но когато се случи, със сигурност ще си заслужава. Поредното доказателство дойде от новината, че HBO са заснели най-масовата, дълга и кървава батална сцена в цялата телевизионна сага, по-мащабна дори от легендарния епизод Битката на копелетата. А заснемането на сцената е отнело почти... два месеца, пише Дали. И макар чистото снимачно време за не означава, че битката в сезон 8 ще е по-грандиозна от споменатата, фактът, че заснемането й е отнело \"55 поредни денонощия\" кара феновете да очакват нещо наистина епично. Асистент-режисьорът на сериала Джонатън Куинлън сподели снимка-послание в социалните мрежи, чрез която продуцентите искат да благодарят на екипа за неуморната работа около въпросния епизод.     А щом нещата са толкова напечени само в един епизод, какво ли да очакваме от целия сезон?", "date": "2018.04.21", "title": "55 дни снимат една битка в \"Игра на тронове\""}
{"url": "http://clubz.bg/66948-merkel_prizova_momichetata_da_uchat_tochni_nauki", "text": "В седмичното си видеообръщение германският канцлер Ангела Меркел засегна днес проблема с дефицита на висококвалифицирана работна сила в страната и призова момичетата да следват математика, физика и инженерни науки, предаде ДПА, цитирана от БТА. \"Искам да кажа на младите момичета, че изборът на подобни професии ще им осигури много, много добри шансове за намиране на работа\", каза канцлерката и подчерта, че самата тя е следвала физика с \"огромно удоволствие\". Меркел отбеляза, че на 26 април канцлерството организира \"Ден на момичетата\" за онези от тях, които търсят информация за възможностите за работа и кариера. Планира се подобна проява и за момчетата, допълни тя. Искаме да насърчим момчетата да се запознаят с професии като възпитател и гледач - на деца, болни или стари хора, каза Меркел. В Германия има сериозен недостиг на висококвалифицирана работна сила, като се очаква до 2040 г. дефицитът да достигне три милиона души. Особено остра е нуждата от хора с техническа квалификация като инженери и компютърни специалисти, както и на специалисти в областта на здравеопазването.", "date": "2018.04.21", "title": "Меркел призова момичетата да учат точни науки"}
{"url": "http://clubz.bg/66898-zarazeni_dezodoranti_evrei_i_edna_pochistena_kuhnq", "text": "Британският медиен регулатор Офком започна седем разследвания по повод отразяването на новините от RT (Russia Today) - подкрепяната от Владимир Путин телевизия, специализирана в „изкопаване“ на „алтернативни факти“, раздухвани от съмнителни специалисти с цел да посяват съмнение по неудобните новини. Лондон започна разследване на руската телевизия RT Ето как изглежда едно предаване на британския канал на RT: ... (кадри на шестима с фанелки „Горд съм да съм от Дума“, които разпръскват аерозол от скалите) - Дълго време съм изследвал предозирането с дезодорант и мога да кажа, че симптомите изглеждат същите като на снимките от Дума. - Точно така. Вчера сутринта, в контролираната среда на моята баня, задържах пръста си върху дезодоранта на приятелката ми за почти пет минути и двамата за малко не припаднахме. Мисля, че това не може да е съвпадение и не може да го пренебрегнем. Да не забравяме и снимките от Дума, които показват щастливи хора, които изведнъж стават неустоими за жените. - Точно така. Не само атаката не е извършена, но имаме доста силни доказателства да предположим, че израелците и ЦРУ са тези, които не са я извършили. - Ако погледнете снимките от Дума, няма да видите на тях американци или израелци. Все едно някой ги е предупредил, че нещо лошо ще се случи. - Напълно съвпада с това, което чувам. Не е имало нападение, но САЩ или Израел може да са заразили дезодоранта преди да бъде внесен в Сирия. Употребата на дезодоранти е известен западен навик, така убиха Троцки. - Да, аз наистина съм отговорник по чистотата, но съм работил по редица хранителни натравяния. - Мисля, че беше много чиста. - Отдавна съм на мнение, че това предполагаемо нападение вероятно е хранително натравяне и то повдига въпроси за Великобритания. Знаем, че и двамата Скрипал са имали симптоми на гъбички по краката – това е британска отрова, изработвана в спортните клубове. - Всичко изглежда като слаб шпионски роман. Нищо не разбирам от химически оръжия, но според мен официалната версия е невъзможна. Още по-подозрителен е отказът на Великобритания да уважи искането на Русия Юлия Скрипал да се срещне с двама агенти на ФСБ за емоционална подкрепа.", "date": "2018.04.21", "title": "Заразени дезодоранти, евреи и една почистена кухня"}
{"url": "http://clubz.bg/66939-cvetanov_vs_radev_ne_moje_podobni_politici_da_otpravqt_lichni_napadki", "text": "„Политическите спорове трябва да бъдат за политики, а не да са на полето на личните нападки. Не сме влезли в политиката, за да водим махленски дебати“. С тези думи зам.-председателят на ГЕРБ   продължи задочната словесна престрелка с президента  , разразила се по време и след Консултативния съвет за национална сигурност. Цветанов: На всички е ясно, че Румен Радев гледа на Изток Цветанов коментира темата във Вършец на Шестата политическа академия на ГЕРБ – жени. Форумът е посветен на политическата толерантност, консенсуса в хода на българското председателство на Европейския съюз, фалшивите новини и езика на омразата. Между ГЕРБ и Радев се размениха остри реплики, след като първо президентът намекна, че трябва \"повече светлина\" за обществените поръчки на управляващите. Те пък отговориха онзи ден след КСНС, че им е дадено за подпис становище, изготвено в президентството, за Сирия и Украйна - крайно несъвместимо с геополитическата ни ориентация към НАТО и ЕС. Радев отвърна от Монтана, че \"Цветанов трудно осмисля прочетеното\". Радев: Цветанов има проблем с образованието, трудно осмисля прочетеното Цветанов коментира и темата „отбрана“, по която имат разногласния с държавния глава: До момента във връзка с председателството на страната ни са организирани хиляда мероприятия с участието на десет хиляди делегати, а оценката за организацията е много добра, каза Цветанов. Въпреки това според него \"провалът на председателството\" била първа опорна точка на опозицията. Радев: Цветанов има проблем с образованието, трудно осмисля прочетеното", "date": "2018.04.21", "title": "Цветанов vs Радев: Не може подобни политици да отправят лични нападки"}
{"url": "http://clubz.bg/66832-oporki_skripalki", "text": "Отказът на правителството на Бойко Борисов да изгони руски дипломати от България заради случая \"Скрипал\" предзвика в редиците на БСП одобрение, примесено с възторг. Лично Корнелия Нинова похвали разумната, според нея, политика на премиера. Нинова похвали Борисов, \"не му е било лесно, смела постъпка\" В защита на тази разумна политика от ляво за пореден път приведоха аргументи от историята. Тези аргументи обаче са по-скоро пропаганда, отколкото опит за поука от минали събития. Опорки-скрипалки. Сравнението между обявяването на война от страна на България на САЩ и Англия през Втората световна война и евентуалното изгонване на руски дипломати може да бъде резултат от . Първо  - днес никой не очаква от нас да обявяваме война на когото и да било. Изгонването на неколцина дипломати не е равнозначно на обявяване на война. Не е необходимо да си тънък познавач на кухнята на дипломацията, за да знаеш тази проста истина. Второ - тогавашният български политически елит действително се е престарал с обявяването на война на САЩ и Великобритания. Според мнозина политиците са можели да си спестят подобeн акт, каквото е било поведението ни спрямо СССР, например. Дали ние днес можем да си спестим отзоваването на руски дипломати? Това е въпрос на гледна точка. Коя е била правилната позиция вероятно ще стане ясно след време. Към този момент обаче политиката на българското правителство изглежда ни отдалечава от тази на западните страни, с които сме съюзници в ЕС и НАТО. Много е възможно и сегашният български политически елит да се престарава в услуга на Путин. Така, както през Втората световна война тогавашният политически елит се е престарал в услуга на Хитлер. Както е известно за грешките на политиците плащат народите, които са ги избрали. През Втората световна война България се е оказала на губещата страна. Много вероятно е и след края на случая \"Скрипал\" да бъдем отново от губещите. Интересно, ако това се случи, за кое точно историческо събитие ще се сетят защитниците на Путин у нас.", "date": "2018.04.21", "title": "Опорки-скрипалки"}
{"url": "http://clubz.bg/66940-siderov_v_krim_promenil_poziciqta_na_borisov_za_skripal", "text": "Волен Сидеров - председател на ПГ на коалиционния партньор на ГЕРБ - \"Обединени патриоти\", се е похвалил в Крим, че благодарение на участието им във властта премиерът Бойко Борисов е взел решение България да не експулсира руски дипломати след случая \"Скрипал\". Това става ясно от прессъобщение, изпратено от партия \"Атака\". Той бил оптимист, че след евроизборите щяло да има по-голямо присъствие в Европа на \"патриотични и консервативни партии като \"Атака\" - а те щели да \"оказват въздействие на своите правителства\". Сидеров за 550 милиона зрители: Крим не е окупиран Сидеров и още трима души от \"Атака\" са участници в икономически форум в Ялта, става ясно от съобщението. Пред делегатите там националистът заявил, че \"България в момента има чудесния шанс да бъде посредник между Евросъюза и Русия, защото към този момент председателстваме Съюза\". От прессъобщението на \"Атака\" става ясно още, че партията и Волен Сидеров са произвели анексирания Крим в \"република Крим\", която има своя \"глава\"*, а родният националист дори обсъждал \"бъдещите икономически отношения\" с въпросната \"глава\". Сидеров се е произнесъл и по международни въпроси по време на посещението си - пред партийната АЛФА ТВ. Ето какво гласи дословно тази част от прессъобщението, илюстрирана със снимка на председателя на ПГ на управляващите \"Обединени патриоти\" пред Ливадийския дворец: Сюжетът с коалиционния партньор на ГЕРБ се развива на фона на двудневните словесни престрелки между заместника на Бойко Борисов в ГЕРБ Цветан Цветанов и президента Румен Радев, в които първият обвинява вторият, че \"гледа на Изток\" и от избора му \"евроатлантическите ни партньори\" нямали такова доверие в страната ни. За поведението на Сидеров Цветанов и ГЕРБ предпочитат да не говорят.  Цветанов: На всички е ясно, че Румен Радев гледа на Изток Цветанов: На всички е ясно, че Румен Радев гледа на Изток", "date": "2018.04.21", "title": "Сидеров в Крим: променил позицията на Борисов за Скрипал"}
{"url": "http://clubz.bg/66942-mrynkat_za_prekomernost_na_aresta_a_iskaha_rumynski_model", "text": "Председателят на правната комисия в Народното събрание Данаил Кирилов от ГЕРБ смята, че  Това мнение той изрази в предаването \"Седмицата\" на Дарик. Белезници, камери, няколко часа - арестът на кметицата на \"Младост\" Иванчева бе държана с белезници на публично място в продължение на часове, според адвокатката й - без право на вода  и ходене до тоалетна. Вчера и СпНС я остави в ареста заради обвинението за подкуп в особено големи размери. Ваклин: Иванчева няма коз. Парите ми са си в делото \"Въпреки внушенията на опозицията, се вижда, че  . Смятам, че това е правилната посока\", каза правното острие по повод на акцията, прокламирана като първата съвместна операция на специализираната прокуратура и новата комисия за борба с корупцията  По отношение на задържането на Иванчева Кирилов изрази мнение, че няма прекомерност в процесуалните действия. \"Приемам тезата, ч , че те са били в ситуация не да избират мястото на действие, а да съобразяват ефекта на процесуалното действие. И щом са искали да хванат и подкупа, и дееца, то е трябвало да действат в съответния момент, в който това е било възможно, каза правното острие на ГЕРБ. Цацаров vs Захариева: Позиция на целия кабинет ли е, че при ареста са прехвърлени границите И той - точно като главния прокурор Цацаров и шефа на т. нар. \"Антикорупция\" Пламен Георгиев - омеси борбата с корупцията по принцип, с това - да има унижения и нарушения на човешките права при ареста: Кирилов, който е вносител на някои от най-спорните ицменения в законодателството, смятани за откровено \"про-Цацарови\", продължава: Ваклин: Иванчева няма коз. Парите ми са си в делото Цацаров vs Захариева: Позиция на целия кабинет ли е, че при ареста са прехвърлени границите", "date": "2018.04.21", "title": "\"Мрънкат за прекомерност на ареста, а искаха румънски модел\""}
{"url": "http://clubz.bg/66945-muzikanti_ot_bnr_na_protest_sreshtu_nedostojnoto_zaplashtane", "text": "Проблемът бе повдигнат в публичното пространство в края на миналата година, поставен бе и в парламента – но Комисиите по култура и медии с председател Вежди Рашидов и по бюджет и финанси, начело с Менда Стоянова, не стигнаха до решение. Провокирани от липсата на отношение, музикантите ще потърсят правата си с протеста. По думите на Карафезлиев, музикантите от Радиото имат подкрепата на своето ръководство и са получили уверението на генералния директор на медията Александър Велев, че ще присъства на митинга в понеделник. Със заплатите, които получават в момента, музикантите имат нулева мотивация да работят в оркестрите на БНР. За увеличението с 50% на заплатите в четирите музикални състава на БНР е необходим по-малко от 1 млн. лв. към бюджета на медията. Сума, несравнимо по-ниска от обещанието, с което се ангажира неотдавна премиерът Бойко Борисов към надзирателите на затвори – че ще даде 15 млн. лв. за увеличението на заплатите им. Едната сума е нужна, за да бъдат задържани високи професионалисти на своята работа, а другата – пазачите на престъпници зад решетките. По думите на Карафезлиев, за държавата очевидно само едното е важно. Междувременно свободните позиции в музикалните състави на Радиото стават все повече, а кандидати няма. В момента в Симфоничния оркестър има свободни места за цигулка, виолончело, обой, валдхорна, контрабас – и никой не се явява за тях заради ниското заплащане. А преди години на конкурсите за оркестрант в оркестъра на БНР са кандидатствали по 10-15 души за място. А днес в най-добрия случай се явява един човек и не го взимат, защото не може да покрие нивото на оркестъра, разкриват от състава. Ако протестът в понеделник не доведе до реакция от държавата, музикантите от БНР са в готовност да излязат пред парламента. Обмислят дори да изнесат концерт на депутатите, от които зависи увеличението на заплатите им. Защото ако народните избраници останат глухи пред проблемите на най-елитните представители на българската култура, Радиото скоро може да се окаже в невъзможност да поддържа подобни състави – заради все по-оредяващите редици на музикантите в тях.", "date": "2018.04.21", "title": "Музиканти от БНР на протест срещу недостойното заплащане "}
{"url": "http://clubz.bg/66946-nadal_otnovo_be_tvyrde_silen_za_grigor_dimitrov", "text": "Рафаел Надал е на финал на турнира от \"Мастърс 1000\" в Монте Карло след убедителен успех срещу Григор Димитров в първия полуфинал - 6:4, 6:1.  Българинът отпадна, а испанецът ще спори в неделя за титла №11 в тази надпревара срещу Александър Зверев или Кей Нишикори.  Надал има вече 34 поредни спечелени сета на клей. А Димитров все пак изпраща позитивен турнир. От два месеца насам той не бе записвал три поредни победи. И на двамата предстои турнир в Барселона идната седмица. Днес Григор, който има само един успех над Краля на клея в 12 срещи, беше равностоен само в първия сет. Димитров даде битка на Рафа в откриващия гейм, лидерът в ранглистата се измъкна, след което проби и затвърди на 3:0. Радващо е, че българинът отвърна. Той на свой ред взе първия сервис гейм, върна пробива и изравни. Надал не допусна срив. И нанесе удар в решителния момент - в десетия гейм, а Григор му помогна, като допусна две двойни грешки. Вторият сет започна по същия начин, но този път Димитров нямаше сили за обрат. Те му стигнаха само за един гейм, спечелен на своя начален удар при 0:5. Сега на Григор Димитров предстои визита в Барселона, където тренираше и живееше в началото на кариерата си. Турнирът там е от категория ATP 500, а българинът е №2 в схемата след Надал. Той стартира от втория кръг, в който ще срещне познат съперник - Жил Симон или Филип Колшрайбер. С германеца Гришо води битка в Монте Карло и спечели с 2:1 сета след обрат.", "date": "2018.04.21", "title": "Надал отново бе твърде силен за Григор Димитров"}
{"url": "http://clubz.bg/66947-moskva_inspektori_na_ozho_sa_na_mqstoto_na_predpolagaemata_himicheska_ataka", "text": "Инспектори от Организацията за забрана на химическите оръжия (ОЗХО) са пристигнали в сирийския град Дума, където трябва да разследват предполагаемата химическа атака, случила се на 7 април. Русия кани експерти да търсят химикали в Дума Това предава AFP, като се позовава на съобщение от Министерството на външните работи на Русия. „Според информацията, с която разполагаме, специалната мисия на ОЗХО тази сутрин, 21 април, е пристигнала в град Дума и изследва местата, на които се предполага, че има токсични субстанции“, се казва в съобщението на руското МВнР, цитирано от \"Фокус\". Атаката в Дума даде повод за ракетни удари на САЩ и съюзниците им срещу режима на Асад.", "date": "2018.04.21", "title": "Москва: Инспектори на ОЗХО са на мястото на предполагаемата химическа атака"}
{"url": "http://clubz.bg/66928-teatyr_s_pirati_i_istinski_ministyr", "text": "Трудно е да станеш комикс на самия себе си, но на министъра на вътрешните работи Валентин Радев му се удаде от раз. Само защото в нечий малък мозък се е родила конгениалната идея да покаже... съпричастност с ранената при дербито Левски-ЦСКА полицайка, слагайки черна превръзка, подобно на пират - и почти толкова театрално. Защото на Гергана пострада едното око. Полицията, влезте си в задълженията Изразената по този начин \"съпричастност\" е в стила на театрално-продуцентската дейност, в каквото се е превърнала българската политика, за да компенсира липсата на политики. Днес ще направим едно арестче, с много шум, камери и джамборе насред София, утре премиерът е разреван - и това става новина, сякаш е заплакала някоя чудотворна икона на Богородица, вдругиден ще отвъртим някое бушонче - кмет на дребна община, дето вече не ни върши работа. А накрая премиерът ще прати правителствения \"Фалкон\" за някой известен, дето е получил инфаркт на 400 км от София, или Министерски съвет ще отпусне нов транш на единствения ром в държавата с най-голям дял роми - като съотношение към останалата част на населението в ЕС (близо 10%), който иска да покори Оксфорд. И тия приказки ни ги разказват 24/7.  Показване, вместо смисъл. Думи, вместо действия. Лобизъм вместо реформи. Измежду аранжираните постановки риалитото прави някой мръснишки номер. Затова е риалити - рисковете на живото включване. Автобус се обръща при нелеп инцидент и има твърде много жертви; бомбичка на футболен хулиган ранява полицайка; някакви майки излизат на протест с деца, които политиците не пощипват по бузките; за капак някакви лидери се дърпат и така рекламираната среща ЕС-Западни Балкани може да приключи само с декларация от българското европредседателство, т.е. нищо и половина. (Ако някой твърди, че може да се пратят други правителствени функционери, не разбира - или хвърля прах. Нищо по-малко от премиер или президент.)   Като в хор всички осъждат инцидента на дербито, искат мерки А при Цветанов полицейските кучета ядяха телешки пържоли. О, времена, о нрави. И като сумираме резултата от черните превръзки и клетото цвете, поднесено на Гери с обинтованата глава, питаме как тоя комплекс от координирани действия за въздействие върху общественото мнение е изменил в полза на МВР нагласите на хората. Защото тоя въпрос трябва да си задават малките мозъци, дето раждат конгениалните идеи, и големите, които се съгласяват с тях. Ами никак. Посмели са се. Тук-там са изпсували, сещайки се за поредния обир, телефонна измама или застреляна жена, защото полицаите са се изсмели на жалбата й (\"тая к'во ми се прави...\"). Ако МВР беше хванало дивака, хвърлил бомбичката, заради която полицайката едва не ослепя, щеше да е хубаво Радев да заведе тоя младеж да види момичето, което нарани. Това е съпричастност. Другото е театралничене. Но МВР не го е заловило. Може би за честта на фуражката трябва да се разберат с фенклуба някой да \"изгори\". Защото и двамата избягали от Централния софийски затвор не хванаха. И едни други преди тях. И... МВР: Няма резултат по издирването на избягалите затворници Когато приключи с работата в МВР, защото и това ще стане, а втори път едва ли ще е министър, Радев може да опита като аниматор на детски партита. Ролята на пирата много ще му отива. Като в хор всички осъждат инцидента на дербито, искат мерки МВР: Няма резултат по издирването на избягалите затворници", "date": "2018.04.21", "title": "Театър с пирати и истински министър"}
{"url": "http://clubz.bg/66936-shefyt_na_antikorupciq_ako_beshe_prokuror_shteshe_da_e_ubeden_v_prisydata", "text": "„Всичко при ареста на кмета на „Младост” Десислава Иванчева е свършено както трябва”, категоричен е Пламен Георгиев, председател на новосъздадената Комисия за противодействие на корупцията и отнемане на незаконно придобитото имущество (КПКОНПИ). Той определи пре бТВ като   извършен в центъра на София На въпрос защо се е наложило Иванчева да седи с белезници през цялото време, той повтори казаното от прокурорите още онзи ден - че при предишни акции е имало случаи задържаното лице да се хвърля на земята в калта, за да се опита да изтрие химическото вещество, с което били белязани парите. Белезници, камери, няколко часа - арестът на кметицата на \"Младост\" „Не помня друг такъв случай на лице задържано с подкуп в такъв размер, така че би трябвало да действа и като превенция”, предупреди Георгиев. Правна перверзия на случайно овластени юридически неграмотни слуги На въпрос дали доказателствата срещу Десислава Иванчева ще издържат в съда, Георгиев каза, че като бивш прокурор е сигурен, че могат да доведат до осъдителна присъда Той дори си помечта: до година две да нямат работа, защото подкупите ще свършат. И веки трябва да си каже:  Все пак после коментира, че . До момента са получили над 100 сигнала за корупция. Георгиев уточни, че в правомощията им е и да разследват магистрати, но не каза дали в момента тече подобно разследване. По същата телевизия гостуваха и двама от адвокатите на зам.кметицата на \"Младост\" Биляна Попова -  Ирен Савова и Иван Иванов. Те отново окачествиха доказателствата срещу тримата задържани като \"твърде крехи\". Савова повтори тезата си и от вчера от съдебната зала: „В никакъв случай нито един български гражданин не може да бъде поставян в такова унизително положение”, категорична бе адвокатката по повод задържането. Правна перверзия на случайно овластени юридически неграмотни слуги", "date": "2018.04.21", "title": "Шефът на \"Антикорупция\", ако беше прокурор, щеше да е убеден в присъдата"}
{"url": "http://clubz.bg/66935-vaklin_ivancheva_nqma_koz_parite_mi_sa_si_v_deloto", "text": "Така описа тази сутрин предприемачът Александър Ваклин текущия скандал с арестуваната заради подкуп кметица на \"Младост\" Десислава Иванчева, зам.кметицата Биляна Петрова и посредника и бивш кмет Петко Дюлгеров. Всички остават в ареста заради подкупа от 70 000 евро Строителят каза, че е изразил така гражданската си позиция - да се преустанови една порочна практика. Той отново натякна, че не обичал позицията \"някой да направи нещо\". Отказвайки да обсъжда процесуални детайли, които били разказани обстойно от прокуратурата, Ваклин каза по повод зрелищото задържане, че \"за нейно съжаление и мое, и на всички хора – тя наистина си поиска парите, тя си определи мястото, на което да й бъдат дадени, времето, по което да й бъдат дадени и няма заговор\". Относно обикновеното уведомление, за което е размотаван почти година, той заяви, че имало районни кметове, които дори не знаят, че изпълняват тази функция, тя е съвсем ниско в задълженията на един кмет. Той лично опитал да си запише 4 срещи с кметицата и те винаги се проваляли. Опитал се да разбере - защо му кзват, че проблемът вече е \"личен\". А дори след жалбата му до СОС самите общински съветници опитали \"да озаптят г-жата, че има граница на безобразията\". Що се отнася до Петко Дюлгеров, той се свързал с него случайно, защото знаел, че \"е един от хората, които контактуват с кметицата\". Бизнесменът с подкупа: Търсих контакт с кметицата, разбрах, че става дума за пари Ваклин заяви, че все пак е инженер и като такъв може да прецени събраните доказателства като безупречни.  Дори само на началото на зададения въпрос: дали по делото има достатъчно доказателства, той прекъсна водещата категорично: Строителният бизнесмен призова всички, които имат проблем, да сигнализират службите и че само така може да научим администрацията, че тя е там, за да служи на гражданите. Той бе категоричен и на въпроса, който възникна вчера на мярката за неотклонение: трима от адвокатите са прочели протокол, че служител на КОНПИ - при това назоваха името му Деньо Денев, е върнал парите на бизнесмена след реализацията Ваклин отговори категорично два пъти с \"не\", т.е. - парите, които, разбира се, са основният предмет на престъплението и доказателство №1, не са му връщани.     Бизнесменът с подкупа: Търсих контакт с кметицата, разбрах, че става дума за пари", "date": "2018.04.21", "title": "Ваклин: Иванчева няма коз. Парите ми са си в делото"}
{"url": "http://clubz.bg/66937-diktaturata_e_tuk", "text": "Ръкопляскате ли на „органите” как ловят корумпирани? Ръкопляскайте... Преди време имах възможност да предупредя, че вече сме навлезнали в сянката на онази диктатура, която ни очаква; която от няколко години насам властта подготвя като наше бъдеще. Е, вече не сме в сянката. Вътре сме, макар в самото й начало. Важното днес е да разберем какво ни е сглобено като килия и кои са в кастинга за надзиратели. За да няма после неразбрали, учудени или разревани. За да има диктатура, трябва да се случат, задължително, няколко неща: властта да е събрана на едно място и да не признава граници върху своята воля; собствеността да е несигурна – всяка собственост във всеки момент да може да бъде вземана или обръщана в своята противоположност; медиите да са подчинени на властта, за да не разказват на гражданите за нейните деяния; неправителствените организации да са смачкани, за да не могат да защитават права и свободи; правосъдието трябва да е превърнато в тояга, стоварваща се върху гражданите. Началният етап на диктатурата – т.е. събирането на властта на едно място и освобождаването й от външни ограничители – е вече постигнат. В последно време тече нов вариант на изземване на частна собственост. Да речем, си подизпълнител на някой „голям”, който (както винаги) е взел обществената поръчка. Строиш, що строиш – искаш си парите от „големия”. Онзи ти показва среден пръст, а после обзвънява всички твои партньори – държавни и частни – като ги притиска да не ти плащат дължимото. И фалираш. Достъпът до плаж Корал, драги, вече не е ваш. Само за приятели на корпулентната диктатура е. И поляните на Синеморец, доскоро общински и държавни – т.е. на всички – вече са на приятели на диктатурата. Ще ви гонят оттам с пушки, само след няколко години. Някак проникналите чужди инвеститори бяха подгонени още в началото на „Бойко-3”. С тях си тръгват не само работни места и технологии, но и определена култура на правене на бизнес. За да бъде заменена от културата, носена от приятелски на властта олигарси, които се наместват в освободеното място. Преките чужди инвестиции под формата на реинвестирана печалба са спаднали 15 пъти за последните 15 месеца. Целта на дотук описаните мероприятия е да се премахнат пречките пред това властта да се превърне в произвол, а силата – в право. Ако няма ограничения, властта може да прави всичко, вкл. – да краде, тормози и убива. Точно това пролича в репликата на главния прокурор по повод изказвания, че бил минал границите с начина на арестуване на кмета на \"Младост\": \"Ако посланието, отправено към нас, е, че има граница, която ние не трябва да преминаваме, за мен очевидно има пълно разминаване между официалните декларации за борба с корупцията и действителните очаквания, които изпълнителната власт има.\" Диктатурата не търпи граници и затова първото и най-важно нещо, за да стане тя реалност, е да няма ограничения върху волята на властта. Това вече е постигнато. Предстои изграждането на вътрешната структура на диктатурата; в голяма степен това вече е в ход. Извънредното законодателство беше въведено още миналата година. Събраната в един юмрук корпулентна власт си направи собствен орган за конфискация, собствен орган за арестуване и обвинение, както и собствено извънредно съдилище. В момента, в който влезеш в тази месомелачка като обвиняем, вече нямаш онези човешки права, които инак имаш по конституция. Виждаме в случая с кмет Иванчева как действа тази машина. Искаш адвокат – няма адвокат. Искаш да говориш – полицейска ръка ти запушва устата. Искаш да уведомиш медиите кой те е натопил – пъхат те в стъклена клетка като в Русия. Междувременно машината на извънредното – диктаторско – законодателство разкри една друга своя характеристика: трайното омаскаряване на набедения гражданин (т.нар. „активно мероприятие”). Кмет Иванчева бе държана на улицата с часове, за да бъде публично унизена и омаскарена. Има и още. Според новия закон за висшето образование се възстановява отдавна закритата Висша атестационна комисия (ВАК) – структура, навремето въведена в СССР от Сталин и копирана навсякъде из „соцлагера”. Този път обаче ВАК се възстановява като извънреден комитет от петима човека, персонално назначавани от министъра на просветата. „Петорката” на свой ред има правото да назначава във всеки даден момент извънредни „тройки”, които да тарашат университетите за плагиатстващи доценти и професори. Нещо като „чрезвичайките”, въведени през 1918 година в Съветска Русия от Феликс Дзержински, основател на ЧК („Извънреден комитет”), който комитет пък е предшественик на КГБ. Целта? Да се всява страх, разбира се, все пак говорим за диктатура. Има обаче и под-цел – омаскаряване. Нека в кабинета ти в университета да висне „тройка”, барабар с камерите на медийните лакеи на корпулентната власт – пък после доказвай, че не си преписвал... Играта накрая издаде прокуратурата в пледоарията си пред съда Иванчева да не бъде освобождавана: \"С действията си... Десислава Иванчева е навредила на имиджа на страната в Европейския съюз по време на европредседателството. Тъй като е допринесла за схващането, че България е най-корумпираната страна членка.\" Чудеили сте се как звучи сталинизмът? Така звучи. Това е висш, неподправен, стопроцентов сталинизъм, развиван от прокурор, работещ в страна – член и на ЕС, и на НАТО. И така. Границите пред произвола на властта са премахнати. Самата власт е вече вътрешно структурирана като диктатура – т.е. като силова машина, правеща каквото си иска със здравето, живота и имота на гражданите. Структурата е готова. Възниква въпросът: КОЙ ще застане начело на тази вече сглобена машина? Точно за отговора на този въпрос се води войната по върховете в момента. Обикновено диктатор става онзи, който вече има най-много власт по конституция – премиерът в премиерска република (Виктор Орбан), президентът в президентска република (Владимир Путин). У нас обаче като че нещата не отиват към това, премиерът Борисов (или някой следващ) да застане на върха на вече готовата постройка на диктатурата. Като че у нас се очертава екзотична новост: прокурорска диктатура. Кое ни навежда на подобно подозрение? Ако диктаторът щеше да излезе от редиците на изпълнителната власт, то днес нейни представители щяха да демонстрират сила. Сила обаче се демонстрира срещу министри – от прокурори. Цял вицепремиер, че и отговорник по съдебната реформа (Захариева) беше показно овикан от главния прокурор и от шефа на комисията по конфискация, защото спомена нещо за правата на кмет Иванчева. После пак от „разследващите органи” го отнесе Цецка Цачева която, освен министър именно на правосъдието, не е кой да е в ГЕРБ. И очевидният наследник на Борисов – Цветан Цветанов – и той го отнесе за споменаването на някакви права на Иванчева. И докато Захариева с треперещ глас съобщаваше как не я е страх, а Цачева млъкна, Цветанов клекна. Похвали „органите”. Ако изпълнителната власт тия дни не намери начин да си „върне” за това публично унижение, значи – работата ще е ясна: силата на диктатурата се събира в двама-трима от „органите”, а не – в двама-трима мераклии от правителството. Ще се разбере, че прокурорският юмрук е по-твърд. И всички, които в момента се чудят къде се събира властта, ще хукнат да се подреждат покрай прокурорите. Които на свой ред светкавично ще отстранят от активна дейност такива като Захариева, Цачева и Цветанов. И диктатурата ще бъде обявена насред всеобщи тържества. Последно: какъв вид диктатура са ни подготвили? Като какъв от известните модели ще да е тя тук, у нас? От казаното дотук изглежда, че няма да е фашистка или нацистка (въпреки наличието на фашисти и нацисти във властта). Ще е сталинистка, с местна екзотика: няма да се упражнява от партиен лидер, а от прокурорски такъв. Диктатура, грижливо подготвена от партия с името „Граждани за европейско развитие на България”, която е член на Европейската народна партия, заедно с партията на Ангела Меркел например. Готови ли сте вече за бурни и продължителни ръкопляскания, преминаващи в овации? Гответе се. Те и това ще върнат.", "date": "2018.04.21", "title": "Диктатурата е тук"}
{"url": "http://clubz.bg/66932-pochina_shvedskiqt_dj_avichi", "text": "На 28 години почина един от най-известните диджеи в света – Авичи, работил със звезди като Мадона и „Колдплей“. Тим Бeрглинг, както е истинското име на Авичи, е издъхнал в Оман. Причината за смъртта му не се съобщава. През 2016 г. той обяви, че прави последно турне, отчасти заради здравословните си проблеми. Сред тях – остър панкреатит заради прекомерна употреба на алкохол. Едни от най-големите хитове на Авичи са песните Wake Me Up и Hey Brother.    ", "date": "2018.04.21", "title": "Почина шведският DJ Авичи"}
{"url": "http://clubz.bg/66933-zatvoriha_okolovrystnoto_ot_kazichene_kym_trakiq", "text": "В 20:00 ч. снощи започна следващият етап на ремонта на Източната дъга на Софийския околовръстен път, съобщи бТВ. Става въпрос за участък от 2,9 км   от км 32+680 до км 35+577, съобщиха от пресцентъра на Агенцията „Пътна инфраструктура“. За извършване на ремонтните дейности  в платното от Казичене в посока АМ „Тракия“. Трафикът на моторните превозни средства е пренасочен в платното в посока АМ „Хемус“, двупосочно. Ремонтните дейности включват студено фрезоване на асфалтобенната настилка, полагане на геомрежа, полагане на нова асфалтова настилка и др. Изпълнител е ДЗЗД „Белмекен 2015“.", "date": "2018.04.21", "title": "Затвориха Околовръстното от Казичене към \"Тракия\""}
{"url": "http://clubz.bg/66934-pravna_perverziq_na_sluchajno_ovlasteni_yuridicheski_negramotni_slugi", "text": "С една дума. Няма значение виновността или невиността на кметицата. Даже обвинението няма вече значение. Става дума за протекция на обвинения до доказване на неговата вина. Случаят е пример за пълна разруха на съдебната система и правото на справедлив съд. Това е доказателство за липсваща държава и прилежащите и институции. Правна перверзия на случайно овластени и юридически неграмотни слуги. Достоен пример за саморазправа с инакомислещи и политически врагове от времето на нашето минало. Съдебен кич представляващ предупреждение към непокорните, свободата на мнение и гражданска отговорност. Насилие, придружено с инквизиция и оскверняване на личността доказано със случаен предмет намерен в собственост на обвинения. Женски качулат полицай ще ви помогне в тоалетната поради поставените на гърба ви белезници. Изводът от този представителен или нарочен арест е доказателство за липсата на правна държава. Или казано просто - липсва държава. Свински медии ще ви определят като престъпник. Неграмотните телевизионни зрители ще бъдат убедени във вашата вина. Дребен айдук ще бъде изнуден да участва с \"доказателства\" във ваше съучастие. Ще бъдете публично обвинен в престъпление преди съдебно решение. Утре жертвите на това \"правосъдие\" ще бъдете вие.  Докажете вашата невинност.", "date": "2018.04.21", "title": "Правна перверзия на случайно овластени юридически неграмотни слуги"}
{"url": "http://clubz.bg/66861-arestuvaha_22_priblijeni_na_bosa_na_koza_nostra", "text": "Италианската полиция арестува двадесет и двама заподозрени членове на Коза ностра при операция срещу приближени на най-издирвания бос на сицилианската мафия Матео Месина Денаро, предаде ДПА. Заподозрените са обвинени в   и други престъпления, съобщиха в общо изявление карабинерите и полицията от Управлението за борба с мафията. Те са от мафиотски фамилии около Трапани - провинция в Западна Сицилия, която е историческо владение на Месина Денаро. Задържани са в градовете Кастелветрано, Кампобело ди Мадзара и Партана, съобщи телевизия РАИ нюз 24. Матео Денаро си е направил пластична операция в България и е станал неузнаваем, писа в края на март сп. \"Еспресо\". Бос на Коза ностра си направил пластична операция в България 55-годишният Денаро се укрива от 1993 г. и е смятан за най-могъщият член на сицилианската мафия, макар да не е ясно дали контролира цялата престъпна организация. Следователите не разполагат с достоверни сведения за външността на Денаро. Единствената му снимка е от началото на 90-те години на миналия век, посочва Франс прес. Денаро е получил задочно няколко доживотни присъди за убийство и властите го издирват от години. Арестували са много от роднините и помощниците му и са конфискували техните имоти, свързани с мафията. Полицията съобщи, че последната операция е разкрила комуникационната мрежа на беглеца, изградена от традиционните \"пицини\" - малки хартиени бележки, използвани за предаване на съобщения, за да се избегнат подслушването на телефонни разговори и други форми на наблюдение. Следствените органи предполагат, че Денаро е оглавил Коза ностра след ареста през 2007 г. на предишния бос Салваторе Ло Пиколо.", "date": "2018.04.21", "title": "Арестуваха 22 приближени на боса на Коза ностра"}
{"url": "http://clubz.bg/66924-e_svatini_novoto_ime_na_svazilend", "text": "Е Сватини е новото име на африканската държава Свазиленд. Решението обяви крал Мсвати III - последният абсолютен монарх на Черния континент. Той съобщи за това навръх националния празник 19 април - деня, в който навърши 50 години. А наесен Свазиленд ще чества половин век независимост. Е Сватини означава   на местния език. Първата дама на Зимбабве пръска милиони за палати  Свазиленд е бивш британски протекторат, разположен между Южна Африка и Мозамбик. Тя е втората най-малка държава на континента, като изпреварва по територия единствено Гамбия. Страната е доста бедна. Тя постоянно страда от суша и в резултат хиляди хора остават без препитание. Безработицата е 40 на сто. Почти 70 процента от населението живее с по-малко от 1 долар на ден. През 2004 г. властите в Свазиленд съобщиха, че 38,8% от населението е заразено с вируса на СПИН. Крал Мсвати III управлява Свазиленд от 1986 г. Международната общност често го критикува за разточителния му начин на живот на фона на мизерията, в която тънат обикновените хора. Така например през 2014 г. парламентът в столицата Мбабане гласува 61 милиона долара годишен бюджет за кралското семейство. Монархът постоянно си купува луксозни коли, сред които \"Майбах\" за 500 000 долара. През 2004 г. в. \"Таймс ъв Свазиленд\" писа, че Мсвати III поискал от правителството да бъдат заделени 15 милиона долара за ремонт на трите негови главни двореца, както и да бъде построен по един палат за всяка от 11-те му жени. А през 2008 г. в Мбабане имаше масови протести срещу разточителството на кралските съпруги, които междувременно бяха станали вече 13. Хората недоволстваха от това, че те си накупили луксозни стоки за милиони от чужбина.", "date": "2018.04.21", "title": "Е Сватини - новото име на Свазиленд"}
{"url": "http://clubz.bg/66938-v_gorublqne_imali_danni_za_iskani_podkupi_ot_desislava_ivancheva", "text": "Жители на столичните квартали Горубляне и Панчарево, подкрепени от Симеоново и Драгалевци, излязоха на пореден протест срещу изграждането на парк „Изток” в район \"Младост\", предаде бТВ. Те казаха пред медията, че   но не разкриха повече подробности. Според хората паркът ще бъде изграден върху частни имоти, за които трябва да се изплатят около 1 млрд. лв. в обезщетения. Протестиращите твърдят, че на 200 метра от техните имоти има такива с общинска и държавна собственост, които могат да се използват за изграждането на парк. Протестите на горублянци са традиционни - такива имаше и през януари - конкретно срещу парк \"Изток\", както и през миналата година по други поводи. Тогава се стигна дори до блокиране на кръстовището на Околовръстното и Самоковско шосе. А появяването на Иванчева на единия от тях - бе посрещнато с освиркване. Собственици на терени, върху които се планира да се изгради бъдещият Източен парк, граничещ с \"Младост\", \"Дружба\" и \"Горубляне\", са на мнение, че и  . Според протестиращите около 500 фамилии са засегнати от проекта, който предвижда зелени площи върху 1250 декара.", "date": "2018.04.21", "title": "В Горубляне имали данни за искани подкупи от Десислава Иванчева"}
{"url": "http://clubz.bg/66931-demokratite_sydqt_shtaba_na_trymp_rusiq_i_uikilijks", "text": "Демократическата партия на САЩ заведе дело срещу Русия, Уикилийкс и предизборния щаб на президента Доналд Тръмп, обвинявайки ги в заговор за намеса в президентските избори в САЩ през 2016 г. предадоха Ройтерс и ДПА. В иска на партията, подаден в Ню Йорк, се твърди, че високопоставени представители на предизборния щаб на Тръмп са заговорничили с руското правителство и разузнаване, за да навредят на кандидатката на Демократическата партия Хилъри Клинтън и да наклонят везните в полза на сегашния президент. За тази цел са били хакнати компютри на Демократическата партия. Според иска предизборният щаб на Тръмп е приел със задоволство помощта на Москва. Четири американски разузнавателни агенции съобщиха миналата година, че Русия е организирала хакерски атаки срещу Демократическата партия и други действия по време на кандидатпрезидентската кампания през 2016 година. Агенциите заявиха, че целта е била да бъде подкрепен Тръмп. Може ли Робърт Мълър да повдигне обвинения срещу Тръмп? Специалният прокурор Робърт Мълър разследва обвиненията за руска намеса в изборите, както и предполагаемите връзки с предизборния щаб на Тръмп. Националния комитет на Демократическата партия на САЩ обвинява Русия за проникване в компютърните й системи през 2015 г. и през първата половина на 2016 година. Хакери разпространиха вътрешни документи на партията по време на предизборната кампания, а Уикилийкс публикува хиляди имейли, някои от които бяха неудобни за Клинтън. Председателят на Националния комитет на Демократическата партия Том Перес заяви, че Москва е посегнала на демокрацията в САЩ, а предизборният щаб на Тръмп се е оказал активен и готов партньор. Тези връзки \"са акт на безпрецедентно предателство\", подчерта той. Ответниците по иска са синът на президента - Доналд Тръмп младши, зетят на президента Джаред Къшнър и Роджър Стоун, приближен на Тръмп. Повечето обвинения изглежда се основават на съобщения в медиите и достъпни за обществеността документи, като не съдържат много нова информация за предполагаемото наговаряне с Москва, отбелязва Ройтерс. Демократическата партия иска обезщетение от милиони долари, отбелязва ДПА. Съдебният процес, заведен от Националния комитет (НК) на Демократическата партия (ДП) срещу моя предизборен щаб, може да е \" , реагира президентът на САЩ Доналд Тръмп, цитиран от Асошиейтед прес. В туит Тръмп нарече демократите \" . Той посочи, че сега екипът му ще изиска сървъра на НК на ДП, който партията е отказала да предаде на ФБР, както и служебните имейли на Хилъри Клинтън, за които тя като държавен секретар е използвала частен сървър. Разследващи от Сената на САЩ са се срещнали наскоро с руска адвокатка, която е обсъдила американските санкции срещу Русия с Доналд Тръмп младши в Тръмп тауър в Ню Йорк по време на кампанията за изборите през 2016 г., предаде още Асошиейтед прес, като се позова на добре осведомен източник. Руска адвокатка обещала на Тръмп компромат срещу Хилъри Те са разпитвали Наталия Веселницкая в хотел в Берлин около три часа. Въпросите им са били фокусирани върху информацията, съдържаща се в досие, изготвено от бивш британски разузнавач, казал източникът, пожелал да запази анонимност, тъй като съдържанието на разговора е поверително, предаде БТА. \n\t  Руска адвокатка обещала на Тръмп компромат срещу Хилъри", "date": "2018.04.21", "title": "Демократите съдят щаба на Тръмп, Русия и Уикилийкс"}
{"url": "http://clubz.bg/66930-bojna_grupa_na_ruskoto_pravitelstvo_e_otrovila_skripal", "text": "Британската полиция е установила самоличността на ключови заподозрени за покушението срещу бившия руски разузнавач Сергей Скрипал и дъщеря му Юлия, пише вестник \"Дейли телеграф\". Според британския ежедневник полицията се опитва да заведе дело срещу  \"Дейли телеграф\" е научил, че в разследването е постигнат голям пробив с проучване на списъците на пътници, влезли и излезли от Великобритания, както и с преглед на голямо количество записи от видеокамери в Солсбъри. Очаква се обаче разследването да продължи още много месеци. За разследващите освен това ще е изключително сложно да повдигнат обвинения на заподозрените, тъй като срещу тях има косвени доказателства като присъствие на определени полети и в Солсбъри към момента на покушението. Това обаче не доказва обезателно, че именно те са извършили атаката, отбелязва изданието. Британската полиция \"не обсъжда конкретни линии на разследването\", заяви лаконично представител на Скотланд ярд в отговор на запитване на ТАСС, съобщи БТА.", "date": "2018.04.21", "title": "\"Бойна група на руското правителство е отровила Скрипал\""}
{"url": "http://clubz.bg/66929-kim_obqvi_spirame_opitite_s_raketi_zatvarqme_qdreniq_poligon", "text": "Северна Корея вече няма нужда от ядрени и ракетни опити, обяви днес държавният ръководител Ким Чен Ун, цитиран от световните агенции. Ким аргументира този драматичен обрат с факта, че Северна Корея вече е проверила оперативността на ядрените си оръжия. Затова нямаме нужда от нови ядрени и ракетни опити и полигонът в северната част на страната изпълни своята мисия, каза той. Това изявление бе разпространено от севернокорейската държавна информационна агенция КЦТА и препредадено от южнокорейската Йонхап.  Президентът на САЩ Доналд Тръмп приветства изявлението на севернокорейския лидер Ким Чен Ун и и обяви, че очаква с нетърпение да се срещне с него, предадоха световните агенции. Решението на Пхенян дойде на фона на засилената дипломатическа активност около Северна Корея.  Помпео тайно при Ким за срещата с Тръмп Миналия месец Ким направи направи първата си официална визита, откакто дойде на власт през 2011 г. - в Китай, където бе приет от президента Си Цзинпин. На 27 април Ким ще се срещне с южнокорейския президент Мун Дже Ин, преди историческа среща с президента на САЩ Доналд Тръмп, датата и мястото за която все още не са определени, но принципно е решено тя да се състои в началото на юни. По-рано тази седмица стана ясно, че в началото на месеца директорът на ЦРУ Майк Помпео, номиниран от Тръмп за държавен секретар, е посетил тайно Пхенян и се е срещнал със севернокорейския лидер. Тръмп обиден на Ким, че го нарича \"стар\". Той нямало да му каже, че е \"нисък и дебел\" Дипломатическата активност бе предшествана от период на изостряне на напрежението и войнствена реторика. Северна Корея обяви, че е изпробвала успешно водородна бомба през септември, а през ноември - че е разработила нова балистична ракета, в чийто обсег е цялата територия на САЩ. На този фон Тръмп и затворената комунистическа страна си отправиха заплашителни послания. Напрежението спадна чувствително, след като Ким възприе по-спокоен и помирителен тон в новогодишното си послание и подобри отношенията на Севера с Юга. Южна Корея приветства решението на Севера да затвори ядрения си полигон и да прекрати всички опити с ракети, предаде Ройтерс, като цитира изявление на канцеларията на президента Мун. Това е   към превръщането на Корейския полуостров в зона, свободна от ядрени оръжия, пише в комюникето. Решението  , каза канцеларията на южнокорейския президент, предаде БТА. Тръмп обиден на Ким, че го нарича \"стар\". Той нямало да му каже, че е \"нисък и дебел\"", "date": "2018.04.21", "title": "Ким обяви: Спираме опитите с ракети, затваряме ядрения полигон"}
