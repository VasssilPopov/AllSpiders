{"url": "https://clubz.bg/87245-djonsyn_preupredi_deputatite_da_ne_prechat_na_brekzit", "text": "Британският премиер Борис Джонсън предупреди депутатите да не предприемат действия по блокиране на планираното за 31 октомври излизане на Великобритания от ЕС, предаде Франс прес, цитирана от БТА. Срещу правителството на Борис Джонсън са внесени искове в няколко съдилища за отмяна на планираното удължаване на почивката на парламента от средата на септември до 14 октомври. \n\tВъв Великобритания премиерът има право да спре работата на парламента след получено съгласие от кралицата. Противниците на Брекзит без споразумение в случая оспорват избрания период на парламентарната почивка, който се пада в последната права преди датата на Брекзита 31 октомври, както и твърде голямата й продължителност на тази почивта - пет седмици, отбелязва АФП. \n\tПо-рано днес шотландски съд отхвърли днес искането на 75 парламентаристи за временно блокиране на решението на британския премиер Борис Джонсън за спиране на работата на парламента. Окончателното изслушване на всички аргументи в шотландския съд е насрочено за вторник 3 септември. \n\tДнес бившият британски консервативен премиер Джон Мейджър обяви, че се присъединява към подобен иск срещу спирането на работата на парламента, внесен в лондонски съд от активистката против Брекзит Джина Милър. Заседанието на този съд ще е на 5 септември. През 2017 г. Милър вече спечели съдебна битка срещу правителството на тогавашния премиер Тереза Мей, което бе принудено да се консултира с парламента по процедурата за напускане на ЕС. \n\tТрети подобен иск в северноирландски съд ще се гледа в Белфаст също следващата седмица, предаде Ройтерс. ", "date": "2019.08.30", "title": "Джонсън преупреди депутатите да не пречат на Брекзит"}
{"url": "https://clubz.bg/87244-djonsyn_riskuva_bydeshteto_si", "text": "Британският премиер Борис Джонсън рискува бъдещето си с дръзкото предложение да парира евентуален опит за осуетяване на стратегията му за Брекзит, като просто разпусне временно \"майката на всички парламенти\" за няколко ключови седмици в навечерието на официалната дата на излизането от ЕС 31 октомври. \n\tАко не заседава, парламентът не може да приема официални решения и следователно така няма да бъде в състояние да предприеме съгласувани действия, за да попречи на премиера да прокара Брекзит без споразумение. Джонсън преупреди депутатите да не пречат на Брекзит Джонсън залага на това, че политическите ползи ще засенчат всякакви финансови разходи въпреки мрачните предупреждения на влиятелни личности от деловите среди и икономисти, че при внезапно скъсване на отношенията с ЕС Великобритания ще се хвърли в продължителна рецесия, придружена от загуба на работни места и понижаване на покупателната способност. \n\tТова е стъпка, която предишният министър-председател Тереза Мей не беше склонна да предприеме. Тя нееднократно стигаше до ръба, после се отдръпваше от него и поискваше от другите 27 членки на ЕС продължаване на срока на Брекзит вместо излизане без споразумение.  Джонсън свиква предсрочни избори през ноември Хю Грант: Джонсън, няма да се е**ваш с бъдещето на децата ми Над 1 млн. души се включиха в петиция срещу плана на Джонсън за разпускане на парламента  Джонсън не разполага с кой знае какво поле за политическо маневриране. Той не е дошъл на власт с парламентарни избори, а партията му не разполага с мнозинство в Камарата на общините и затова разчита на споразумението с малка северноирландска партия да го подкрепя в ключовите гласувания. \n\tИ двамата негови предшественици - Мей и Дейвид Камерън - паднаха от власт след неуспехи, свързани с Брекзит, а Джонсън изглежда решен да избегне съдбата им. Чрез временното спиране на работата на парламента, което ще обхване голяма част от времето до датата на напускането, той съкращава времето на политическите си опоненти да измислят солиден законодателен план за блокиране на Брекзит без споразумение. Кралицата разпуска британския парламент до 14 октомври Следващите редовни избори са през 2022 г., но те може да се състоят по-рано, ако Джонсън загуби вот на недоверие в парламента или реши да предизвика предсрочни избори с цел да спечели пълно мнозинство. БТА Джонсън свиква предсрочни избори през ноември Хю Грант: Джонсън, няма да се е**ваш с бъдещето на децата ми Над 1 млн. души се включиха в петиция срещу плана на Джонсън за разпускане на парламента  Кралицата разпуска британския парламент до 14 октомври", "date": "2019.08.30", "title": "Джонсън рискува бъдещето си"}
{"url": "https://clubz.bg/87240-borisov_i_fon_der_lajen_govorqt_pred_jurnalisti_s_demontirani_mikrofoni", "text": "Общата медийна изява на премиера Бойко Борисов и новизбраният председател на Европейската комисия Урсула фон дер Лайен е преминала не само под формата на изявление, но и с нова практика на политическия пиар - да се демонтират микрофони за журналистите. За новата \"добра практика\"   - darikradio.bg Клуб Z провери дали това е вярно и получи обяснение, че причината е чисто техническа. Урсула фон дер Лайен: Само ако обединим нашите силни страни в Европа, ще бъдем успешни Към настоящия момент Урсула фон дер Лайен още не е встъпила официално в длъжност,  обясни решението като любезност Борисов. Фон дер Лайен и Орбан: Върховенството на закона важи за всички За да са сигурни, че всеки от присъстващите журналисти ще се съобразят с тази уговорка, от администрацията на Министерски съвет  решили да отвият и микрофоните от озвучителната система в залата.  \"Западът е длъжен да инвестира в Централна и Източна Европа\" Фон дер Лайен и Орбан: Върховенството на закона важи за всички \"Западът е длъжен да инвестира в Централна и Източна Европа\"", "date": "2019.08.30", "title": "Борисов и фон дер Лайен говорят пред журналисти с демонтирани микрофони"}
{"url": "https://clubz.bg/87247-shefyt_na_sofijskiq_centralen_zatvor_predlaga_ostavkata_si_zaradi_kujovich", "text": "Шефът на Софийския централен затвор Десислав Трайков е депозирал оставката си, предаде днес БНР.  Заявлението е подадено до министъра на правосъдието Данаил Кирилов и в него се казва, че Трайков иска да бъде освободен, ако проверка открие негови нарушения в случая излежаващия 16-годишна присъда за наркотрафик у нас черногорец Будимир Куйович. Полицията го залови във вторник да шофира автомобил с фалшива шофьорска книжка по време на отпуска от затворническо общежитие от открит тип в Казичене. Наркобосът Куйович хванат да шофира с фалшива книжка по \"Тракия\" Румен Петков: Уволнение за шефа на затвора на Куйович, този Архимед на затворническия труд Румен Петков: Уволнение за шефа на затвора на Куйович, този Архимед на затворническия труд", "date": "2019.08.30", "title": "Шефът на Софийския централен затвор предлага оставката си заради Куйович"}
{"url": "https://clubz.bg/87238-nefinansovite_investicii_se_uvelichavat", "text": "Преките чуждестранни инвестиции (ПЧИ) в нефинансовия сектор към 31.12.2018 г. възлизат на  , съобщи днес Националният статистически институт (НСИ). През 2017 г. тези инвестиции бяха  , което бе с 3.6% повече в сравнение с 2016 г. През годините до края на 2018 г. най-голяма е стойността на направените преки чуждестранни инвестиции в промишлеността - 10 873 млн. евро следващи по обем са инвестициите в сектора на услугите (търговия, ремонт на автомобили и мотоциклети, транспорт, складиране и пощи, хотелиерство и ресторантьорство) - 6 430 млн. евро. В сектор \"Строителство\" преките чуждестранни инвестиции  са 457 млн. евро. В структурата на преките чуждестранни инвестиции по икономически дейности се наблюдава нарастване на направените инвестиции в сектора на услугите, като относителният им дял се увеличава с 2 процетни пункта в сравнение с предходната година, докато относителният дял на ПЧИ в промишлеността намалява с 1,1 пункта в сравнение с края на 2017 г. По предварителни данни към края на 2018 г. разходите за придобиване на дълготрайни материални активи (ДМА) във всички сектори на икономиката са 19 267 млн. лв. по текущи цени. Най-голям обем инвестиции в ДМА са вложени в промишления сектор - 5 726 млн. лева. Следващ по обем на направените инвестиции за ДМА е секторът на услугите (търговия, ремонт на автомобили и мотоциклети, транспорт, складиране и пощи, хотелиерство и ресторантьорство) - 4 913 млн. лева. В сектор „Строителство“ инвестициите за ДМА са 1 505 млн. лева. Към края на 2018 г. в структурата на разходите за придобиване на дълготрайни материални активи по икономически дейности се наблюдава спад на направените инвестиции в промишления сектор и сектора на услугите, като относителният им дял намалява съответно с 1,4 и 0,4 пункта в сравнение с предходната година. В структурата на разходите за придобиване на дълготрайни материални активи по видове се наблюдава нарастване на направените инвестиции в сгради, строителни съоръжения и конструкции и транспортните средства, като относителният им дял се увеличава съответно с 0,1 и 0,6 пункта в сравнение с предходната година.", "date": "2019.08.30", "title": "Нефинансовите инвестиции се увеличават"}
{"url": "https://clubz.bg/87241-zadava_se_adska_papska_jega_trejlyr", "text": "Запознайте се с агресивно разголения Джъд Лоу, който крачи като на парад с гордия вид на победител в плажния конкурс „Мистър Бургас 1975“ през замечтано премрежените погледи на десетки също не много облечени девойки, само по чаровна усмивка и много малки, много тесни, сияйно бели плувки. Това е блестящият секси папа Пий XIII в първия трейлър на задаващия се втори сезон на „Младият папа” на Паоло Сорентино – „Новият папа“. Но жените въздишат още откакто го зърнаха за първи път в сериала „Младият папа”, озарил и нажежил програмата на HBO в хладната есен на 2016-а година. Макар и тогава да носеше строгата дълга до земята бяла папска мания и смешни червени обувки. „Новият папа” събира Джъд Лоу и Джон Малкович Но ако Джъд Лоу е младият папа, кой по дяволите (с извинение) е героят на Джон Малкович, когото също виждаме в клипа? И той крачи гордо, но не по плажа, а през ватиканските покои и в обратното посока, съпроводен от строгите погледи на швейцарски гвардейци и почтително сведени очи на епископи и кардинал. Без усмивка и е облечен напълно в папски стил. Да приемем, че кой кой е засега ще остане загадка, защото мистерията е важна част от магията на на киното и католцизма. Както вече писахме, в деветте епизода от втория сезон, освен някои от познатите лица, ще се появят също Шарън Стоун и Мерилин Менсън. Джъд Лоу за Младия папа: Ватикана е като театъра Трейлърът дава отговорите на следващи два най-важни въпроси в момента – къде и кога ще можем да гледаме „Новият“. И отговорите са: „По HBO” и „Идва скоро”. Премиерата му е на 1 септември на кинофестивала във Венеция.     Джъд Лоу за Младия папа: Ватикана е като театъра", "date": "2019.08.30", "title": "Задава се адска папска жега! (ТРЕЙЛЪР)"}
{"url": "https://clubz.bg/87233-a1_puska_4_smartfona_na_specialni_ceni_za_4_dni", "text": "В рамките на четири дни, от 30 август до 2 септември,   предлага четири смартфона на специални цени при поръчка  . Клиентите на компанията ще имат възможност да закупят А1 Alpha за 110,50 лева в брой, Honor 20 lite за 307,50 лева в брой, като ще получат подарък слушалки Fenda SPIRO E260, Samsung Galaxy A50 за 327,99 лева в брой и Huawei P30 за 841,50 лева в брой. Цените са с включеното намаление и са валидни с абонаментен план  А1 тества базова станция за 5G Позициониран в средния клас смартфони, А1 Alpha притежава елегантен дизайн и отлични характеристики. Смартфонът има 6.26-инчов HD+ IPS дисплей с капковидно изрязан прорез и съотношение на страните от 19:9. Устройството разполага с двойна камера на гърба - основна 13MP (f/2.0) + сензор за дълбочина с 2MP (f/2.4). Камерата е поддържана от изкуствен интелект (AI), с възможности за заснемане на изображения с HDR функция, „боке“ ефект, интелигентно разпознаване на сцени и други. Селфи камера е от 8 MP (f/2.0), като предоставя възможности за поставяне на филтри и допълнителна обработка. Сред другите характеристики потребителите ще открият осемядрен процесор, 3GB оперативна памет, мощна 3 200 mAh батерия, 64GB вградена памет, NFC и Bluetooth LE v.4,2 технологии, както и най-новата версия на Android – 9 Pie.  Honor 20 lite дебютира през месец април тази година. Дизайнът на устройството е изграден по 3D фотолитографска технология, която му създава динамичен цветен градиент с блестящ ефект при движение. Дисплеят е 6.21-инчов FHD+ IPS LCD, с капковиден прорез и съотношение на страните от 19:5:9. Honor 20 lite притежава тройна AI камера: 24MP широкоъгълна с бленда от f/1.8, 8MP ултраширокоъгълна с бленда от f/2.4 + 2MP сензор за дълбочина с бленда от f/2.4. Камерата разпознава над 500 сценария при снимки, доближавайки се до професионалния клас. Селфи камерата е от 32MP, като с помощта на AI технологиите може да се заснемат качествени изображения и при приглушена светлина. Хардуерът е допълнен от 128GB вградена памет, 4GB оперативна памет, осемядрен процесор Kirin 710 и мощна 3 400 mAh батерия.  А1: Затрудненията с интернет - само в София и за малко абонати Samsung Galaxy A50 комбинира 6.4-инчов FHD+ Super AMOLED дисплей с пластмасов корпус, който му придава лекота и елегантност. На гърба на смартфона е разположена тройната камера: 25MP широкоъгълна с бленда от f/1.7, 8MP ултраширокоъгълна с бленда от f/2.2 + 5MP сензор за дълбочина с бленда от f/2.2. Тройната камера улавя повече светлина, като намалява шума в кадрите, за по-ясни детайли. Налични са функциите като замъгляване на фона, заснемане на изображения със 123-градусов ъгъл, автоматично разпознаване и оптимизиране на сцени и обекти и други. Селфи камерата е с 25MP и HDR функции. Осемядреният процесор Exynos 9610 е изграден по 10-нанометрова архитектура, с множество AI функции. Вградената памет от 64GB, оперативна памет от 4GB и голямата батерия от 4 000 mAh допълват хардуера, а операционната система Android 9 Pie предоставя допълнителни функции в полза на потребителя.   Потребителите на А1 - без интернет и телевизия в цялата страна Флагманът Huawei P30 притежава 6.1-инчов FHD+ OLED дисплей, като корпусът е допълнен от алуминиева рамка и стъкло на гърба. Дисплеят поддържа HDR10 технология и цветовия стандарт DCI-P3, който е оптимизиран за пресъздаване на цветовете както филмовите продукции. Фокусът при модела е тройната му камера, разработена в партньорство с Leica: 40MP широкоъгълна с бленда от f/1.7, 16MP ултраширокоъгълна с бленда от f/2.2, както и 8MP телефото обектив с бленда от f/2.4. Камерата разполага с лазерен автофокус, HDR функция, оптична и дигитална стабилизация и други функции и ефекти. Предната камера е широкоъгълна с 32MP и с бленда от f/2.0, като включва HDR функция и заснемане на FHD видео. Мощният осемядрен процесор Kirin 980 разполага с AI функции, които оптимизират камерата, производителността и батерията от 3 650 mAh. Софтуерът е с последната версия на Android – 9 Pie, с допълнителния интерфейс от Huawei – EMUI 9.1, предоставяш допълнителни функции и възможности за персонализиране.  \n\t  \n\t  А1: Затрудненията с интернет - само в София и за малко абонати Потребителите на А1 - без интернет и телевизия в цялата страна", "date": "2019.08.30", "title": "А1 пуска 4 смартфона на специални цени за 4 дни"}
{"url": "https://clubz.bg/87222-obrat_20_dka_voenen_imot_na_plaja_do_sozopol_ostava_dyrjaven", "text": "Продажбата на апетитен военен имот на брега на морето в Созопол е спряна със заповед на министъра на отбраната Красимир Каракачанов. Това съобщиха от неговото министерство в деня, в който изтича срокът за купуване на документация за участие в обявения преди това търг и два дни преди крайния срок за приемане на оферти.  Става дума за имот, който не е в регулация, но е на много апетитно място - край къмпинг \"Градина\". Мотивът на МО да го обяви за продан бе, че е с отпаднала необходимост за военните. Заедно с този имот, на търг са обявени още  . Преди дни граждани и екоактивисти сигнализираха за въпросната продажба край Созопол с опасения, че теренът може в бъдеще да се окаже поредния бетотен оазис на Черноморието. В дискусията се включи и омбудсманът Мая Манолова, цитирана от бТВ, че проверка е показала, че имотът попада в обхвата на централен морски плаж „Градина” и според специализираната карта на пясъчните дюни част от терена. И припомни, че според законодателството в България плажовете и дюните са изключителна държавна собственост. От екоинспекцията в Бургас пък заявиха тогава, че теренът не е в защитена територия. Директорът на РИОСВ-Бургас Тонка Атанасова подчерта, че имотът попада в две „Натура 2000” зони. В резултат на обществената реакция МО обяви,че ще направи проверка. В резултат - търгът вече е спрян.", "date": "2019.08.30", "title": "Обрат: 20 дка военен имот на плажа до Созопол остава държавен"}
{"url": "https://clubz.bg/87231-viktor_orban_salvini_e_brat_po_oryjie", "text": "Унгарският премиер Виктор Орбан изрази признателност в писмо до Матео Салвини - лидера на италианската крайна десница „Лига“. Той му благодари за усилията,  , съобщиха от пресцентъра на министър-председателя, предаде \"Унгария днес\", цитирана от Фокус. Салвини: Не може Берлин и Париж сами да решават за мигрантите Салвини призова привържениците си да излязат на   в Рим на 19 октомври. Той се оказа изолиран от властта, след като развали коалицията с досегашните си партньори от Движение \"Пет звезди\", които обаче постигнаха споразумение за правителство в сегашния парламент с лявоцентристката Демократическа партия. Салвини се надяваше да предизвика и спечели предсрочни избори.", "date": "2019.08.30", "title": "Виктор Орбан: Салвини е брат по оръжие"}
{"url": "https://clubz.bg/87237-turskiqt_ministyr_na_otbranata_zaplashi_kipyr_s_novo_nahluvane", "text": "Турският министър на отбраната Хулуси Акар днес заяви, че въоръжените сили на страната му могат пак да нахлуят в Кипър, ако се наложи. ЕС наложи санкции на Турция заради  сондажите за газ край Кипър Турция се кара на ЕС: Не се бъркайте в кипърския въпрос Неприятната гръцко-турска дилема на България Турция се кара на ЕС: Не се бъркайте в кипърския въпрос Неприятната гръцко-турска дилема на България", "date": "2019.08.30", "title": "Турският министър на отбраната заплаши Кипър с ново нахлуване"}
{"url": "https://clubz.bg/87232-turciq_rusiq_obeshta_che_siriq_nqma_da_atakuva_vojskite_ni_v_idlib", "text": "Москва е дала гаранции на Анкара, че сирийските войски няма да атакуват турските наблюдателни пунктове в северозападната провинция Идлиб - последното убежище на бунтовниците в северозападната част на страната, срещу които режимът на президента Башар Асад започна офанзива. Сирия атакува военен конвой на Турция в Идлиб  Съобщението направи министърът на външните работи на Турция Мевлют Чавусоглу, предаде TACC, цитирана от Фокус. На 19 август в региона беше обстрелян армейски конвой на въоръжените сили на Турция, изпратен за укрепване на наблюдателен пункт. Конвоят се движеше по магистралата Алепо-Дамаск. Според сирийското външно министерство задачата му е била да достави оръжие на опозицията в град Хан Шейхун, който сирийската армия атакуваше по това време. Путин и Ердоган се срещат в Москва заради Идлиб Ударът, според министерство на отбраната в Анкара, е бил нанесен от сирийската авиация. През 2017 г. бе създадена северна зона за деескалация в провинция Идлиб и граничните райони Алепо, Латакия и Хама. На нейната територия турската армия има вече 12 наблюдателни пункта. Малко по-късно Руския център за помирение на враждуващи страни (част от Министерството на отбраната на Руската федерация) обяви, че Сирийските войски ще прекратят едностранно огъня в зоната за деескалация на Идлиб от 06:00 часа българско време на 31 август, предаде TACC, цитирана от БТА. Путин и Ердоган се срещат в Москва заради Идлиб", "date": "2019.08.30", "title": "Турция: Русия обеща, че Сирия няма да атакува войските ни в Идлиб"}
{"url": "https://clubz.bg/87239-i_dsk_s_platforma_za_klienti_zaradi_tech_na_danni_na_33_000_dushi", "text": "Банка ДСК, която преди два дни получи 1 млн. лв. глоба от Комисията за защита на личните данни (КЗЛД) заради неопазена информация на 33 000 души и на кредитни досиета, пое ангажимент да уведоми засегнатите лично. Банката разработва и платформа, в която всеки клиент ще може да провери лично дали неговата информация е била засегната. ДСК отнася 1 млн. лв. глоба за неопазени лични данни За разлика от Националната агенция по приходите, от чиито сървъри изтекоха данните на близо 5 млн. души, от ДСК няма да обжалват глобата, наложена от КЗЛД, стана ясно от съобщението. Оказа се обаче, че дигиталната система на трезора не е засегната - отново за разлика от случката с приходната агенция. Течът от банката е  , съобщават финансовата институция. НАП оспорва глобата за теча на лични данни. Щяла да съди... хакерите Историята с кражбата на документи е от юни тази година. Тогава от ДСК съобщиха следното:  Заради теча на данни НАП ще бъде глобена с 5,1 млн. лв.  От ДСК сами са сезирали КЗЛД за случая, в резултат на което в последствие получиха санкция от 1 млн. лв. заради неопазването на лични данни, както изисква и българският закон, и европейският регламент GDPR, който действа във висчки страни от ЕС. Банката е сезирала и МВР и прокуратурата за случая.  НАП оспорва глобата за теча на лични данни. Щяла да съди... хакерите Заради теча на данни НАП ще бъде глобена с 5,1 млн. лв. ", "date": "2019.08.30", "title": "И ДСК с платформа за клиенти заради теч на данни на 33 000 души"}
{"url": "https://clubz.bg/87246-osem_zadyrjani_v_specakciq_sreshtu_telefonni_izmamnici", "text": "Седем души са задържани в гр. Левски и един - в София при акция днес на спецпрокуратурата, полицията и жандармерията, предаде БНТ. Това е второто сериозно дело срещу  телефонните измами след като властите разбиха занимаваща се с тях престъпна група в Горна Оряховица, заяви в Левски заместник-главният прокурор Иван Гешев, цитиран от националната телевизия.  Групата е следена седем месеца. Днес полицията е претърсила десет адреса, иззела е телефони, пари и над килограм злато. Всички задържани са криминално проявени, повечето са осъждани. Те нямат официални доходи, но имат луксозни къщи и коли и много злато, съобщи прокуратурата пред БНТ. Сред обискираните е и къщата на мъж с прякор Келеша, който и преди е бил разследван за телефонни измами, предаде БНТ. Задържаните са действали в цялата страна. Един от тях е бил проверяван за връзки с горнооряховската група. ", "date": "2019.08.30", "title": "Осем задържани в спецакция срещу телефонни измамници"}
{"url": "https://clubz.bg/87220-lichna_pomoshtnichka_na_trymp_izhvyrcha_ot_beliq_dom", "text": "Личната помощничка на Доналд Тръмп Мадлин Уестърхаут подаде оставка в четвъртък, след като президентът на САЩ научил, че тя е разказала на журналисти подробности от живота му, съобщи Си Ен Ен, цитирана от БТА. Тя участва още през 2012 г. в предизборния екип на републиканския кандидат-президент Мит Ромни. Според източници, цитирани от \"Ню Йорк Таймс\", Уестърхаут се разплакала при новината, че Тръмп е спечелил президентските избори. Бившият шеф на кабинета на Тръмп генерал Джон Ф. Кели ѝ бе възложил задачата да блокира контактите (по телефона и на живо) на външни лица с президента. Офисът на Уестърхаут е бил точно срещу Овалния кабинет и тя е нямала право да разкрива никаква информация за личния и семейния му живот. Тя се опитала да поеме нови ангажименти в Белия дом, включително да организира посещения на президента в чужбина. Действията й предизвикали недоволството на други служители от правителството.  Последна капка станала среща на Уестърхаут с журналисти в имението на Тръмп в щата Ню Джърси, когато изглежда тя им разказала подробности от живота на президента, но без да ги предупреди да не правят запис. След като това се разчуло, в Белия дом се заговорило за евентуалното ѝ уволнение.  Тръмп: Фалшивите новини уволняват журналисти. Жалко Той изрази надежда, че когато настъпи време за оценка на неговото президентство, ще му бъде призната заслугата за   на медиите, съобщи Си Ен Ен. ", "date": "2019.08.30", "title": "Лична помощничка на Тръмп изхвърча от Белия дом "}
{"url": "https://clubz.bg/87235-ludogorec_poluchi_shans_da_otmysti_na_ferencvarosh", "text": "\"Лудогорец\" се падна в група с ЦСКА (Москва), барселонския \"Еспаньол\" и \"Ференварош\" в Лига Европа. Българският и унгарският първенец спориха в квалификациите на Шампионската лига и \"Ференцварош\" продължи напред след две победи (2:1 и 3:2), а \"орлите\" останаха във втория по сила евротурнир. Сега обаче съдбата отново ги среща, тъй като Фради не влезе в ШЛ. \"Лудогорец\" удържа равен в Словения и е в групите на Лига Европа Водач на гр. Н е московският ЦСКА, а като фаворит се очертава \"Еспаньол\", стига да вземе надпреварата насериозно. Първите мачове са на 19 септември. \"Лудогорец\" вече си осигури 2,9 милиона евро за влизането в груповата фаза. Победа сега ще носи 570 000 евро, а равенство - 190 000. Интерес буди групата на \"Арсенал\", също така тази на \"Порто\". А \"Манчестър Юнайтед\" го чакат дълги пътувания до Белград (където вероятно ще има много българи) и Астана.", "date": "2019.08.30", "title": "\"Лудогорец\" получи шанс да отмъсти на \"Ференцварош\""}
{"url": "https://clubz.bg/87236-shotlandski_sydiq_otkaza_da_blokira_suspendiraneto_na_parlamenta", "text": "Шотландски съдия отказа временно да наложи блокада на плана Борис Джонсън да суспендира британския парламент, съобщи Би Би Си. Джонсън поиска кралицата да прекрати сесията на парламента (ВИДЕО) Той отхвърли желанието на група от 75 депутати, като обясни, че няма  да се предприемат пододбни мерки преди пълното изслушване пред Върховния съд за граждански дела (Court of Session) следващия вторник. Съдията няма да вземе решение по делото, докато не изслуша юридически аргументи и от двете страни във вторник, като окончателното му решение най-вероятно ще бъде оповестено на следващия ден. Друга причина за решението на съдията е, че първата възможна дата, на която парламентът може да бъде спрян, е следващия петък. Премиерът иска да суспендира законодателния орган за няколко седмици преди речта на кралицата на 14 октомври. Обединеното кралство трябва да напусне ЕС на 31 октомври. Джонсън свиква предсрочни избори през ноември Според правен експерт на Би Би Си, ако съдът уважи молбата на депутатите, страната ще попадне в  . Тогава съветът на премиера Джонсън към кралицата и последвалото решение на Елизабет II да суспендира парламента може да се възприеме като  . Джонсън свиква предсрочни избори през ноември", "date": "2019.08.30", "title": "Шотландски съдия отказа да блокира суспендирането на парламента"}
{"url": "https://clubz.bg/87227-shefyt_na_roskosmos_militarizaciqta_na_kosmosa_e_neizbejna", "text": "Генералният директор на \"Роскосмос\" Дмитрий Рогозин смята, че милитаризацията в космическата сфера е неизбежна, предаде днес ТАСС.. \"Бявно, но сигурно вървим по този път. В \"Роскосмос\" никой няма илюзии по този въпрос\", написа той в Туитър. Рогозин реагира на коментар на президента на САЩ Доналд Тръмп, че космосът е сфера на бъдещо противопоставяне на световните сили.  Тръмп обяви вчера, че започва да работи командването на американските сили, които ще отговорят за обезпечаване на господството на САЩ в космоса, застрашавано от Китай и Русия, предаде Франс прес. Тръмп добави, че Спейском (Spacecom ) ще гарантира, че американското господство в космоса никога няма да бъде застрашавано. \n\tНа церемонията в розовата градина на Белия дом Тръмп представи и главнокомандуващия на военнокосмическите сили генерал Джон Реймънд. \n\tВ церемонията участваха вицепрезидентът Майк Пенс, министърът на отбраната Марк Еспър и и.д. директор на националното разузнаване Джоузеф Магуайър.", "date": "2019.08.30", "title": "Шефът на Роскосмос: Милитаризацията на космоса е неизбежна"}
{"url": "https://clubz.bg/87224-braziliq_zabrani_izgarqneto_na_rastitelnost_za_60_dni", "text": "Бразилия забрани повечето законни форми на използване на огън за разчистване на земи, с цел борба с пожарите, опустошили части от Амазония, предаде Асошиейтед прес, цитирана от БТА. Указът, с който се въвежда забраната със срок 60 дни, беше подписан вчера от президента Жаир Болсонаро след международни критики за неговия подход за справяне с екологичната криза. Двумесечният период съвпада със сухия сезон, когато обикновено се палят пожари. \"Викат ми Нерон - подпалвача на Амазония\" Позволено е използването на огън в някои случаи, когато това се смята за полезно за растителността и ако огънят бъде запален от местни жители, които се занимават със земеделие, за да се прехранват. Не е ясно доколко ефективно Бразилия може да наложи спазването на 60-дневната забрана, отбелязва АП. В Парагвай междувременно излетя първият самолет за борба с пожарите, опустошаващи Амазония, финансиран с отпуснатата от Г-7 финансова помощ, съобщи Франс прес, цитирайки френското президентство.  Бразилия отказа помощта на Г-7 срещу пожарите Летателният апарат ще бъде използван за борба с пожарите в Парагвай в координация с Чили. Очакваше се часове по-късно в региона да започнат да излитат и други самолети за борба с пожарите, много от които ще се насочат към тежко засегнатата Боливия. Първоначалната оценка на нуждите на страните от Амазония показа, че трябва да бъдат наети самолети за борба с пожарите, които да изливат вода в горящите райони. В понеделник Г-7 обяви, че отпуска спешна финансова помощ от 20 милиона долара. Операцията се координира от Чили. Бразилия отказа помощта на Г-7 срещу пожарите", "date": "2019.08.30", "title": "Бразилия забрани изгарянето на растителност за 60 дни"}
{"url": "https://clubz.bg/87219-kitajski_proizvoditel_na_elektrobusi_s_interes_da_investira_u_nas", "text": "Alfa Bus - първият сертифициран от Европейския съюз китайски производител на електробуси и единственият, получил европейски сертификат за всичките му компоненти -  е на посещение в България по покана на министъра на икономиката Емил Караниколов. Това съобщиха от министерството. Двете страни обсъдиха в детайли възможностите за сътрудничество, потенциалната инвестиция и институционалната подкрепа от страна на държавата. На срещата присъстваха президентът и директорът на Борда на директорите и заместник-министърът на икономиката Лъчезар Борисов. По време на разговора стана ясно, че китайският производител проучва пазара на България и има голям интерес от изграждането на завод - не само за сглобяване на автобуси, но и за производство на техните батерии, които да намерят пазарна ниша както у нас, така и в страните от Европейския съюз. Министър Караниколов онагледи макроикономическите показатели за българския бизнес климат, като изтъкна, че България няма конкурент по кредитен рейтинг в региона. Зам.-министър Борисов допълни, че страната ни скоро ще бъде на първо място по финансова стабилност в цяла Европа. Екипът на Министерството на икономиката се ангажира с пълно съдействие и реализиране на контакти в посока на бъдеще ползотворно сътрудничество. Компанията е един от най-ранните производители на автобуси в Китай, като е разработила своя първи електробус през 2002 г. Компанията развива успешна развойно-ицследователска и производствена дейност на ключови резервни части за електробуси, като батерии и електрически мотори. Alfa Bus използва подобрена японска технология за производство на литиево-манганови батерии. Разполага с технологии за производство на резервни части със собствени права на интелектуална собственост. Alfa Bus е един от производителите, навлезли най-рано на европейския пазар. През 2012 г. компанията получава първата ЕС хомологизация за свой електробус. През 2017 г. учредява в Италия смесена компания с италиански партньор. Електробусите на Alfa Bus постепенно навлизат на пазарите в Испания, Полша и други страни.", "date": "2019.08.30", "title": "Китайски производител на електробуси - с интерес да инвестира у нас"}
{"url": "https://clubz.bg/87230-prehoda_i_sled_osvobojdenieto_priliki_i_razliki", "text": "Обичам да изучавам историята, защото смятам, че националният характер и манталитет предизвикват през дълги цикли събитията да се повтарят. Помислих си сега, когато отбелязваме 30 г от началото на Прехода, какво се е случило 30 години след Освобождението. Всъщност тогава България е извоювала своята независимост и е станала царство. Но скоро след това започват войните, за да посрещнем 10 г по- късно първата национална катастрофа. Този тридесетгодишен период след Освобождението носи изключително много общи черти с нашия преход: И тогава първите осем години са били пълен хаос, когато е възниквала третата българска държава, изцяло под руско влияние. И е станало драматично събитие- преврат - на осмата година, от изхода на което е зависело накъде ще тръгне България. И тогава се появява държавникът Стамболов, който се опълчва на Русия, ориентира страната на Запад и започва смели реформи. А след него става премиер човек с изцяло европейско образование и говорещ множество езици като Константин Стоилов и т.н. И десетки хиляди младежи отиват да се изучат на Запад и да подготвят следвоенното поколение политици. Разбира се, някои събития може да са чисто съвпадение. Но ако човек се зачете в тогавашната преса ще остане със същото чувство както днес ако гледа медии - чувство за разпад, поквара и безнадеждност. Няма нищо общо с днешата приповдигнатост на историческите разкази за онази епоха. След Освобождението, както и в началото на Прехода, се развихря нечуван грабеж и бандитизъм, но за разлика от днес - Стамболов с крути мерки - екзекуция на място - успява да го прекърши. Може би защото е нямало наследници на турските тайни служби. Но най-впечатляващото съвпадение е в стопанския живот. Дори почти до края на 19 век преобладаващото мнение сред търговците и занаятчиите е , че са живели по- добре в Османската империя, защото са имали пазари, която Свободата им е отнела. Т.е така наречения creative destruction е причинил много човешки лишения и тогава. Но все пак през 1908 г България вече е била водещата балканска държава. Каквато уви днес не сме, въпреки саморекламата на наши политици. \n\t", "date": "2019.08.30", "title": "Прехода и след Освобождението. Прилики и разлики"}
{"url": "https://clubz.bg/87204-mestni_izbori_2019_g_v_plovdiv_smelost_v_sofiq_strah", "text": "Докато всички се чудят дали Йорданка Фандъкова ще е кандидат за нов мандат и дали Мая Манолова ще е неин опонент, се оказва, че в София се е настанил политически страх от загуба. Засега от по-значимите формации в столицата е ясен само кандидатът на “Демократична България”, нещо, което дава известно предимство на малката и иначе объркана дясна коалиция. За разлика от София, която засега тъне в електорална мъгла, основната политическа интрига в местните избори се е преместила 120 км. на югоизток - в Европейската столица на културата за 2019 г. Пловдивчани обичат всичко да им е от най-важното и най-значимото. Знам го от малък, когато по време на спечелените от “Ботев” (Пловдив) мачове с “Барселона” (1:0) и с “Байерн Мюнхен” (2:0) си говорихме с приятели, че 45-хилядният стадион “Пловдив”(тогава носещ грозното име “9-и септември” и оставен до днес порутен след неуспешен ремонт в зората на 90-те години) е един от най-големите на Балканите. Както казах, пловдивчани обичат нещата да са “най”. Получиха го с избора на града за Европейска столица на културата. Пловдив е визитната картичка на управлението на ГЕРБ. През изминалото десетилетие градът се депровинциализира и се появи на картата на Европа, че даже и на света. Днес можете да срещнете туристи от цял свят, не само от европейските страни. Благодарение на подкрепата на правителствата на Бойко Борисов в Пловдив бе извършена мащабна инфраструктурна модернизация. Ремонтите влязоха в кварталите и по малките улички и тротоари. Неслучайно през 2017 г. премиерът Борисов избра да бъде водач на пловдивската листа на ГЕРБ. И понеже този текст не е ода за ГЕРБ или за управлението на партията в Пловдив, трябва да спомена поне част неуредиците в града. Те са свързани със забавения ремонт на централния площад, с лошата комуникация на общината с пловдивчани, с недостатъчното ангажиране на местния човешки ресурс в реализацията на европейската година на културата и още много други проблеми, създадени или нерешени от досегашния кмет на града. Заради тях и заради лошото отношение на общината и на градоначалния към обществеността, пловдивчани искат промяна на начина, по който се управлява града. С други думи - в Пловдив съществува противоречие. Пловдивчани харесват ГЕРБ, имат доверие в Бойко Борисов и оценяват направеното за града им. 60% от тях имат “положителна” и “по-скоро положителна” оценка за развитието на града. В същото време 60% от анкетираните в изследване на “Алфа Рисърч” казват, че искат “политическо обновление и ускорено благоустройство”. От една страна е очевидно, че държавата и общината са свършили добра работа. От друга страна, заради несъстоятелна комуникация, надменност и конкретни проблеми в стила на работа и управление на досегашния кмет, социолозите регистрират желание за промяна в местното управление. ГЕРБ разбра проблема и очаквано номинира нов кандидат за кмет – Здравко Димитров. Така преди две десетилетия, през 1999 г., направи и СДС, когато издигна д-р Иван Чомаков за кмет на мястото на Спас Гърневски. Д-р Чомаков бе успешен кмет. Сега вероятността Здравко Димитров да бъде такъв е сериозна, ако, разбира се, бъде избран. Това не е лесна задача, защото срещу него излизат кандидати, които не трябва да бъдат подценявани. ГЕРБ обяви нови кандидат-кметове в Пловдив, Хасково и Русе Основното предимство на Здравко Димитров е, че е антипод на настоящия кмет на Пловдив. Последният е затворен към обществото, взима решения в тесен кръг хора. През изминалите 8 години често е демонстрирал пренебрежение към собствените си избиратели. Известен е в Пловдив с това, че в изборната нощ се появи с анцуг пред камерите на националните телевизии. Анцугът, както знаем, е емблематично облекло, което описва много неща без думи. За разлика от предшественика си, сегашният кандидат на ГЕРБ Здравко Димитров е представителен, спонтанен и отворен за комуникация. Кариерата му на популярен, успешен баскеболист му осигурява подкрепа в спортните среди на Пловдив. Прякорът му е Зико. Пловдивчани обичат да кръщават с прякори и да дадат названия на съгражданите си. Критиците Здравко Димитров споменават, че е завършил спортното училище, факт, който се употребява като неуважителен намек за интелекта му. Той обаче има завършени няколко висши образования и според, признавам, доста позитивна статия във вестник “Марица”, е “баклавър с три магистратури”. Твърди, че е завършил с “Много добър” и казва “Не бях отличник, нито слаб, но любознателен, особено ми допадаха ботаника, зоология, история, български и литература. Там се чувствах по-сигурен, отколкото по математика и физика\". Твърди още, че спортът изгражда коректност у хората, защото \"Спортът е като казармата - там не може да има фалш\". Очевидно му е било необходимо да наваксва с образованието си, заради отдаването на баскетбола в детските и младежки години. Сега казва за младите, това, което сме чували от родителите си: \"Да учат, да се образоват и да се усъвършенстват, защото в живота знанията са необходими\". Като личност Здравко Димитров изглежда склонен да се влияе от общественото мнение и е твърде вероятно, ако стане кмет на Пловдив, важните решения да се взимат трудно с дебати в общинския съвет. При досегашният пловдивски градоначалник беше обратно – решенията се взимаха в тесен кръг, дори еднолично, а Общинският съвет обикновено ги регистрираше на сесиите си. Ако Димитров стане кмет, пловдивчани със сигурност ще могат да влияят на решенията на общината – къде с лични срещи, някъде с дискусии, а ако има нужда - дори с протести. Пловдив вече е \"Европейска столица на културата\" Като се има предвид, че пловдивчани заявяват в социологическите изследвания, че искат промяна на стила на управление на Пловдив, в лицето на Зико имат шанс да я получат. Спирачка по пътя на тази промяна може да се окаже фигурата на досегашния кмет на Пловдив, който засега остава градски лидер на ГЕРБ. Той не застава формално срещу очаквания си приемник, формално не пречи, но, разбира се, като всеки, който иска да запази статуквото, се опитва на всяка цена да запази кадровото си влияние в общинската листа на ГЕРБ и в максимална степен властовите си позиции в града. Така, макар и формално “ГЕРБ да не застава срещу ГЕРБ”, както навремето “СДС заставаше срещу СДС”, всъщност основната пречка по пътя на промяната в Пловдив е настоящия й кмет. Ако Здравко Димитров не успее да спечели изборите, при цялата подкрепа на правителството за Пловдив и при одобрението на пловдивчани за партията на Бойко Борисов, то досегашният кмет ще да е бил доста тежка котва на врата. Срещу Здравко Димитров, в ляво-центристкото политическо пространство застава познато и популярно лице - Славчо Атанасов. Той бе първо във ВМРО, после се премести в нова партия с името ВМРО-НИЕ, а след това в НФСБ. Независимо от политическите си завои Атанасов продължава да бъде силно разпознаван и да има подкрепа в Пловдив. Наричат го на малко име - Славчо. Беше номиниран за кмет на Пловдив от ВМРО през 2007 г. ГЕРБ, тогава в най-високата си точка на доверие, го подкрепи и му осигури победа на първия тур с 53%. Дали заради замайването от победата с чужда политическа подкрепа или заради икономически интереси, в края на първата година от мандата си, Атанасов развали коалицията с ГЕРБ и създаде мнозинство с подкрепата на БСП. Този политически ход е най-сериозният му грях към избирателите, а за дясно-центристките избиратели - непростим грях. След 4 години на спорно управление, което симпатизантите на Атанасов хвалят, а останалите определят като застой, през 2011 г. той загуби от ГЕРБ. През 2015 г. Славчо Атанасов се кандидатира отново за кмет и отново загуби. Обективността изисква да не пропускаме, че и двете му загуби срещу ГЕРБ са с фотофиниш. Това казва ясно, че не може да бъде подценяван като кандидат за кмет. Важно предимство на Атанасов е, че изглежда приемлив за левите избиратели. Поради това и поради отказа му през 2008 г. от коалицията с ГЕРБ и с дясно-центриските формации мнозинството от избирателите на БСП го разпознават като втори избор. Атанасов на два пъти получава сериозна порция ляв вот на първия тур и цялата подкрепа на левите избиратели на БСП на втория тур. В последните 8 години отслабената от корпоративни интереси местна структура на левицата не успяваше да издигне сериозна кандидатура и се превърна в електорален резервоар за Славчо Атанасов и за националистическите формации. Ако БСП не успее да посочи подходящ и сериозен кандидат за кмет на Пловдив, Славчо Атанасов за трети път получава огромен шанс да бръкне в червената електорална кошница. Трети по рейтинг и подкрепа в Пловдив е Дани Каназирева, която оглавява местната партия “Съюз за Пловдив”. Мненията за нея за поляризирани като за всеки политик. Плюсовете й са, че е утвърден местен политически играч, който системно развива подкрепата си. Стои добре сред избирателите без ясни идеологически и ценностни нагласи. Направи неуспешен опит да се позиционира в националната полика с неуспешната коалиция “Нова република”, инициирана от Радан Кънев. Каназирева бе част от ГЕРБ, но бе изключена от партията през 2010 г., като за това има две интеретации – нейната - положителна, и на ГЕРБ - отрицателна. От 2011 г. насам, когато се яви за пръв път като кандидат за кмет, тя неизбежно е част от управляващото мнозинство в Пловдив, има позиции в общинската власт и подкрепя настоящия кмет на града. Каназирева е очевидно амбициозна и едно от важните й предимства е, че е работоспособна. Има обаче проблеми с автентичността си. Заявява се като “морална алтернатива” в политиката на Пловдив, трудно обяснима заявка, на фона на участието й в управляващото мнозинство и в политическото статукво. В политическата й биография публикувана на собствения й уеб сайт не се споменава нищо за участието й в ГЕРБ. Представянето е напудрено и преднамерено позитивно. Представянето в желана, а не в истинска светлина обаче е болест на всички политици. В този смисъл г-жа Каназирева е просто един от многото. Каквито и да са нейните недостатъци обаче, тя е официално една от основните политически фигури в политиката на Пловдив. Друга кандидатура, която би имала значение в Пловдив е тази на “Демократична България”. Едната от партиите в коалицията ДСБ, номинира лидера си Йордан Иванов още преди година. Номинацията бе посрещната на нож от коалиционния партньор “Да България” и от там буквално започнаха битка с ДСБ по отношение на кандидата за кмет на коалицията в Пловдив. В резултатът, в края на месец август “Демократична България” има кандидат за кмет на София, но няма такъв за кмет на Пловдив. Това закономерно сваля щансовете за успех. ГЕРБ може да спечели в София, но има вероятност и да загуби. Партията на г-н Борисов обаче има огромна нужда да спечели Пловдив. Основната причина е, че Пловдив е успешният пример за проведената от ГЕРБ модернизация. Партията на г-н Борисов има успешни мандати в градове като Бургас и Стара Загора, но в тях няма политическа конкуренция и алтернативата е сведена до минимум. В същото време в Пловдив винаги е имало сериозна изборна конкуренция и в града има запазени ценностни политически нагласи като “ляво – дясно”, “комунизъм – антикомунизъм”, “изток – запад”. Това дава големи шансове на ГЕРБ, която по дефиниция и по думите на Бойко Борисов е центристка партия, да запази и в известна степен препотвърди дясно-центристката си политическа идентичност. Засега в София ГЕРБ излтлежда залага по-скоро на статуквото. В Пловдив обаче Борисов направи разумен избор - промени статуквото и заложи на промяната. Предстои да видим кое печели статуквото или промяната. Пловдив вече е \"Европейска столица на културата\"", "date": "2019.08.30", "title": "Местни избори 2019 г.: В Пловдив смелост, в София страх?"}
{"url": "https://clubz.bg/87223-bylgariq_e_sred_stranite_v_koito_se_raboti_naj_mnogo", "text": "По данни на европейската статистика България е една от страните, в които се полага най-голямо количество труд, като голяма част от този труд е извънреден, а не се заплаща като такъв, заради системата на сумираното изчисляване на работното време. Това каза лидерът на КТ \"Подкрепа\" Димитър Манолов, който откри форум \"Синдикални политики за устойчива заетост, достоен труд и преодоляване на нарастващата несигурност на работното място\". Форумът се организира от Конфедерация на труда \"Подкрепа\" в рамките на обучителната програма на Европейския работнически център EZA.  Манолов подчерта, че не е против това да се полага извънреден труд в законоустановените рамки, но по думите му е важно този труд да се заплаща като такъв, да се плаща като труд след края на работното време и като труд по национални празници, а не нормите да бъдат заобикаляни.  Той съобщи, че в момента се прави подписка на синдикалните организации, членуващи в Европейската федерация на индустриалните работници, в която се настоява за ограничаване на сумирането изчисляване на работното време. Според Манолов сумираното изчисляване на работното време е един от най-тежките пороци на пазара на труда в България и се разпростира в дейности, в които няма място. От синдиката още преди време настояваха сумираното изчисляване на работно време да бъде за не повече от четири месеца, какъвто пределен срок е установен в европейското законодателство. КТ \"Подкрепа\" иска още сумирано изчисляване да се допуска само в производства, които изискват такова поради технологичното си естество.  В последните години в страните от ЕС се наблюдава повишаваща се диверсификация на организацията на работното време на трудещите се, посочиха от КТ \"Подкрепа\". За 2018 г. над 30 на сто от работещите са имали нередовен работен график, близо 40 на сто са работели различен брой часове в дните от седмицата (срещу 32 на сто за 2010 г.), 33 на сто са били с т.нар. \"плаващо\" начало и край на работния ден, 32 на сто са работели различен брой часове всяка седмица /срещу 26 процента за 2010 г./. Основната тревога на КТ \"Подкрепа\", свързана с тези тенденции на пазара на труда и с нередовната организация на работното време е, че те водят до неустойчиви доходи и недостатъчно полаган труд, като предлагат минимална или никаква защита на работника по отношение на работодателя.", "date": "2019.08.30", "title": "България е сред страните, в които се работи най-много"}
{"url": "https://clubz.bg/87225-raketa_na_iran_se_vzrivila_pri_izstrelvane_ot_kosmicheski_centyr_snimka", "text": "Ракета, предназначена да изведе сателит, изглежда се е взривила при изстрелването от ирански космически център, предаде Асошиейтед прес, цитирана от БТА. Агенцията се позова на сателитни снимки. Това вероятно е трето неуспешно изстрелване в Иран тази година. Иранските държавни медии не съобщиха за случая, но висш служител заяви в Twitter, че сателитът \"Нахид-1\", планиран за изстрелване от Иран, е в безопасност в лаборатория. Сателитни снимки на компаниите \"Планет лабс\" и \"Максар текнолъджис\" показаха черен дим, издигащ се над площадка за изстрелване в космическия център \"Имам Хомейни\" в провинция Семнан. На изображенията изглежда се виждат овъглените останки от ракета и нейната платформа за изстрелване. През юли иранският министър на информационните и комуникационните технологии Мохамад Джавад Азари Джахруми обясни, че Иран планира още три изстрелвания тази година. Той не коментира ракетната експлозия, но увери, че сателитът \"Нахид-1\" е в безопасност. През януари и февруари тази година Иран извърши две неуспешни изстрелвания на сателити. Според САЩ ислямската република нарушава резолюция на Съвета за сигурност на ООН, която гласи, че Иран не бива извършва дейности, свързани с балистични ракети, способни да носят ядрени оръжия. Иран ще прави балистични ракети въпреки санкциите на Тръмп", "date": "2019.08.30", "title": "Ракета на Иран се взривила при изстрелване от космически център (СНИМКА)"}
{"url": "https://clubz.bg/87229-cveta_karaqncheva_radev_neprekysnato_se_zaqjda_govori_kato_bekvokal_na_ninova", "text": "Висши активисти на ГЕРБ използваха младежкия летен лагер на партията, за да обстрелват опозицията. От Варна председателят на Народното събрание Цвета Караянчева обвини президента Румен Радев в \"непрекъснато заяждане\" и в това, че нито веднъж не е изтъкнал и един позитив на управлението на ГЕРБ. А един от говорителите на управляващата партия - депутатът Тома Биков обяви:  Какво става между Борисов и Радев? Според Цвета Краянчева зад поведението на Румен Радев прозира негово недоволство от правомощията му по Конституция. По думите й обаче държавният глава в чужбина говори по друг начин – за високия икономически растеж на страната и дори кани инвеститори. Тя разкритикува и поведението на БСП, които отсъстваха няколко месеца от парламента.  И сподели очакванията си предизборната кампания да бъде пълна с черен пиар. Затова посъветва младите хора да не се поддават на провокациите на опозицията. Румен Радев: Държавата да провери добре желаещите да строят \"Белене\" Друга лекция пред младежите на ГЕРБ депутатът Тома Биков пък отдели време на лидерката на БСП Корнелия Нинова. Нинова: Борисов да се яви срещу президента и тогава да каже: \"Аз победих Румен Радев\" Румен Радев: Държавата да провери добре желаещите да строят \"Белене\" Нинова: Борисов да се яви срещу президента и тогава да каже: \"Аз победих Румен Радев\"", "date": "2019.08.30", "title": "Цвета Караянчева: Радев непрекъснато се заяжда, говори като беквокал на Нинова"}
{"url": "https://clubz.bg/87190-zapadyt_plashta_dylga_si_kym_nas_a_nashite_borchove", "text": "Прав е Бойко Борисов. Западът е длъжен да инвестира в Централна и Източна Европа. Нещо повече - той има исторически дълг да го прави. \"Западът е длъжен да инвестира в Централна и Източна Европа\" Най-близката във времето историческа сметка, която Западът трябва да плати, е тази, че Централна и Източна Европа бяха оставени за плячка на Сталин след Втората световна война. Дори Полша, заради която започна тази война, бе харизана на московския сатрап. Сметки за плащане има и по-назад във времето. Западът дълго поддържаше Османската империя, която му бе щит срещу възможността да се появят руски кораби в Средиземно море. Пък и първото завладяване на Константинопол е извършено от западните рицари. Западът има дългове към целия свят, всъщност. Блясъкът на западната демокрация до голяма степен се дължи на ресурса, който тази демокрация е черпила от колониите. При това поведението на Запада в тези колонии в повечето случаи е нямало нищо общо с демокрацията, човешките права, дори с елементарната цивилизованост. Не е случайно, че терористичните актове от последните години се извършват от хора, чиито произход е точно от бившите колонии на Запада. Но да се върнем към нашия си регион. Има една много важна особеност. А тя е, че Западът изпълнява своя исторически дълг и си плаща сметката във вид на еврофондове. Въпросът е друг - дали ние покриваме собствените си исторически борчове. А именно - да станем истинска западна държава, да спрем да се оглеждаме с носталгия на Изток и назад във времето, да имаме истинско върховенство на закона, реална, а не фасадна демокрация и т.н. Премиерът Бойко Борисов иска Западът да си плати дълга, Но се дразни, когато бъде питан дали ние плащаме нашия.", "date": "2019.08.30", "title": "Западът плаща дълга си към нас. А нашите борчове?"}
{"url": "https://clubz.bg/87213-malkata_dyshterq_na_luis_enrike_pochina_edva_na_9_godini", "text": "Голяма трагедия сполетя семейството на бившия треньор на \"Барселона\" и испанския национален отбор Луис Енрике. 9-годишната му дъщеря Ксана е починала от рак на костите - след 5-месечна битка. Луис Енрике потвърди вестта и отправи послание към детето си в социалните мрежи. Новината покруси футболният свят. Съболезнования публикуваха Испанската футболна федерация, \"Барселона\", \"Реал\", клубове извън пределите на Иберийския полуостров - например \"Рома\", Лео Меси, Луис Суарес, Давид де Хеа, тенисистът Рафаел Надал, испанският премиер Педро Санчес... Ксана беше третото дете на Луис Енрике и половинката му Елена. Двамата има 19-годишен син Пачо и 18-годишна дъщеря Сира. Бившият нападател, който като треньор на \"Барселона\" спечели Шампионската лига и титлата на Ла Лига през 2015 г., благодари на лекарите от две клиники, както и на всички, че в петте месеца са проявили разбиране за семейната драма и са пазили тайна. Испания би Англия на \"Уембли\" в дебюта на Луис Енрике Заболяването на Ксана беше причината Луис Енрике да напусне внезапно поста селекционер на Испания.", "date": "2019.08.30", "title": "Малката дъщеря на Луис Енрике почина едва на 9 години"}
{"url": "https://clubz.bg/87197-v_plovdiv_li_sa_naj_talantlivi", "text": "В Пловдив ли са най-талантливите? Това се питаше компетентното жури от журналисти, водени от фоторедактора на Клуб Z Веселин Боришев, докато пресяваше творбите, които ни изпратихте за конкурса „Снимайте най-красивите графити около вас“. Да иZчистим тези грозни-грозни неща Състезанието е част от инициативата ни „ИZчистване“ за заличаване на оскърбителните графити по стените и насърчаване на уличното изкуство. В приключилия вчера конкурс за най-красива снимка на най-грозния графит победителка стана пловдивчанката Таня Славова. Най-красивите грозни графити – вижте кой спечели конкурса И затова, решено да не допуска повторение на града-победител, журито положи максимални усилия, пресявайки снимките, изпратени ни от София, Пловдив, Стара Загора, Силистра, Хасково, Варна, Кюстендил и Перник. Но залудо... Най-добрите кадри пак бяха от Пловдив. Ами, явно там са най-талантливите, трябваше да признаем – с най-красивите графити, които наистина облагородяват градската среда, и с най-добрите фотографи, които умеят да уцелят светлината и момента, така че като погледне снимката им, никой да не вижда нито трафопоста, нито ръждясалите решетки, грозните кабели и климатици, а само и единствено уличния арт. И така кой е победителят? И понеже дадохме една поощрителна награда в конкурса за най-красивите грозни графити, и тя беше на една надраскана „с намигване“ тоалетна край Сарафовския плаж в Бургас, решихме да отличим и още едно подобно произведение в конкурса за най-красивите красиви графити. Още повече, че имахме изключително подходящо предложение. Честито на победителите – напишете ни адреса си на имейл office@clubz.bg или clubz@clubz.bg, за да ви изпратим наградите. Най-красивите грозни графити – вижте кой спечели конкурса", "date": "2019.08.30", "title": "В Пловдив ли са най-талантливи?"}
{"url": "https://clubz.bg/87217-qponiq_moje_da_byde_izmestena_kato_%E2%84%961_dostavchik_na_surovini_za_chipove", "text": "Отказът на Япония да изнася високотехнологични материали за Южна Корея може да има обратен ефект в дългосрочен план, предава Ройтерс. Според множество експерти доминацията на Токио в доставките на чипове може да бъде преодоляна. Миналия месец Япония наложи ограничения на износа на три вида материали за производството на чипове за Южна Корея, която е дом на технологични титани като \"Самсунг\" и \"СК Хайникс\". Това може тежко въздейства върху глобалната верига на доставки, тъй като Страната на изгряващото слънце осигурява около 70 процента от тези суровини за света. Южна Корея изважда Япония от \"белия списък\" на търговски партньори Ходовете на Япония за пореден път подчертаха важното място, което тя заема в индустрията, след като някои от бившите ѝ гиганти като \"Сони\" започнаха да изостават зад китайски и южнокорейски конкуренти. Специалисти обаче предричат, че неформалния ѝ монопол върху нишовия пазар за флуорирани полиамиди, фоторезисти и флуороводороди може да приключи. \"Самсунг\" например повиши броя на тестовете на неяпонски фоторезисти и флуороводороди, според запознати източници. \"Соулбрейн\" - доставчик на флуороводород за \"Самсунг\" и \"Хайникс\", които са съответно първи и трети производители на чипове в света, се опитва да достигне чистота на японския флуороводород във фабрика, която все още се строи. Експерти все пак настояват, че ще отнеме време на южнокорейските компании да застигнат качеството на японските си конкуренти в трите високотехнологични суровини. Според анализатора на \"Ситигруп\" Атсуши Икеда японските доставчици Сеул вече се е заканил да финансира вътрешна верига на доставки, която да забърза процеса по натрупване на познание, необходимо на компаниите да се развият. Очаква се строителството на завода на \"Соулбрейн\" да приключи до края на септември. След това ще се проведат тестове за масово производство на флуороводород. По отношение на фоторезистите \"Самсунг\" се опитва да ограничи влиянието на Япония като използва суровини от местния доставчик \"Донджин Семичем\", макар че според експерти има още много пречки да се преодолеят. В световен мащаб само три японски фирми - \"Токио Охка Когио\", \"JSR\" и \"Шин-Етсу Кемикал\",  доставят високотехнологични материали за развитото производство на чипове, носещо името  \"Токио Охка\" и останалите производители на суровини се развиха редом с други електронни конгломерати - NEC, \"Тошиба\" и \"Хитачи\", които бяха световните производители на чипове в края на 80-те. Дори след като японските производители на чипове отстъпиха на Южна Корея, доставчиците продължиха да господстват, благодарение на местните вериги на доставки и ранния достъп до отвъдокеанските пазари. Засега те се въздържат да коментират по какъв начин ограниченията въздействат над бизнеса им, като твърдят, че не са били предварително уведомени за решението на правителството.", "date": "2019.08.30", "title": "Япония може да бъде изместена като №1 доставчик на суровини за чипове"}
{"url": "https://clubz.bg/87195-dojivoten_bez_pravo_na_zamqna", "text": "Виждали ли сте нормални, здрави, възпитани и очевидно образовани мъже, които тикат количка с бебе или държат дете за ръка, да са готови да убиват? Аз видях. Чух как викат на бодигардовете на болницата да ги пуснат за малко в стаята, в която лежи с прострелян крак изнасилвачът и убиецът на седемгодишната Криси. Чували ли сте жени, които казват, че в такъв изрод могат стрелят без да се замислят, че могат да го разкъсат? Аз чух. И жените изобщо не се шегуваха, наистина част от тях искаше да отмъщава, да върне справедливостта, да възстанови равновесието на техния малък свят, разклатен от едно убийство. Нищо ново всъщност – винаги и навсякъде е било така –  отнет живот се заплаща с отнемане на живот. Векове наред е било така. Един е убит, заради него друг убива да отмъсти и също става убиец, после трети мъсти за втория и става убиец… Цивилизованият свят прекъсна тази верига. В цивилизования свят отмъщението, наказанието, възмездието е работа на институция, която трябва да съществува в условията на безспорен авторитет – съда. Съдът  наказва, възмездява, създава чувство за справедливост от името на всички – от името на жертвата, близките й, общността. Съдът го прави вместо нас, за да ни спести тази верига от убийства, която може и да няма край.  Съдът не отнема живот за отнет живот – защото никой няма правото да отнема живот, никой. Но има една присъда, която според повечето хора е по-тежка и от смърт – доживотен затвор без право на замяна. Тя има обаче един недостатък: много е лесно да я избегнеш. И всички знаят как, дори и най-неграмотните престъпници: правиш пълни самопризнания и искаш да бъдеш съден по съкратена процедура. Цитатът е от статия за продължаващите умувания за и против съкратеното производство: „Много оспорвана и крайно неясна е разпоредбата за редукцията на наказанията доживотен затвор без замяна и доживотен затвор при условията на съкратено производство. Тя гласи, че “в случаите по чл. 57, ал. 1, когато съдът определи като най-подходящо по вид наказанието доживотен затвор без замяна, не го налага, а наказанието доживотен затвор заменя с лишаване от свобода от 20 до 30 години”. За този текст адвокат Доковска и някои депутати заявиха, че не го разбират, дори и след като зам.-главният прокурор Валери Първанов, член на работната група по НК, даде конкретен пример как според него ще се налагане на наказанието в конкретен случай на убийство.“ Ако адвокат Доковска (и някои адвокати, със сигурност юристи) не са в състояние да разберат зависимостта между съкратеното производство и наказанието доживотен затвор без замяна, то какво да кажем ние? За всеки възрастен човек от село Сотиря, например, където темата е болезнено актуална след изнасилването и убийството на седемгодишната Криси, темата изглежда ясна, проста и звучи горе-долу така: „Този изрод не заслужава да диша даже, ама нали няма смъртно наказание… Най-много могат да го осъдят доживот без замяна. Ама той направил пълни самопризнания и щели да го съдят по съкратена процедура. Демек по-бързо ще го вкарат в затвора и няма да разкарват близките на детето по съдилищата, услуга един вид им правят – нямало да преживяват наново трагедията, като я слушат в съда. Само че изродът ще получи трийсет години. И като поработи в затвора, като станат двайсет години, ще поиска помилване. Сега е на двайсет и една година, ще излезе от затвора на четирийсет – готов да изнасилва и убива наново. Ами че той вече един път е бил в затвора за блудство. И какво направи като излезе? Направи още по-страшно престъпление, най-страшното направи, изнасили и уби дете. Този човек ли ще се поправи от затвора и ще излезе на четирийсет оттам кротък и свестен? Никога не може да стане това, никога!“ Уверявам ви, че ако се направи референдум за най-тежкото наказание при този и подобни случаи, това би било най-често повтарящото се мнение – доживот без право на замяна за убийци и изнасилвачи, а когато става дума за дете – единствено и само тази присъда. В момента в интернет върви подписка с искане за най-тежката възможна присъда за убиеца на Криси. За кой път страната настръхва от едно престъпление и остава с чувството, че на престъпника ще му се размине по-леко, отколкото заслужава?  През 2011 година трагедията беше с пернишки адрес, жертвата се казваше Мирослава. За нейното убийство бе осъден единствено Марио Заека и то с редуцирана присъда, все заради това тъй удобно самопризнание и последвалото съкратено производство. Тогава си говорехме колко несправедливо е това и после го забравихме. Впрочем в затвора Заека станал набожен и почнал да рисува икони, направо готов за свещеник според затворнически разкази. Ето още един цитат отпреди три години: „30 години затвор е максималната присъда, която Здравков можеше да получи, тъй като той се призна за виновен и делото мина по съкратената процедура.“ Става дума за рецидивиста със седем присъди Илиян Здравков, който уби с брадва красивата студентка Вероника в близост до гарата във Велико Търново. И тогава страната беше потресена. И тогава имаше гласове, че „този“ не бива да се отърве от най-тежката присъда. Е, отърва се, защото си призна и защото мина по съкратената процедура. Не си ли говорехме същите неща и миналата година, когато Виктория Маринова от Русе беше намерена мъртва и изнасилена? Не предричахме ли, че и нейният убиец Северин ще се изплъзне от най-тежкото наказание „доживотен без право на замяна“? Изплъзна се – по съкратената процедура и след пълни признания. Вярно, на близките на Виктория не им се наложи да слушат непоносими за тях разкази как е извършено убийството, но дали са доволни от присъдата. Не, не са доволни. Тези дни съпругът на Виктория Маринова отново напомни, че би било справедливо съкратеното производство след признание да се прилага със съгласието на близките на жертвата. Защото сега знаете ли какво се оказва? Оказва се, че дали ще получи или няма да получи най-строгото допустимо наказание, не зависи от самото престъпление, не зависи от болката на близките, не зависи от ужаса, в който престъплението е хвърлило обществеността, а зависи от… престъпника. Точно така – ако престъпникът направи самопризнания по съкратената процедура той ще получи редуцирано наказание. Значи – от него зависи. А не това е работата и ролята на правосъдието – работата на съда е да върне доверието, да  създаде чувството за справедливост, което споява хората в общност. Колко още момичета ще трябва да бъдат изнасилени, измъчвани и убити от неграмотни рецидивисти, бивши затворници, хора с висящи дела, безделници и психопати, за да се трогнат хората, които трябва да направят промяна в Наказателния кодекс?", "date": "2019.08.30", "title": "Доживотен без право на замяна"}
{"url": "https://clubz.bg/87212-germancite_po_pragmatichni_po_otnoshenie_na_migraciqta", "text": "Германците са по-скоро положително настроени спрямо имиграцията и мислят, че тя би облагодетелствала страната им. Това е резултатът на проучване, съобщи Ройтерс, което предполага, че крайните нагласи след пристигането на повече от милион бежанци през 2015 г. стават все по-умерени. За мигрантите и пешките Според доклада на фондация \"Бертелсман\" дълготрайното разделение в настоенията между гостоприемните западногерманци и недоверчивите жители на Източна Германия постепенно се заличава. Като цяло почти две трети от германците смятат, че имиграцията е добра за икономиката, а 67 на сто, че прави живота по-интересен, като младите хора са най-положително настроени. Преди четири години канцлерката Ангела Меркел избра да отвори границите на Германия, след като безпрецедентна вълна от мигранти се спусна към Европа. Европа блокира в спор за мигрантите Докато мнозина приветстваха решението на Меркел с първоначалната еуфория, последва реакция - подкрепата за антиимиграционните партии навред из Европа скочи. Една от тях бе Алтернатива за Германия, която през 2017 г. за първи път влезе в парламента. Днес около 49 процента от германските граждани смятат, че страната е претъпкана от бежанци. През 2017 г. те са наброявали 54 процента. Разликите между Запада и Изтока са се размили. Точно 59 процента от западногерманците обявиха, че бежанците са добре дошли (през 2017 г. - 65 на сто). Мнението им е споделяно от 42 процента от източногерманците (скок от 33 на сто през 2017 г.). Бежанците в света са най-много от Втората световна война насам Въпреки това до 83 процента от Изтока, където се очаква АзГ да се представи много добре в изборите на две провинции в неделя, все още усещат, че имиграцията е бреме за социалната държава и само минимално мнозинство смята, че тя е добра за икономиката. Европа блокира в спор за мигрантите Бежанците в света са най-много от Втората световна война насам", "date": "2019.08.30", "title": "Германците - по-прагматични по отношение на миграцията"}
{"url": "https://clubz.bg/87211-almodovar_s_pocheten_zlaten_lyv_vyv_veneciq", "text": "Испанският режисьор Педро Алмодовар беше удостоен с почетна награда \"Златен лъв\" за цялостна кариера на кинофестивала във Венеция, съобщи Ройтерс, цитирана от БТА. Педро Алмодовар дебютира на кинофестивала във Венеция през 1983 г. с филма \"Съмнителни наклонности\". Той е включен в надпреварата за наградата \"Златен лъв\" през 1988 г. с \"Жени на ръба на нервна криза\". Този филм му носи международно признание. В изявлението си, когато беше обявена наградата, фестивалният директор Алберто Барбера възхвалява Алмодовар като кинодеец, предложил на публиката \"най-разноликите, провокативни и предизвикващи полемика потрети на Испания след режима на Франко\". Филмите му, които нищят \"прегрешенията, желанието и идентичността\", са пропити с \"разяждащ хумор\" и украсени \"с визуално великолепие\", заяви Барбера.  \n\tАлмодовар, който редовно работи с актьорите Антонио Бандерас и Пенелопе Крус, е спечелил няколко награди, включително и \"Оскар\" за най-добър оригинален сценарий за \"Говори й\". \"Всичко за майка ми\", на който той е режисьор и сценарист, спечели \"Оскар\" за най-добър чуждоезичен филм през 2000 г. \n\tНай-новият филм на Педро Алмодовар - полуавтобиографичният \"Болка и слава\", дебютира през май на кинофестивал в Кан, където изпълнителят на главната роля Антонио Бандерас спечели приза за най-добър актьор.", "date": "2019.08.30", "title": "Алмодовар - с почетен \"Златен лъв\" във Венеция "}
{"url": "https://clubz.bg/87215-otvarqt_dvete_lenti_na_magistrala_struma_kym_kulata", "text": "Двете ленти за движение в посока Кулата на магистрала \"Струма\" при Дупница ще бъдат пуснати днес след 14 ч. По едно от платната към София също ще може да се минава, съобщи Агенция \"Пътна инфраструктура\" (АПИ). Ще се допускат само леките автомобили и тежките машини до 12 тона. Тези над 12 тона, включително автобусите, ще се отбиват по път Е-79. От 10 часа в неделя до 14 часа в петък, когато трафикът за столицата е по-интензивен, ще има две ленти за София и една за Кулата. Всички промени в движението по \"Струма\" се налагат заради пожара на нерегламентирано депо за отпадъци, което се намира под един от мостовете на магистралата. От огъня пострада част от конструкцията, което наложи спешен ремонт, който ще продължи няколко месеца.", "date": "2019.08.30", "title": "Отварят двете ленти на магистрала \"Струма\" към Кулата"}
{"url": "https://clubz.bg/87214-otchet_ot_manolova_5000_preporyki_kym_vlastta_vsqka_vtora_uvajena", "text": "Над 122 000 граждани са потърсили съдействие от омбудсмана Мая Манолова за 4 години. Постъпилите жалби са над 45 000, като 43 500 от тях са приключени. Изнесените приемни с граждани, проведени от Манолова и администрацията й са 114 - в страната и чужбина.  Това гласи част от обобщения отчет на омбудсмана за периода 20.10.2015 г. – 29.08.2019 г., публикуван в сайта на институцията. Причината за поява на информацията е \"засиленият обществен интерес\" към работата на Манолова. Все още стои въпросът дали тя ще е кандидат за кмет на София на местните избори на 27 октомври. Неофициалният отговор на въпроса засега е \"да\", като ако очакванията се оправдаят - Манолова ще бъде издигната от инициативен комитет, а не от партии.  Манолова: Опитват се да ме сплашат, за да не се кандидатирам за кмет на София В топ 5 на темите, по които гражданите се обръщат към обществения защитник, са права на потребители (11 291 жалби), социални права (6 360), основни права и свободи (5 858), право на собственост (4 584), в изпълнителното производство (3 318). Манолова е написала и изпратила  5 113 препоръки към държавни институции и органи на местната власт, от които всяка втора е изпълнена, гласи още отчетът.  Сред най-мащабните приемни за граждани са 4 от тематичните срещи - посветени на проблемни теми и институции като “Топлофикация“, работата на частните съдебни изпълнители, правата на децата, проблеми на медицинските специалисти.  Над 175 са били работните посещения на омбудсмана в страната и чужбина за 4-годишния период.  В специална графа Манолова е предоставила финансова справка както за командировките, така и за сключените от институцията на омбудсмана договори за външни услуги. Част от фирмите, с които са сключени договори, не са назовани, а за това е посочено основание от Закона за достъп до обществена информация (чл. 31), който позволява компаниите сами да поискат имената им да не бъдат съобщавани.  Финансовият отчет можете да видите  Манолова отчита и законодателните инициативи, които е подела от началото на мандата си. Сред законопроектите са:  Граждански процесуален кодекс, Закон за защита на потребителите и Закон за международен търговски арбитраж; Изборен кодекс; Закон за кредитиране на студентите и докторантите; Закон за управление на отпадъците; Законопроект за равнопоставеност на жените и мъжете; Закон за уреждане правата на граждани с многогодишни жилищно-спестовни влогове; Закон за изпълнение на наказанията и задържането под стража; Закон за частните съдебни изпълнители; Закон за гарантираните вземания на работниците и служителите при несъстоятелност на работодателя; Законодателство за хората с увреждания; Закон за семейните помощи за деца; Становище относно т.нар. „екотакси“ и др. Пълната справка за работата на омбудсмана можете да прочетете  . Мая Манолова и заместничката й Диана Ковачева не са получавали допълнително възнаграждение за отчетения 4-годишен период. Финасови стимули е имало само за служителите на институцията.  Във финансовата част на отчета за 2019 г. най-големият разход е за хотелско настаняване и самолетни билети - 11 608 лв. В сумата са включени всички служители на институцията.", "date": "2019.08.30", "title": "Отчет от Манолова: 5000 препоръки към властта - всяка втора - уважена"}
{"url": "https://clubz.bg/87206-ukrajna_oprovergava_syobshteniq_za_razmqna_na_zatvornici_s_rusiq", "text": "Украински затворници, между които моряци и кинорежисьорът Олег Сенцов, пътуват със самолет към Украйна, след завършването на процедура по размяна на затворници с Русия, съобщи във Фейсбук украинският главен прокурор, на когото се позовава Ройтерс. Таяни: Сенцов е символ на борбата за свобода на политзатворниците Часове по-късно обаче украинското президентство заяви, че все още няма размяна на затворници с Русия, предадоха ТАСС и Ройтерс, цитирани от БТА. В текста се отправя призив да бъдат взимани предвид \"последствията от дезинформацията: това е игра с емоциите на обществото. Когато взаимното освобождаване на задържани лица завърши, офисът на президента ще съобщи това по официалните канали.\" \n\tМалко по-рано прессекретарят на Службата за сигурност на Украйна Олена Хитлянска уточни, че преговорите с Русия продължават. \n\tАдвокат Валентин Рибин, който защитава част от задържаните в Украйна руски граждани, подготвяни за размяната, заяви, че те остават в ареста. Рано тази сутрин украински медии обявиха, че самолет с освободени от Русия украинци пътува към Киев. Тези твърдения се основаваха на публикация във Фейсбук на украинския генерален прокурор. \n\tВчера Русия прехвърли украинския режисьор Олег Сенцов от отдалечен затвор в Арктика в столицата Москва на фона на преговорите с Украйна за възможна размяна на затворници, съобщиха руски агенции. Олег Сенцов с наградата \"Сахаров\" Ден по-рано украински съд освободи високопоставения руски журналист Кирил Вишински, обвинен в оказване на подкрепа на проруските сепаратисти в източната част на страната. Украйна се надява да издейства освобождаването от Русия на десетки свои граждани, сред които Олег Сенцов и 24 моряци, задържани в Керченския проток през ноември миналата година.    Олег Сенцов с наградата \"Сахаров\"", "date": "2019.08.30", "title": "Украйна опровергава съобщения за размяна на затворници с Русия"}
{"url": "https://clubz.bg/87207-djonsyn_svikva_predsrochni_izbori_prez_noemvri", "text": "Управляващата във Великобритания Консервативна партия възнамерява да свика избори през ноември. Според Джейми Брайсън, главен редактор на блога \"Юнионистки глас\" (Unionist Voice), това са заявили представители на торите пред високопоставени източници от северноирландската Демократическа юнионистка партия, предаде Ройтерс. В британския парламент ДЮП поддържа партията на премиера Борис Джонсън, която сама няма достатъчно депутати за мнозинство. Обвиненията, че британското правителство нарушава конституцията с решението да прекъсне временно работата на парламента, са пълна безсмислица, заяви отделно днес външният министър Доминик Рааб, цитиран от Ройтерс. Следващата голяма повратна точка към Брекзит ще бъде срещата на ЕС на 17 и 18 октомври, заяви британският министър на транспорта Грант Шапс. Великобритания се надява, че тогава ще има нещо ново, което да бъде обсъдено от парламента, добави той в интервю пред Би Би Си. \n\tПарламентът ще има достатъчно време, за да обсъди всяко ново развитие, което може да произлезе от усилените отпити на европейските и британските дипломати да постигнат споразумение, добави Шапс. Според него на срещата на европейските лидери с британския премиер Борис Джонсън вероятно е бил видян първият лъч на надеждата. Ирландският външен министър Саймън Ковини заяви днес, че Лондон не е направил конкретни и реалистични предложения за замяна на предпазната клауза за границата между Ирландия и британската провинция Северна Ирландия в споразумението за напускане на ЕС. Шапс отхвърли обвиненията на Ковини, заявявайки пред Скай нюз, че Великобритания е направила предложения за алтернативи на предпазната клауза.  \n\tВъншните министри на Холандия, Белгия и Люксембург изразиха опасения, че вероятността да се стигне до Брекзит без споразумение е нараснала, след като британското правителство прекъсна временно работата на парламента, предизвиквайки недоволството на депутати и привърженици на опозицията. \n\tВременното спиране на работата на парламента \"е начин на действие в демокрация, който не съответства изцяло на правилата\", заяви люксембургският външен министър Жан Аселборн, цитиран от Асошиейтед прес. ", "date": "2019.08.30", "title": "Джонсън свиква предсрочни избори през ноември"}
{"url": "https://clubz.bg/87208-arestuvaha_viden_aktivist_v_honkong_predi_planiranite_za_uikenda_protesti", "text": "Хонконгският активист за демокрация Джошуа Уон беше арестуван днес в навечерието на следващи два дни на планирани протести в управлявания от Китай град, който се бори с най-голямата политическа криза от предаването му на Пекин преди повече от две десетилетия, предаде Ройтерс, цитиран от БТА. \n\tУон, който беше лицето на акциите за демокрация по време на протестите през 2014 г., парализирали части от града за 79 дни, беше освободен от затвора през юни, след излежаване на присъда от пет седмици за неуважение към съда. Безредиците в Хонконг ескалираха в средата на юни заради сега е оттеглен законопроект за екстрадиция, който щеше да позволява изпращане на хора в континентален Китай, за да бъдат изправяни пред контролирани от комунистическата партия съдилища. Впоследствие протестите преминаха към призиви за по-голяма демокрация по формулата \"една държава - две системи\", която гарантира свободи, неразрешени в континентален Китай, включително независима съдебна власт. \n\tКитай изпрати вчера нови военни части в Хонконг, което беше наречено от китайските държавни медии рутинна ротация на гарнизона.  \n\tВ редакционна статия във в. \"Чайна дейли\" вчера беше отправено предупреждение, че китайските войници не са в Хонконг само символично и няма да стоят със скръстени ръце, ако положението в града се влоши. Полицията отказа разрешение за поход за демокрация утре, но организаторите обжалват този отказ. Протестът трябва да отбележи пет години откакто Пекин отмени всеобщото избирателно право в Хонконг в условията на първата рецесия в града от десетилетие, посочва Ройтерс.", "date": "2019.08.30", "title": "Арестуваха виден активист в Хонконг преди планираните  за уикенда протести"}
{"url": "https://clubz.bg/87205-trymp_otmeni_poseshtenie_v_polsha_zaradi_priblijavasht_uragan", "text": "Американският президент Доналд Тръмп съобщи днес, че отменя планираното си пътуване в Полша заради урагана Дориан, който приближава бреговете на щата Флорида, предаде Франс прес, цитирана от БТА. \n\tТръмп трябваше да бъде в неделя във Варшава за отбелязването на 80 години от началото на Втората световна война, започнала на 1 септември 1939 г. с нападение на нацистка Германия срещу Полша. \n\tПрезидентът Тръмп вече отмени миналата седмица пътуване до Копенхаген, планирано за началото на септември и предвидена среща с датската министър-председателка, тъй като тя не възприе идеята Гренландия да бъде продадена на САЩ. \n\tТръмп посочи, че остава у дома, за да следи насочването на федералните ресурси към пострадали от урагана, който заплашва атлантическото крайбрежие на Флорида, предаде Ройтерс. \n\tНа събитие в Белия дом Тръмп каза, че е разговарял с полския президент Анджей Дуда и го е информирал, че вместо него в Полша ще бъде вицепрезидентът Майк Пенс, а неговото посещение ще се осъществи в близко бъдеще. Полша и САЩ са се споразумели за шестте места, на които ще бъдат дислоцирани нови американски войници на полска територия. Това съобщи днес министърът на отбраната на Полша Мариуш Блашчак на обща конференция със съветника в Белия дом по националната сигурност Джон Болтън, предаде Ройтерс. \n\tПрез юни Варшава и Вашингтон се договориха за засилване на американското военно присъствие в Полша, за да се противостои на нарастващата руска агресивност след анексията на украинския Кримски полуостров, припомни агенцията. \n\t ", "date": "2019.08.30", "title": "Тръмп отмени посещение в Полша заради приближаващ ураган "}
{"url": "https://clubz.bg/87209-izhvyrlen_ot_vlastta_salvini_organizira_protesti", "text": "Лидерът на италианската крайнодясна партия \"Лига\" Матео Салвини призова привържениците си да излязат на голяма демонстрация в Рим на 19 октомври, предаде Франс прес, цитирана от БТА. \n\tСалвини, който предизвика края на управляващата коалиция между своята формация и антисистемното Движение \"Пет звезди\", се оказа изолиран от властта, след като досегашните му партньори постигнаха споразумение за коалиционно правителство с левоцентристката Демократическа партия. Италианският премиер в оставка ще съставя нов кабинет (ВИДЕО) Той се закани неговата партия \"Лига\" да си върне водещото място на политическата сцена. Според него новото италианско правителство е творение на Брюксел.  Той предупреди, че тези, които биха се изкушили да отменят прокараното от него законодателство срещу незаконната имиграция, ще нанесат вреда на италианския народ. \n\tСалвини обеща да организира през идния месец и октомври демонстрации в защита на демокрацията, правото на глас и нормативните правила. ", "date": "2019.08.30", "title": "Изхвърлен от властта, Салвини организира протести"}
{"url": "https://clubz.bg/87210-potencialnite_sypernici_na_ludogorec_v_grupite_na_liga_evropa", "text": "\"Лудогорец\" отново ще играе в групите на Лига Европа, след като снощи стигна до драматично 2:2 (0:0 в първия мач) срещу \"Марибор\" в Словения. Жребият е днес от 14 часа в Монте Карло, а по-долу можете да видите урните. Българският шампион е във втора, което означава, че само тимовете в нея няма как да му се паднат.  \"Лудогорец\" удържа равен в Словения и е в групите на Лига Европа Потенциални съперници са \"Манчестър Юнайтед\", \"Арсенал\", \"Рома\", \"Порто\", \"Партизан\" (Белград), \"Уулвърхемптън\", \"Глазгоу Рейнджърс\", \"Еспаньол\"... Първите мачове са на 19 септември.", "date": "2019.08.30", "title": "Потенциалните съперници на \"Лудогорец\" в групите на Лига Европа"}
