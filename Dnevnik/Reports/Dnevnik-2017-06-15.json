{"url": "http://www.dnevnik.bg/bulgaria/2017/06/15/2989856_borisov_naznachi_nov_zam-ministur_na_vutreshnite_raboti/", "text": "Министър-председателят Бойко Борисов назначи Милко Бернер за заместник-министър за вътрешните работи, съобщиха от правителствената пресслужба. Така премиерът запълни екипа на вътрешния министър Валентин Радев.Милко Бернер е външен за системата човек. Той е завършил Химикотехнологичния и металургичен университет в София и Националния военен университет \"Васил Левски\" във Велико Търново.В периода февруари – август 2002 г. е бил старши национален представител и командир на първия български контингент в . Заемал е длъжността заместник-началник на отдел прилагане на Конвенцията за забрана на химическото оръжие в Генералния щаб на Българската армия от 2000 до 2006 г.До момента в МВР има двама зам.-министри, назначени на 10 май - Красимир Ципов, който заемаше същия пост и в предишното правителство на Борисов, а преди това бе депутат от ГЕРБ в 41, 42 и 43-то Народно събрание, и Стефан Балабанов, който идва от системата на МВР.За това как Балабанов нарича ромите и бежанците \"пасмина\" и \"примати\" четете .", "date": "15-june-2017", "title": "Борисов назначи нов зам.-министър на вътрешните работи"}
{"url": "http://www.dnevnik.bg/pr_sfera/2017/06/15/2989851_hipermarket_praktiker_otvori_vrati_v_grad_iambol/", "text": "На 15 юни, г-н Тодор Белчев – председател на съвета на директорите на \"Видеолукс Холдинг\", г-н Георги Славов, кмет на община Ямбол и г-н Николай Нанков, министър на регионалното развитие и благоустройството, прерязаха лентата на хипермаркет за дома и градината \"Практикер\" в Ямбол - 10-ти поред обект на веригата за страната. каза г-н Белчев на откриването.\"Практикер\" - Ямбол се помещава в нова модерна сграда, заемаща площ от близо 6800 кв. м. На повече от 5000 кв. м. търговска площ, просторният хипермаркет ще зарадва клиентите си с приветлива атмосфера и функционална подредба и организация, така че потребителите лесно да разгледат и да открият това, което им е необходимо, за да създадат и подобрят своите мечтани дом и градина. На достъпни цени те ще могат да избират от богат асортимент от над 50 хил. продукта на водещи световни и български производители в различни категории. Клиентите ще могат да се възползват от полезни услуги и безплатен паркинг със 144 паркоместа. За доброто им обслужване и консултация ще се грижат над 70 служители.\"Практикер\" - Ямбол отвори врати на бул. \"Граф Игнатиев\" 177 до хипермаркет \"Технополис\". В приятна обстановка, клиентите ще получават внимателна и професионална консултация и ще могат бързо и лесно, на едно място, да намерят всичко, от което се нуждаят, за да направят дома и градината си по-красиви, уютни и комфортни.", "date": "15-june-2017", "title": "Хипермаркет \"Практикер\" отвори врати в град Ямбол"}
{"url": "http://www.dnevnik.bg/sport/2017/06/15/2989840_fors_indiia_planira_smiana_na_imeto_si_v_tursene_na/", "text": "Отборът от  \"Форс Индия\" обмисля смяна на името си в търсене на нови големи международни спонсори. Това обяви съсобственикът в тима Вижай Малия.Индиецът купи отбора през 2008 г., който преди това се казваше \"Джордан\", \"Мидланд\" и \"Спайкър\", за да го прекръсти на \"Форс Индия\". Ходът му беше изцяло насочен към ангажиране на големите индийски компании, които да бъдат привлечени за партньори.Отборът отбеляза сериозен прогрес в последните години, а през миналия сезон завърши на рекордно високото 4-о място при конструкторите. След 7 състезания през този сезон \"Форс Индия\" отново е четвърти.Въпреки развитието и ангажирането на австрийската компания за пречистване на вода BWT тимът не постигна търсените резултати на индийския пазар.\"У нас нараства усещането, че не би било зле да сменим името на отбора, за да имаме повече международна нотка. Според някои хора \"Форс Индия\" по някакъв начин поставя рамки\", каза Малия.Според собственика на отбора обаче е много важно какво ще предприеме мениджмънтът на спорта в лицето на новите собственици от .\"Ако те последват модела на НФЛ, смяна на името е от още по-голямо значение, защото знаем, че при франчайз модел фокусът пада върху името\", добавя Малия.Самият бизнесмен е поставен в много деликатна ситуация, след като е преследван от властите в родината си. Индия издаде заповед за екстрадиране на Малия от Великобритания, където той живее.Според властите в Индия той дължи около 900 млн. паунда за фалита на своята авиокомпания Kingfisher през 2013 г.Неговият дипломатически паспорт беше обявен за невалиден през април и оттогава Малия не напуска Великобритания.\"Факт е, че аз и Индия не сме най-добрите партньори от много години. Те искат да ме уязвят, но аз не съм виновен за тези неща\", коментира лаконично случая Малия.", "date": "15-june-2017", "title": "\"Форс Индия\" планира смяна на името си в търсене на нови спонсори"}
{"url": "http://www.dnevnik.bg/biznes/2017/06/15/2989790_ivailo_penchev_obvini_kfn_che_narushava_zakona_kato_ne/", "text": "Бизнесменът Ивайло Пенчев, собственик на \"Уолтопия\" и платформата за търгове \"Окшънайз\", обвини Комисията за финансов надзор в нарушение на закона. Той посочва, че ако се следват правилата, , би трябвало да е приключила на 13 май. Напомня, че исканите от комисията документи от проверяваните е трябвало да се предадат в 3-дневен срок. Проверката е започнала през април.В публикация във фейсбук профила си, изпратена и до медиите, той коментира, че има има три хипотези защо този срок не се спазва: твърде голяма заетост, това, че работещите в КФН са \"комисионери\", или защото имат интерес срокът да не се спазва.Пенчев прави разчет на персонала на ведомството спрямо свършеното от тях и бюджета на ведомството и напомня, че става дума за парите на данъкоплатците. Призовава финансовия регулатор да публикува \"доклад, от който да става ясно каква стойност създавате за нас, данъкоплатците, изпълнявайки мисията си и харчейки парите ни\".\"Ние, тези които плащаме данъците, сме работодатели на тези, които харчат. Държавните чиновници не са наши господари! Те са наши служители. Не търпете мързеливи, неспособни и корумпирани служители\", призовава Пенчев.НЕ ТЪРПЕТЕ МЪРЗЕЛИВИ, НЕСПОСОБНИ И КОРУМПИРАНИ СЛУЖИТЕЛИ", "date": "15-june-2017", "title": "Ивайло Пенчев обвини КФН, че нарушава закона, като не завършва проверките навреме"}
{"url": "http://www.dnevnik.bg/sviat/2017/06/15/2989870_kakva_e_istinata_za_evtinite_germanski_hrani/", "text": "Наскоро германската верига супермаркети \"Алди\" отвори първото си бистро - в кьолнския Медиа Парк, където са настанени около 250 фирми. Заведението, което е изградено от части от транспортни контейнери, предлага меню с три ястия за само 8 евро. Тази концепция ще бъде тествана в още няколко германски града и, ако се окаже успешна, търговската верига най-вероятно ще се намеси активно и в ресторантьорския бизнес.Германия е една от страните, в чиито супермаркети се продават най-евтините хранителни продукти, сочат данни на германското правителство. Бизнес-моделът, по който работят евтините хранителни магазини, каквито са и \"Алди\", позволява на тези търговски вериги да поддържат с 10% до 20% по-ниски цени от тези на другите вериги.Изследователи от университета в Аугсбург обаче твърдят в свое проучване, че цените биха били много по-високи, ако въпросните търговски вериги включваха в цените си и реалните разходи на модерното промишлено земеделие.Тобиас Гауглер е изследвал нанасяните на природата поражения от използваните в земеделието азотни торове за повишаване на добивите. \"В германското земеделие се използват прекалено много минерални и други видове тор, което е вредно за природата и здравето на хората\", твърди той пред ДВ.Както се и очаква, по-малко изкуствени торове се използват от производителите на биопродукти. Изследването сочи още, че съвременните методи в земеделието всъщност изискват много повече ресурси. В същото време разходите за възстановяването на околната среда изобщо не биват включвани в крайните цени, които потребителите плащат за продуктите.\"Най-лошо е положението с животинските храни и тези, произведени от животински продукти. Те би трябвало да са с 10% по-скъпи\", твърди Гауглер.Проблем представляват не само нитратите, които замърсяват почвата и водите. Промишленото земеделие замърсява също и въздуха, да не говорим за антибиотиците, инжектирани на животните. Природозащитници твърдят, че ако бъдат отчетени всички тези странични ефекти от промишленото производство на храни - от пластмасовите опаковки до отрицателното въздействие върху здравето на животните - цените на хранителните продукти би трябвало да се повишат значително. Затова те са решени да засилят натиска си върху германското правителство, за да бъдат включени в крайната цена на продуктите и скритите разходи за тяхното производство - например за пречистване на питейната вода от нитрати. Експертите смятат, че общата земеделска политика на ЕС пък има вина за свръхпроизводстото на храни, което също така задържа цените ниски. Затова те призовават за реформа на европейското законодателство в областта на земеделието.Много от активистите обаче се съмняват, че доминацията на евтините хранителни магазини може да бъде намалена. Други пък са убедени, че пазарът на т.нар.  магазини, които предлагат продукти на местни производители, силно ще нараства. На пазара на Рудолфплац в Кьолн например има достатъчно хора, готови да платят повече пари за плодове и зеленчуци, защото знаят, че тази продукция идва от местни земеделски производители. \"Тези продукти са пресни и с по-добро качество\", кава например Щефан, когото срещаме на пазара.Земеделските производители, които продават продукцията си по пазарите, приветстват идеята за намаляване на разликата в цените на тяхната продукция и тази на храните, произведени в промишлени количества. Земеделците са подложени на силен натиск от големите хранителни вериги. Според търговеца Адам Джей, промишленото производство на земеделска продукция изтласква голяма част от по-малките производители от пазара.\"И все пак: не е правилно да хвърляме изцяло вината върху големите супермаркети\", твърди Тобиас Гауглер, който е сред авторите на изследването. По думите му, поддържайки ниски цени, хранителните вериги играят по свирката на потребителите и на политиката. В същото време той вижда желание у политиците да възприемат идеята, че замърсителите трябва да започнат да си плащат.\"Сега различни лобистки групи предприемат всичко възможно срещу идеята за реформиране на системата. Но натискът върху политиката се засилва - особено след Парижкото климатично споразумение. Въпрос на време е да бъдат променени правилата на играта\", убеден е Гауглер.Природозащитници твърдят, че ако хранителните вериги вдигнат цените, потребителите вероятно ще променят навиците си - например преосмисляйки бюджета си за хранителни стоки, те ще започнат да изхвърлят по-малко храна. Сега само в Германия годишно се изхвърлят 7 милиона тона хранителни продукти. Това може и да намали печалбите на вериги като \"Алди\" или \"Лидл\", но определено ще се отрази добре на природата и човешкото здраве.", "date": "15-june-2017", "title": "Каква е истината за евтините германски храни"}
{"url": "http://www.dnevnik.bg/sport/2017/06/15/2990092_ivet_lalova_beshe_diskvalificirana_na_200_m_v_oslo/", "text": "Българската спринтьорка Ивет Лалова даде четвърто време в спринта на 200 м от Диамантената лига в Осло, но беше дисквалифицирана заради попречване на състезател.Финалистката от олимпийските игри в Рио де Жанейро финишира за 22,94 сек.Най-бърза в Осло беше световната шампионка и европейска рекордьорка Дафне Схипърс. Холандката завърши за 22,31 сек, но също беше дисквалифицирана. Тя направи фалстарт, но съдиите й разрешиха да бяга под протест.Победителка стана Мюриел Ауре от Кот д'Ивоар с лично постижение за сезона от 22,74 сек. Сребърния медал заслужи ямайката Симон Фейси с 22,77 сек и германката Гина Люкенкерпер с 23,04 сек. Лалова очакваше с интерес старта в Осло, тъй като този турнир е най-успешният за нея от Диамантената лига. Българката две победи на 100 м, както и трето място на 200 м. В неделя тя ще участва и в Диамантената лига в Стокхолм. ", "date": "15-june-2017", "title": "Ивет Лалова беше дисквалифицирана на 200 м в Осло"}
{"url": "http://www.dnevnik.bg/kultura/2017/06/15/2989852_romanut_vliza_edin_kon_v_bara_specheli_mejdunarodniia/", "text": "Романът \"Влиза един кон в бара\" (A Horse Walks into a Bar) на Давид Гросман спечели международния приз \"Мен Букър\" за чуждоезична проза. Гросман е първият израелски лауреат на наградата, която от миналата година се присъжда за единична книга в превод на английски.Романът беше избран между 126 кандидата и 6 номинации. В журито бяха писателите Даниел Хан, Елиф Шафак, Чика Унигуе, Хелен Морт и председателя му Ник Барли. Финансовата равностойност на наградата е 50 000 паунда, които ще бъдат разделени между автор и преводач.Гросман е автор на редица бестселъри в сферата на художествената, документалната и детската литература, а книгите му са преведени на 36 езика. У нас са издадени романите му \"Ще бягаш ли с мен\" и \"Червената нишка\". Сюжетът на \"Влиза един кон в бара\" се върти около стендъп комик, който в нощта на последното си шоу си спомня за случая, разделил го с двама много близки хора. \"Това не е просто книга за Израел; тя е за ужасяващо нефункционални хора и общества. Понякога можем да възприемем тези истини единствено чрез история - а Гросман, както героя си, е майстор на този тип разказ\", написа за книгата \"Гардиън\".", "date": "15-june-2017", "title": "Романът \"Влиза един кон в бара\" спечели международния \"Букър\""}
{"url": "http://www.dnevnik.bg/sviat/2017/06/15/2989702_ruskiiat_parlament_zabrani_anonimnostta_v_chat/", "text": "Руската дума прие на първо четене законопроект, който забранява анонимното общуване в приложенията за кратки съобщения. С почти пълно мнозинство от 356 души (при двама \"против\" и един въздържал се) депутатите решиха, че ще потребители, чиято самоличност не е установена, няма да могат да ползват въпросните средства за комуникация.Задължението да обявяват самоличността на потребителите ще е на собствениците на съответните приложения. Точният начин на идентификация ще се уточни от правителството, но се предполага, че това ще се случва чрез телефонния номер, който ще бъде \"свързан\" с паспорта. Заедно с него беше одобрен със същото мнозинство и друг закон, който задължава мобилните оператори да проверяват паспортните данни на абонатите при продажба на СИМ карти.Според регулатора \"Роскомнадзор\", който поддържа законопроекта, тези стъпки ще подпомогнат борбата срещу тероризма в Русия, съобщава РИА \"Новости\". Те също така ще помогнат на мобилните оператори да създадат \"стоково-парични отношения\" с приложенията за комуникация и така последните ще се наложи да дават дължимото на руската икономика. Критиците на закона обаче се опасяват, че той ще бъде средство за засилен контрол върху гражданите и собствениците на чат приложения.Ограниченията за програмите, които доставят кратки съобщения, обхващат само официално регистрираните в Русия приложения. В регистрите не присъстват нито \"Телеграм\" (приложение, популярно сред бойците на \"Ислямска държава\"), нито WhatsApp. За отказ от регистрация за регулаторите може да се блокира достъпът до приложението, както вече се случи с китайския сайт WeChat, припомня онлайн изданието \"Медуза\".Според депутатите целта е държавата във всеки момент да може да установи кой стои зад даден профил.Предвижда се и разпространението на съобщения при нужда да може се ограничава по искания на изпълнителната власт. Не е упоменато каква необходимост трябва да възникне, за да може това да се случи.", "date": "15-june-2017", "title": "Руският парламент забрани анонимността в чат приложенията"}
{"url": "http://www.dnevnik.bg/sport/2017/06/15/2989949_mnogoto_chujdenci_v_ruskoto_purvenstvo_vliiaiat_na/", "text": "В руското първенство има прекалено много чуждестранни футболисти, което влияе на развитието и резултатите на националния отбор, заяви президентът на страната Владимир Путин, като се позова на оценката на международни експерти. Думите му дойдоха по време на .Руският национален отбор се готви за домакинството си на Купата на конфедерациите, като в събота открива турнира с мач срещу Нова Зеландия. Моментът съвпада със смъкването на \"сборная\" до 63-ото място в световната ранглиста, което е антирекорд.\"Разбира се, почитателите очакват руският отбор да се представя по най-добрия начин. Всички се надяваме момчетата да играят с пълна отдаденост, като истински воини и спортисти, и най-малкото да задоволят привържениците със стремежа си да победят\", каза Путин.\"Когато говоря с експерти, те казват, че има прекалено много чуждестранни футболисти (в първенството), докато се отделя малко внимание на развитието на новото поколение руски играчи\", заяви президентът на страната.Той допълни, че има и \"положителен знак\". По думите му това е инвестицията на Сергей Галицкий в Краснодар, където е направена огромна академия. \"Това е неговият частен проект - построил е стадион, основал е футболно училище, където децата играят не само футбол, а и шах.\"Путин посочи, че всички големи клубове в Русия вече обръщат внимание към развитието на треньори и млади играчи. \"Ако това продължи по този начин, а аз вярвам, че ще е така, то ще имаме национален отбор, който ще прави феновете щастливи.\"След година Русия е домакин на световното по футбол, което ще се проведе на 12 стадиона в 11 града.", "date": "15-june-2017", "title": "Многото чужденци в руското първенство влияят на националния отбор, заяви Путин"}
{"url": "http://www.dnevnik.bg/citat_na_deniia/2017/06/15/2989897_citat_na_denia_severnokoreiski_rabotnici_v_polsha_moje/", "text": "\"Имах среща преди няколко дни с колегите от Асоциацията по кораборемонт и корабостроене и колегите казаха нашите колеги в Полша в момента внесоха 600 севернокорейци - заварчици. Защо в Полша може, в България не може?\".Този въпрос зададе председателят на КРИБ Кирил Домусчиев по време на форум за състоянието на икономиката, цитиран от dariknews.bg. Той е по повод пречките пред работата в българия на граждани на трети страни.По време на събитието бизнесът обяви бедствено положение за България по отношение на работната сила и предупреди, че ако не се вземат мерки, няма как да се постигне планирания от управляващите икономически растеж.\"Тези хора ще бъдат социално осигурявани, парите ще отиват в НОИ, и ще стабилизират до някаква голяма степен системата. Тези хора ще си плащат данъците в България, тези хора ще си плащат и членския внос там, където все още са останали синдикати най-вероятно и ще им пълни и на тях касичката. Нали от това живеем?\", допълни Домусчиев.", "date": "15-june-2017", "title": "Цитат на деня: Севернокорейски работници в Полша може, в България - не"}
{"url": "http://www.dnevnik.bg/bulgaria/2017/06/15/2989894_panov_objalva_otkaza_na_sudiiskata_kolegiia_da_nakaje/", "text": "Председателят на Върховния касационен съд (ВКС) Лозан Панов обжалва отказа на съдийската колегия да образува дисциплинарни производства срещу трима съдии от Софийския градски съд (СГС) заради нарушения при разрешения за подслушване. Жалбите му са до Върховния административен съд (ВАС), който е компетентен при оспорване на решенията на съдебния съвет, съобщи пресцентърът на ВКС.Миналата седмица съдийската колегия прие, че няма да образува дисциплинарни производства срещу заместниците на бившия шеф на градския съд Владимира Янева - Иво Дачев, Николай Димов и Петя Крънчева. Предложенията за образуване на дисциплинарни производства бяха внесени от Панов. Той се аргументира с установените нарушения при разрешаването за използване на специални разузнавателни средства (СРС) в Лозан Панов пише в жалбите си, че отказите да се образуват дисциплинарни производства са незаконосъобразни, тъй като според мотивите им в предложенията си председателят на ВКС се позовава на резултати от проверка, която не е извършена от компетентен орган и затова не могат да послужат за дисциплинарно производство.\"Макар в закона да не са посочени изчерпателно предпоставките за образуване на дисциплинарно производство, може да се изведе като основание за образуване единствено изискването да е отправено предложение за налагане на дисциплинарно наказание от компетентен орган, изрично посочен в чл. 312, ал. 1, т. 1 – 4 Закона за съдебната власт. В случая такова предложение е направено от председателя на Върховния касационен съд в качеството му на по-горестоящ административен ръководител\", аргументира се Панов.Допълва, че преценката дали да наложи или не дисциплинарно наказание е на съответната колегия на съдебния съвет, но когато е надлежно сезиран, той няма право да отклонява предложението.Панов посочва и, че не е съгласен с аргументите, че проверката, на която се позовава в предложенията си, не е извършена от компетентен орган. Мотивира се с факта, че докладът на СГС е приет с решение на съдийската колегия, без да са изложени възражения за констатациите в него, още повече за липса на компетентност на изготвилия доклада.", "date": "15-june-2017", "title": "Панов обжалва отказа на съдийската колегия да накаже трима заместници на Владимира Янева"}
{"url": "http://www.dnevnik.bg/zelen/2017/06/15/2989923_britanski_prirodozashtitnici_obviniha_bulgariia_v/", "text": "Базирана в Лондон адвокатска организация за защита на околната среда е изпратила оплакване срещу България в Европейската комисия, съобщава агенция \"Ройтерс\". Според ClientEarth София е дала 1.3 млрд. евро незаконна помощ на електроцентрали, някои от които работят на въглища.Според правилата на Европейския съюз държавната помощ следва да подкрепя прехода към н. Електроцентрали, работещи с , могат да получат помощ, ако намалят емисиите си или за да се предотврати спиране на тока.Адвокатът от  Сам Брайт твърди, че организацията е разследвала България повече от година. Българското законодателство изисква общественият доставчик НЕК и дистрибуторските фирми да изкупуват цялото електричество, произведено от централите, които се занимават с  на топло- и електроенергия. Те получават и надценка, която идва от такса, включена в сметките на потребителите.Изчисленията на ClientEarth показват, че по този начин от 2007 г. до 2016 г. над 50 централи са получили помощ в размер на поне 1.3 млрд. евро. От тях над 300 млн. евро са платени на замърсяващи въглищни централи. Въпреки че този начин на финансиране продължава от десетилетие, българското правителство никога не е получавало одобрение за въвеждането на подобна такса, както се изисква според законодателството на ЕС, уточняват от \"За Земята - Приятели на Земята България\". , която се е борила и срещу , твърди, че електроцентралите нямат право да получават подобна помощ от държавата.\"България дава на тези централи нечестна и незаконна субсидия, която съдейства за поддържането на електроцентрали на въглища, сред всички останали, и спъва прехода от фосилни горива към по-чиста енергия\", казва Брайт, цитиран от \"Ройтерс\". Той твърди още, че оценката на организацията за помощта, дадена между 2007 г. и 2016 г., е консервативна и същинското число може да е по-голямо.Българският енергиен министър Теменужка Петкова каза пред \"Ройтерс\", че не вярва Еврокомисията да открие проблем. От 2015 г. насам страната затегна достъпа до преференциални цени и контрола върху високоефективното производството на енергия. Ако Комисията прецени, че електроцентралите са получили незаконна помощ, тя може да нареди на България да си върне парите.През април  изпратиха и друга жалба срещу България – за това, че страната е дала право на няколко въглищни електроцентрали на безплатни квоти за емисии, които обаче не са изпълнили условията за тях. Повече за този случай четете .", "date": "15-june-2017", "title": "Британски природозащитници обвиниха България в незаконна помощ на електроцентрали"}
{"url": "http://www.dnevnik.bg/bulgaria/2017/06/15/2989954_es_da_raboti_vurhu_strategicheski_analiz_za_profesiite/", "text": "Европейската комисия да насочи усилията си към анализ на специалностите, от които пазара на труда ще има нужда в бъдеще с оглед на развитието на цифровите технологии. Такава препоръка отправи днес президентът Румен Радев към еврокомисаря по образованието, културата, младежта и спорта Тибор Наврачич. Двамата участват в Националната среща \"Младежки пространства\", чийто домакин е Икономическият университет във Варна. В срещата участие взе и министърът на младежта и спорта Красен Кралев.\"Знам, че на 30 май беше приета стратегия на образованието в ЕС, но в България ще бъдем много благодарни за една навременно адаптирана и обобщена информация, каза Радев. Много честоКандидатстват за определена специалност, учат пет години, а след това се оказва, че когато завършат пазара за реализация на знанията им е или пренаситен с кадри, или професията, за която са се готвили вече не се търси\", каза президентът.Според него предстоят ни много динамични процеси – цифровите технологии и дигитализацията ще налагат с много бърз темп отпадането на някои професии и подмяната им с нови.\"За това мисля, че тук е мястото на Европейската комисия с нейния огромен потенциал, да даде този анализ, за да могат младите хора да знаят напред във времето къде да влагат усилията си, какви ще бъдат перспективните специалности и да не губят време и ресурси, а на базата на анализа, за който говоря всеки млад човек да може да избере тази ниша, в която смята, че ще бъде най-ефективен\", каза още Радев.Тибор Наврачич оповести данни, според които в момента всеки пети европейски гражданин имаа всеки четвърти - основни трудности с т. нар. аритметичната грамотност. \"Това означава, че трябва да сторим повече и трябва да поставим ударението върху приобщаващата роля на образованието, каза еврокомисарят. Тези, които рано напускат училище, губят своя шанс да станат пълноправни членове на обществото, да постигнат успехи, да бъдат щастливи и доволни граждани на Европа. Така, че една от основните цели на стратегията \"Европа 2020\" е да намалим дела на тези, които отпадат преждевременно от училище\".В коментар на казаното от Тибор Наврачич Румен Радев каза, че днес образованието и грамотността нямат знак за равенство помежду си, а това според него било много тревожен въпрос.\"За да се сближават тези две понятия трябва да осъзнаем най-напредказа президентът. Всяко поколение трябва да осъзнае своята историческа роля. И не го казвам с високопарност. Нека се върнем няколко поколения назад. Каква беше тяхната роля тогава – да изграждат стени, да разделят Европа, да противостоят един срещу друг – военно, икономически и идеологически. Моето поколение имаше историческа мисия, която наистина изпълни – да руши тези стени и да сближава\".Според Радев този процес не е завършил, тъй като в момента Европа е без граници, има свобода на движението на хора, стоки и капитали, има върховенството на закона.\"Но в същото време в Европа има страшно много проблеми, каза Румен Радев. Европа днес има своите центробежни сили, раздирана е от противоречия, от популизъм, от растящ национализъм, от макроикономически дисбаланси и огромна разлика в жизнения стандарт в различни държави, краища и региони. Да не говорим за проблемите в сигурността. По тези причини, за да има смисъл образованието, за да може то да е идентично с грамотност, всеки един от поколението на днешните млади хора трябва да си отговори на въпроситекъде ще е неговото място в нея и каква е ролята, с която ще трябва да се справи поколението, към което принадлежи?\".Само така според Радев Европа ще е обединена, силна и без граници, фактор на световната сцена, основан на \"истински ценности\".В отговор на казаното от президента Наврачич призна, че за съжаление Европа изостава по отношение на инвестициите в образование. В същото време страните от Азия, Тихоокеанския регион и Америка инвестират в образование все повече. \"Ние имаме много добри условия, много добри и солидни институционални основи, но просто не инвестираме достатъчно. Ако искаме да сме конкурентоспособни в бъдеще трябва да го правим сега, днес\", каза той.", "date": "15-june-2017", "title": "ЕС да работи върху стратегически анализ за професиите на бъдещето, поиска Румен Радев"}
{"url": "http://www.dnevnik.bg/sviat/2017/06/15/2989095_zashto_nai-bogatiiat_kvartal_vuv_velikobritaniia/", "text": "Лондонският квартал \"Кенсингтън\" впечатлява милиони туристи с лукс и жителите му не се и опитват да скрият положението си. По улиците се виждат скъпи, добре поддържани имоти - от викториански къщи и частни паркове до домове на руски олигарси, банкери и поп звезди от деветдесетте години - и скъпи магазини.В същия квартал е официалната резиденция на принц Уилям. Може би затова е трудно човек да си представи избирателите в Кенсингтън като \"социалисти\".И въпреки това, след десетилетия, в които традиционно се гласува за консерваторите, лейбъристите печелят вота - не само заради Брекзит, но и за икономическите проблеми, които стават все по-видими през последното десетилетие.През последните години, въпреки че богатият квартал в Западен Лондон се опитва да запази начина си на живот, проблеми като нарастващите цени на имотите, които са причина с домовете на милионерите да съжителстват и \"най-бедните\" райони в столицата, пише изданието \"Ню стейтсмен\", което открито подкрепи лейбъристите в предизборната кампания.Местните власти смятат, че 80% от домакинствата в района са подложени на лишения в някаква форма. За някои от избирателите, затънали в дългове, обещания на лейбъристите като премахване на таксите за записване в университетите се оказват водещ фактор при избора за кого да гласуват.Важен фактор се оказаха и , които искат Кенсингтън да остане такъв, какъвто е бил и в детството им и които, според последните проучвания, са показали значително по-висока политическа ангажираност на последния вот, отколкото през 2015 г, отбелязва изданието.В Северен Кенсингтън е и \"Гренфел тауър\" - сградата,  в малките часове на сряда и много от чиито обитатели са мигранти и представители на малцинства.В четвъртък кандидатът на лейбъристите, Ема Дент Коуд, спечели депутатското място в Кенсингтън с едва 20 гласа преднина пред Виктория Боруик, кандитата на торите, която получи 16 313 бюлетини. Само две години по-рано кандидатът на торите спечели 52 на сто от гласовете, а лейбъристкият му опонент взе 31% от вота. Според \"Ню стейтсмен\" голямата грешка на консерваторите е, че са издигнали евроскептичен кандидат в избирателен район, който е силно проевропейски настроен - 68.7 на сто от жителите му гласуваха срещу Брекзит миналата година.Изданието пише, че дори семейството на Боруик е отказало да подкрепи торите заради това, че Боруик е била част от кампанията за напускане на Великобритания по време на референдума. Неприятно впечатление правило на избирателите и решението на Боруик да гласува срещу закони, подкрепящи равенството и човешките права, увеличаващи данъците за банките и възпрепятстващи борбата с климатичните промени.Боруик се противопоставяла на прочутия карнавал в \"Нотинг хил\" - квартал, който също е част от избирателния район на Кенсингтън, заради опасността, която представляват подобни публични прояви.\"Да гласуват за лейбъристите, е голям шок за хората тук,\" казва изследователят Пол Томпсън, цитиран от \"Блумбърг\". Самият той гласувал \"за лейбъристите, не за Корбин\" заради реториката на Мей и заплахите ѝ, че може да се стигне до \"твърд\" Брекзит. \"Този град има невероятна финансова индустрия, творческа индустрия и феноменални университети - и всички те зависят от това да сме отворени към света,\" смята Томпсън.\"Брекзит придаде непредсказуемо ново измерение на британската политика, което пресече традиционни политически обвързаности,\" каза Тони Травърс, политолог от Лондонската школа по икономика. \"Брекзит отприщи културна война... (подкрепящите оставането в ЕС) бяха готови да кажат \"дори това да не в мой интерес, и въпреки че по никакъв начин не подкрепям Джеръми Корбин, ще гласувам за лейбъристите, защото само така мога да изразя отвращението си от Брекзит\",\" каза Травърс.Дори дългогодишни избиратели на торите казват, че гласували за партията на Мей с нежелание. Някои или сменили предпочитанията си, или не гласували. \"Не мога да подкрепя Тереза Мей,\" казва главният келнер в луксозен ресторант по оживения, пълен с изискани заведения \"Глостър роуд\". Други смятат, че тя е загубила възрастния електорат с т. нар. \"данък върху деменцията\", а не е успяла да обясни и на младите защо си струва да гласуват за нея.", "date": "15-june-2017", "title": "Защо най-богатият квартал във Великобритания подкрепи лейбъристите"}
{"url": "http://www.dnevnik.bg/sport/2017/06/15/2989892_grigor_dimitrov_zapochna_s_greshna_stupka_i_ranno/", "text": "Българският тенисист Григор Димитров започна несполучливо сезона на трева. Той допусна скоростна загуба с 6:7 (4), 3:6 от Йежи Янович в Щутгарт.Срещата продължи 1.19 часа и приключи със само един пробив.Димитров беше най-високо поставеният тенисист в надпреварата, след като в сряда .Българинът и полският му съперник разчитаха много на сервиса си. Първият сет премина на един дъх без възможности за пробив. Димитров дори записа забележително постижение, като не даде нито една точка на Янович в първите си пет сервис-гейма.В тайбрека полякът направи минипробив, който Димитров върна и изравни за 4:4. След това 155-ият в света тенисист взе три поредни точки и приключи сета.Вторият продължи в същото темпо, като до 3:3 двамата си размениха по два сервис гейма на нула. Седмият гейм се оказа най-дългият в мача, като в него Димитров имаше отлични възможности да пробие, след като поведе с 40:15. Съперникът му обаче изравни, а след това спаси още един брекпойнт и взе подаването си.В осмия гейм полякът проби с първата си възможност в мача, а веднага след това сложи точка на спора за нов гейм на нула.Димитров вече насочва вниманието си към турнира в \"Куинс\", който е следващата седмица. Българинът е шампион в надпреварата от 2014 г.", "date": "15-june-2017", "title": "Григор Димитров започна с грешна стъпка и ранно отпадане от сезона на трева"}
{"url": "http://www.dnevnik.bg/sviat/2017/06/15/2989981_evroparlamentut_otne_imuniteta_na_marin_lyo_pen_zaradi/", "text": "Европейският парламент отне депутатския имунитет на водачката на френската крайна десница Марин Льо Пен по искане на френското правосъдие във връзка с дело за клевета, съобщи агенция \"Франс прес\".Лидерката на крайнодесния \"Национален фронт\" е обвинена в клевета от кмета на град Ница, консерватора . През май 2015 г. тя заяви, че той е финансирал Съюза на ислямските организации във Франция (преименуван днес на), който обхваща 250 организации и изповядва консервативен ислям, посредством умерени наеми за джамиите.На журналистически въпрос: \"Естрози - съучастник на джихадисти?\",  отговори, че \"когато някой помага на ислямисткия фундаментализъм да се установи, да се разпространява и да набира хора . . . някъде, в морално отношение той е донякъде съучастник\".Евродепутатите сметнаха, че няма причина да се подозира, че френската съдебна процедура е мотивирана от \"намерение да се навреди на парламентарната или политическата дейност на  и одобриха отнемането на имунитета й.Тази процедура няма нищо общо с друго искане за отнемане на парламентарния , също по искане на френското правосъдие до ЕП, но свързано с разследване за  от \"Националния фронт\". Това искане все още е в процес на проучване съгласно обичайната процедура.Льо Пен не присъства на днешното гласуване за имунитета ѝ, тъй като води кампания за втория тур на , за който е в добри позиции в своя бастион - Енен-Бомон. Ако бъде избрана във френското Национално събрание, председателката на \"Националния фронт\" ще трябва да се откаже от мястото си в Европарламента, където е депутат от 2004 г.Вчера ЕП отне депутатския имунитет на бащата на крайнодясната лидерка, , почетен председател на \"Фронта\" и подведен под отговорност заради изказване от август 2009 г., че в \"в основата на 90 процента от произшествията стои имигрант или човек с имигрантски произход\". Срещу него се води предварително разследване за публична клевета с расистки мотиви.", "date": "15-june-2017", "title": "Европарламентът отне имунитета на Марин льо Пен заради дело за клевета"}
{"url": "http://www.dnevnik.bg/politika/2017/06/15/2989130_parlamentut_gleda_zakona_za_vuvejdane_na_majoritarni/", "text": "Проектът за промени в Изборния кодекс, с който трябва да се въведат мажоритарни избори, ще бъде разгледан днес на първо четене в пленарна зала. Във вторникс гласовете на ГЕРБ, ДПС и \"Воля\".Няколко часа по късно, ръководството на ДПС е решило, . Бившият депутат от ДПС Четин Казак уточни пред Би Ти Ви, че е имало \"сериозен и разгорещен дебат\", в който надделял \"за пореден път националния интерес\".ГЕРБ и \"Воля\" имат общо 107 депутатски места в парламента, а за мнозинство са необходими 121. БСП и коалиционните партньори на ГЕРБ от \"Обединени патриоти\" са против мажоритарния вот и твърдят, че са за въвеждането на смесена изборна система от немски тип, при който 120 депутати ще се избират мажоритарно и още толкова пропорционално.При кворумни игри в които една или повече паррии излязат от залата при гласуване е възможно приемането на закона и със 61 гласа.Със законопроекта на ГЕРБ се предлага въвеждането на мажоритарна изборна система с абсолютно мнозинство в два тура чрез създаване на 240 едномандатни изборни района в страната. За българите в чужбина се предвижда да се регистрират предварително по интернет и гласовете им ще се разпределят по \"местоживеене\" в България.В декларация от партия \"Движение Да България\" призоваха парламентът да изпълни уредената в закона процедура за разглеждане на поставените на референдума въпроси. Законът изисква, когато референдумът е преминал прага за валидност, но не е достигнал прага за задължителност, въпросът да се обсъди отново по реда за обсъждане на националната гражданска инициатива. \"Този ред беше приложен при предишните два референдума, отнасящи се до развиването на ядрената енергетика и до въвеждането на електронното гласуване, напомнят от \"Да, България\".", "date": "15-june-2017", "title": "Парламентът гледа закона за въвеждане на мажоритарни избори"}
{"url": "http://www.dnevnik.bg/sport/2017/06/15/2989267_grigor_dimitrov_zapochva_sezona_na_treva_sreshtu_dobre/", "text": "Григор Димитров ще изиграе днес първия си мач на тревни кортове за 2017 г. Българският тенисист се изправя срещу поляка Йежи Янович, с когото се познават отлично от юношеските си години, а при мъжете винаги правят много оспорвани мачове.Димитров и Янович се срещат в двубой от втория кръг на турнира oт категория АТП 250 в Щутгарт. Мачът им е трети в програмата на централния корт и ще започне не преди 16.00 часа. \"Евроспорт 2\" ще предава пряко срещата.Българинът почиваше в първия кръг като номер 2 в основната схема. Той остана най-високо поставеният тенисист в турнира, след като вчера Янович, който заради множество проблеми с контузии се намира на 155-ото място в света, преодоля първия кръг след успех над руснака Андрей Кузнецов с 6:4, 3:6, 6:3.Днешната среща ще е четвърта между Димитров и Янович. 26-годишният българин спечели последните им две срещи - 4:6, 6:3, 7:5 по пътя към титлата в София и 6:3, 7:6 (4) на мастърса в Рим през 2015 г. 26-годишният поляк триумфира в първия им двубой - 6:4, 3:6, 6:3 на мастърса в Синсинати през 2014 г.", "date": "15-june-2017", "title": "Григор Димитров започва сезона на трева срещу добре познат и много труден съперник"}
{"url": "http://www.dnevnik.bg/skorost/2017/06/15/2987558_volvo_podgriava_za_novoto_hs60_s_video_za_vajnite/", "text": "\"Понякога моментите, които никога не се случват, имат най-голямо значение\", това мото е в основата на премиерното видео на \"Волво\" за новия модел ХС60. В него акцентът е върху съвременните технологии за безопасност, които могат да променят живота на хората.Повече от 1.2 млн. души загиват при пътни инциденти годишно в цял свят. 99% от всички катастрофи са причинени от човешкия фактор, посочват от компанията.Комплексът от системи за сигурност City Safety в новото \"Волво\" XC60 е обновен и допълнен с автоматично подпомагане на управлението. Нова функция включва автоматично завиване на волана, за да се избегне удар, а при засичане на потенциална опасност в мъртвата зона на автомобила, се активира автоматичното завиване, за връщане в своето платно.", "date": "15-june-2017", "title": "\"Волво\" подгрява за новото ХС60 с видео за важните моменти"}
{"url": "http://www.dnevnik.bg/politika/2017/06/15/2988437_zashto_niama_zakon_za_jestoviia_ezik_v_bulgariia_i/", "text": "Със 104 гласа \"въздържал се\" ГЕРБ и част от коалиционните им партньори отхвърлиха в пленарната зала миналата седимица законопроектът на БСП за българския жестомимичен език. В лаконичния текст на неуспелия закон се казваше, че жестовият език на глухите ще се признава наравно c говоримия и писмения български език, и че във всяко училище, където има деца с увреден слух, той трябва да им се преподава.Мнозинството отхвърли проекта с аргумента, че текстът е непълен и е необходима още много работа по него, като се започне от систематизирането на жестовия език, така че да се докаже като пълноценен език и да може да бъде преподаван. Без официална основа, той се развива и предава по различни начини в различните части на страната, което засега пречи да се възприеме като единна езикова система, обясни Светлана Ангелова от ГЕРБ. След необходимото проучване, няма да има пречка да се признае от закона, увери тя.Междувременно обаче за  няма нормативна уредба, която да им помага да бъдат пълноценна част от обществото и да защитава правото им на изразяване и достъп до информация.Само около една трета от хората с увреден слух в България владеят жестовия език, просто защото останалите няма къде и как да го научат. За много от тях това би било пълноценен начин да добият или да си върнат възможността да общуват, но начините за научаването му са ограничени дори и в специализираните училища, защото език, който законово не съществува, не може да бъде официален учебен предмет. Вариант е видео речникът на Съюза на глухите в България от 2009 г., който според запознати е остарял и беден.Обучението на професионални жестови преводачи също е затруднено, защото макар че има разработена методика от СГБ, която се използва и от Националната агенция за професионално обучение и образование и различни педагогически специалности в някои университети, тя остро се нуждае от актуализиране и модернизиране. Фактът, че жестовият език не е узаконен като самостотялна езикова система, означава също и че всякакъв опит за обновяване на неофициално сформирания речник и методиката за изучаването му би бил бавен и хаотичен.Заедно с това професията на жестомимичните преводачи не е атрактивна, защото също не е добре регламентирана и освен това не е добре възнаградена. Глухите получават целева помощ от Агенцията за хората с увреждания от за жестомимични услуги, като хонорарът за ангажиране на преводач е ограничен до  и часовете - до 10 на година. Ако няма близък, който да го придружи, за един глух човек това е единствената опция, за да може да се справи с каквато и да е задача в държавна институция, в банката, или за да отиде на лекар. Обаче накрая на годината сметката не излиза нито за хората, живеещи в тишина, нито за помощниците им.По тези причини малка част от регистрираните 220 човека в Националната асоциация на преводачите на жестов език в България практикуват професията и за повечето това е странично занимание. , че активните жестови преводачи за цялата страна са всъщност едва около 25 човека.България е една от последните държави в Европейския съюз, която все още не е признала и регламентирала жестовия език, макар че това стои като задача от 2012 г. насам, когато е ратифицирана у нас . Много от другите членки на ЕС са изпреварили и нея, например Дания и Литва, които приемат местните жестови езици за равнопоставвени на официалните още през 1991 г., след това и Германия през 2002 г., Великобритания и Белгия през 2003 г., Австрия през 2005 г. и т.н.Три години след приемането на Конвенцията на ООН, Министерството на труда и социалната политика публикува , според който на въвеждането на жестовия език в България ще му дойде редът До тогава се предвиждат редица проекти за изследването и систематизирането на новата езикова система, финансирани от държавния бюджет и възложени на различни експертни групи и представителни организации на хората с увреден слух. Министерството на образованието и науката е отговорно за този процес.Просветното министерство, от своя страна, е съставило подробна  за промени в нормативната уредба за въвеждането на жестовия език, която започва със съставянето на  към ведомството за изучаване и описване на целия език. Процесът е започнал и има разписана рамка и срокове, което на практика обезсилва проваления законопроект на БСП.В отговор на запитване на \"Дневник\" за прогреса по задачите на работната група, от МОН обясниха, че тя е сформирана след обществена поръчка по Оперативна програма \"Наука и образование за интелигентен растеж\" през 2015 г. Поръчката е била спечелена от една от няколкото представителни организации на хората с увреден слух - .В състава на работната група са влезли десетки висококвалифицирани хора с увреден слух и екип от изследователи, включително професори по лингвистика и по специална педагогика, чиято задача е  на жестовия език в България, уточняват от ведомството. В заснемането на жестовете за видео картотеката участват още 196 глухи доброволци от 7 района на страната.посочват от Министерството на образованието.Когато задачата е изпълнена, ще са необходими  на страната, най-вече в законите и разпоредбите за образованието. Предвижда се създаването на обучителни модули по жестов език и  в специалните училища, също и като средство за преподаване на глухите студенти в университетите.Официалното разпространение на езика ще отвори и много  за хората с увреден слух например като учители и обучители, докато сега за тях карирените възможности са силно ограничени; както и за професионалните жестомимични преводачи, за които сега няма особени стимули да практикуват. Но всичко това според държавния план ще е след 2020 г.120 хиляди българи биха могли да ползват език, който да ги извади от социалната изолация, стига държавата да узакони въпросния език и да им даде възможността да го научат. Както е почти навсякъде другаде в Европа (дори от десетилетия). Изглежда, че се работи по въпроса и има ясен план, само че е като на забавен каданс.До 2020 г., когато процесът трябва да е завършен поне на хартия, от училищата ще е излязло още едно поколение от глухи младежи, изпуснали шанса да овладеят естествения си език в предназначеното за целта място. А междувременно ще са минали осем години, откакто България е поела ангажимент към света и към гражданите си с увреден слух - да се опита да нормализира живота им..", "date": "15-june-2017", "title": "Защо няма закон за жестовия език в България и защо се провали опитът за такъв"}
{"url": "http://www.dnevnik.bg/sport/2017/06/15/2989259_berbatov_planira_da_spre_s_futbola_ako_niama_oferti_do/", "text": "Димитър Бербатов планира да прекрати състезателната си кариера, ако не получи реални оферти до края на лятото. След благотворителното футболно шоу на Националния стадион \"Васил Левски\" 36-годишният нападател сподели, че все още има голямо желание да играе, но ще трябва да приеме ситуацията, ако не успее да си намери отбор.\"Разбира се, че това постоянно е в главата ми. Сега ще си почина, ще отделя малко време на семейството ми. След това ако има реални оферти, ще го обсъдим. Ако не, човек трябва да приеме, че времето му е минало и трябва да се насочи към нещо друго\", каза Бербатов пред Би Ти Ви.Бербатов изрази голямо задоволство от шоуто, което организира съвместно с фондацията на Луиш Фиго. Той заяви, че планира още подобни събития - и в България, и в чужбина.\"Заслужаваше си всичко, когато видях всичките тези деца. Целта на фондацията не е изпълнена, сега започваме. Това е една голяма стъпка към осъществяването на мечтите ми и тези на хората от фондацията. Сега ще имаме възможност да организираме повече такива събития и да помагаме на децата.\"\"Надявам се всички, които присъстваха на срещата, които гледаха по телевизията, които бяха дарители днес на стадиона, да са изпитали удоволствието, което ние изпитахме. И особено аз. Това, в крайна сметка, го направихме за децата и мисля, че те бяха най-щастливи.\"Бербатов изрази благодарност и към футболните звезди, които се включиха в събитието. \"Най-важното беше, че всички, които дойдоха, бяха много позитивно настроение. Когато се отнасяш с респект и уважение към хората, с които си работил, дори с тези, срещу които си играл, винаги ще отговорят със същото.\"", "date": "15-june-2017", "title": "Бербатов планира да спре с футбола, ако няма оферти до края на лятото"}
{"url": "http://www.dnevnik.bg/tehnologii/2017/06/15/2987348_25_vuprosa_za_rouminga_v_es_vnimanie_za_internet_i/", "text": "1. Да. Услугите, ползвани в друга държава в ЕС, се покриват от националния Ви тарифен план. Минутите, есемес -съобщенията и мобилните данни ще бъдат таксувани на национални цени (при повикванията и SMS-съобщенията това са цените към други мрежи, а не към мрежата на Вашия оператор), без надценки. Ако в тарифния план имате включени обеми за национално потребление, ползваните услуги при роуминг в ЕС ще се приспадат от тях.2. Ако се установите дългосрочно или за постоянно в друга държава в ЕС, няма да можете повече да се възползвате от \"роуминг както у дома\", предоставян от оператора, извършващ дейност в държавата, от която идвате. Ще може да използвате \"роуминг като у дома\" само ако имате абонамент за мобилни услуги, направен в новата държава, в която сте се установили. Това е така, защото новите правила не са предназначени да осигурят постоянен роуминг, а са предназначени за периодично пътуващите. Този механизъм е предвиден, за да се избегнат злоупотреби и абонат вземе карта от държава, където цените са ниски, за да я ползва в друга, с по-високи тарифи.3.Основното правило е, че докато прекарвате повече време у дома (държавата, в която доставчикът предоставя услугите чрез своята мрежа), отколкото в други държави-членки на ЕС и използвате мобилния си телефон повече време у дома, отколкото в други държави-членки от ЕС, Вие можете да използвате роуминг услуги на националните цени без надценки. Ако Вашият оператор установи злоупотреби, той може да започне да Ви начислява надценки в допълнение към националните цени, за което ще бъдете предварително информирани. \"Злоупотреба може да се установи след минимален 4-месечен период както на потреблението, така и на престоя. Ако през минимум четири последователни месеца потреблението в други държави от ЕС е по-голямо и присъствате преобладаващо в други държави от ЕС, отколкото у дома, Вашият оператор може да Ви изпрати предупреждение, че ако в рамките на 14 дни не промените поведението си, ще започне да Ви начислява надценки за потреблението след датата на предупреждението. Ако след изтичането на този срок Вие продължавате да ползвате роуминг предимно от чужбина, операторът може да започне да Ви начислява надценки. Максималните надценки за изходящи повиквания и есемеси са: 0.032 €/мин. и 0.01 €/SMS. За мобилни данни максималната надценка може да бъде 7.7 €/GB (от 15.06.2017 г.), но ще се понижава в годините: до 6 €/GB от 01.01.2018 г., до 4.5 1 €/GB от 01.01.2019 г., до 3.5 €/GB от 01.01.2020 г., до 3 €/GB от 01.01.2021 г. и до 2.5 €/GB (от 01.01.2022 г.).4. Ако у дома (държавата, в която доставчикът предоставя услугите чрез своята мрежа) имате неограничени минути за разговори и текстови съобщения към други национални мрежи, докато сте в роуминг в други държави от ЕС Вие също ще имате неограничени минути за разговори и есемеси.Ако у дома използвате неограничен обем от данни или мобилен интернет на много ниска цена (т. нар. отворен пакет за данни), операторът може да ограничи този обем по специална формула и да определи лимит за справедливо ползване на данните в роуминг. За подобно ограничение трябва да бъдете предварително уведомени от Вашия оператор.Освен предварително, операторът трябва да Ви предупреди и когато обемът за справедливо ползване бъде достигнат. В предупреждението трябва да се съдържа надценката, която ще се начислява в допълнение към националната цена на дребно за последващото потребление на мобилен интернет. След изчерпването на съответния обем за роуминг Вие можете да продължите да използвате мобилен интернет. В тези случаи към националната цена ще се добавя надценка (максималната надценка от 15.06.2017 г. е 7,7 €/GB и същата ще намалява ежегодно, като ще достигне до 2,5 €/GB през 2022 г.).5. Не трябва да правите нищо, за да активирате \"роуминг както у дома\". Мобилният Ви оператор автоматично е спрял от днес да прилага надценки за роуминг в рамките на ЕС.6. Не.7. Да. Вашият оператор трябва да Ви информира за края на надценките за роуминг, за това по какъв начин промените ще засегнат Вашия тарифен план (например за прилагането на \"политиката за справедливо ползване\") и за начина, по който договорът ще бъде приспособен към новите условия. Публично достъпната информация, свързана с Вашия тарифен план (например тази на интернет страницата на мобилния Ви оператор) също ще бъде съобразена с новите условия за роуминг в рамките на ЕС. Когато посещавате друга държава-членка на ЕС, от днес няма да получавате есемес с размера на надценките, а само напомняне, че сте в роуминг и че не трябва да злоупотребявате с потреблението (т. нар. политика за справедливо ползване).8. В тези случаи, на първо място, можете да оспорите пред Вашия оператор начислените допълнителни надценки. Операторът трябва да е въвел процедура за оспорване в своята политика за справедливо ползване. Във всеки момент можете да се обърнете към националния регулаторен орган. В България това е Комисията за регулиране на съобщенията.9. Да. Това са т. нар. алтернативни роуминг тарифи/пакети и Вие по принцип имате право да запазите тези тарифи/пакети. Операторът Ви би трябвало да се е свързал с Вас преди 15.06.2017 г., за да Ви попита дали искате да запазите плана/пакета си със същите условия за роуминг. Ако сте потвърдили, ще можете да ползвате този план/пакет и след 15.06.2017 г. Ако сте отказал или не сте отговорил на запитването, Вашата тарифа ще бъде автоматично приведена към условията на \"роуминг както у дома\" и този план вече няма да Ви се предоставя. Във всеки един момент Вие можете да заявите, че желаете алтернативен план или да преминете към \"роуминг както у дома\".10. Не. Обажданията от Вашата държава към друга държава не са роуминг. Ако звъните към български номер, независимо къде се намира този, на когото звъните, повикванията ще се таксуват като национални. Ако звъните на чуждестранен номер, независимо къде се намира този, на когото звъните, повикванията ще се таксуват като международни. Цените на международните повиквания не са регулирани и може да са по-високи.11. Докато сте в роуминг в рамките на ЕС всички изходящи повиквания към мобилни и фиксирани номера в други държави-членки ще се приспадат от лимита Ви за национални разговори към други мрежи (респективно, за мобилни и за фиксирани мрежи). Т.е., ако имате неограничени минути за повиквания към всички национални мрежи, Вие ще можете да говорите неограничено и в рамките на ЕС. Ако във Вашия тарифен план са включени минути за разговори в мрежата на Вашия оператор и минути за разговори към други национални мрежи, разговорите, които провеждате докато сте в роуминг в рамките на ЕС, включително тези с абонати на Вашия оператор, ще се приспадат от обема минути към всички национални оператори, а не от обема минути към мрежата на Вашия оператор. Ако нямате включени минути към други мрежи, ще Ви се начислява цената на минута разговор към други мрежи.12.Във всички тарифи на мобилните оператори с възможност за роуминг по подразбиране ще бъде включен \"роуминг както у дома\". Ако в момента сте на план, който предвижда роуминг, от 15.06.2017 г. автоматично преминавате на \"роуминг както у дома\". Ако вбъдеще се абонирате за нов тарифен план, включващ роуминг,отново по подразбиране ще ви бъде предоставен включен \"роуминг както у дома\".13. От днес входящите повиквания в ЕС не се заплащат.14. От днес \"роуминг както у дома\" можете да ползвате във всички 28 държави-членки на ЕС: Австрия, Белгия, България, Хърватия, Кипър, Чехия, Дания, Естония, Финландия, Франция, Германия, Гърция, Унгария, Ирландия, Италия, Латвия, Литва, Люксембург, Малта, Холандия, Словения, Словакия, Испания, Швеция, Румъния, Полша, Португалия и Обединеното кралство. Малко по-късно същата услуга ще започне да се прилага и в другите държави от Европейското икономическо пространство – Исландия, Лихтенщайн и Норвегия. \"Роуминг както у дома\" не се прилага в Швейцария.15. Да, стига да сте пряко свързани към мобилна наземна мрежа (например, когато корабът се намира в река, езеро или близо до брега). В противен случай – не. Правилата за роуминг в ЕС се прилагат само при приемане на сигнал от мобилни наземни мрежи. В момента, в който услугите започнат да се предоставят чрез друг тип мрежа (например чрез сателитни системи на борда на кораб или на самолет), за тях не се прилагат регулираните цени за роуминг. Цените за услугите, ползвани на борда на кораб или на самолет, са високи.16.За няколкоседмично посещение по принцип това не е необходимо. Правилата за \"справедливо ползване\" са създадени за хора, които периодично пътуват в рамките на ЕС. Ако планирате престой в друга държава-членка на ЕС за дълъг период от време без прекъсване, то най-добре е да се консултирате с Вашия оператор за политиката за справедливо ползване, която той прилага, за да прецените дали покупката на карта от местен доставчик няма да се окаже по-изгодна.17. Основното правило е, че докато прекарвате повече време у дома, отколкото в други държави от ЕС, и използвате мобилния си телефон повече време у дома, отколкото в други държави от ЕС, Вие можете да използвате роуминг услуги на национални цени. Това се счита за справедливо ползване на роуминг услуги. За да установи дали отговаряте на условията да ползвате \"роуминг както у дома\", Вашият оператор може да наблюдава Вашия престой и потребление в роуминг през 4 последователни месеца. Ако през тези четири месеца потреблението Ви е по-голямо в други държави от ЕС и едновременно присъствате преобладаващо в други държави от ЕС, отколкото у дома, то Вашият оператор може да поиска от Вас в рамките на 14 дни да промените поведението си. Ако след изтичането на този срок не сте променили присъствието или потреблението си така, че то да е предимно от дома, операторът може да започне да Ви начислява малки надценки за потреблението в роуминг в рамките на ЕС. Надценки може да се начисляват от датата на предупреждението. Следователно, ако мобилният Ви оператор не се свърже с Вас докато сте в роуминг в рамките на ЕС, Вие без притеснения можете да се възползвате от \"роуминг както у дома\".18. Да.19. Ако националният Ви тарифен план включва неограничени мобилни данни, Вашият оператор трябва да Ви позволи да използвате в роуминг количество данни в зависимост от цената на плана Ви. Количеството данни за роуминг се определя по специална формула. Количеството данни, които можете да използвате в роуминг без надценка към националната цена, трябва да бъде най-малко двойният размер, който се получава след разделяне на абонаментната такса на Вашия план (без ДДС) на 7.7 € (през 2017 г. 7.7 € е максималната цена, която Вашият оператор трябва да плати за 1 GB данни на чуждестранен оператор, докато Вие сте в друга държава от ЕС).Мобилният Ви оператор трябва ясно и точно да Ви информира за позволеното количество данни, което можете да използвате в условията на \"роуминг както у дома\". В случай че използвате данни над позволеното количество, може да се наложи да платите надценка за тях. Пример: У дома имате тарифен план, който включва неограничени разговори към всички национални оператори, неограничени есемеси и неограничен мобилен интернет, за 42 € (35 € без ДДС). Докато сте в роуминг в рамките на ЕС, Вие имате неограничени разговори, неограничени есемес -съобщения и количество данни в размер на най-малко 9.1 GB (2*(35/7.7)=9.1).20. Освен ако мобилният Ви оператор изрично не Ви е информирал за различен лимит в роуминг, Вие можете да използвате цялото количество данни, включено в националния Ви тарифен план. Мобилните оператори имат право да налагат лимити за потребление на данни по условията на \"роуминг както у дома\", в случай че през 2017 г. Вие плащате за данни по-малко от 3.85 €/GB (през 2018 г. – по-малко от 3 €/GB, през 2019 г. - по-малко от 2.25€/GB). Конкретният лимит зависи от месечната такса, която плащате за тарифния план (ако същият включва само мобилни телефонни услуги).: У дома имате пакет за мобилни услуги, включващ неограничени разговори към всички национални оператори, неограничени есемеси и 3 GB мобилен интернет. Месечната такса е 30 € (25 € без ДДС). В този случай 25 € се дели на 3 GB и се получава сума от 8.3 €/GB (която е по-висока от цената на едро). Следователно, този пакет не е отворен и докато сте в роуминг в рамките на ЕС Вие имате \"роуминг както у дома\" с неограничени разговори към всички оператори, неограничени есемеси и 3 GB мобилен интернет, точно както бихте имали у дома. : У дома имате пакет за мобилни услуги, включващ неограничени разговори към всички национални оператори, неограничени есемес-съобщения и 10 GB мобилен интернет. Месечната такса за плана е 30 € (25 € без ДДС). Изчислението е следното: 25 € се дели на 10 GB и се получава цена от 2.5 €/GB, която е по-ниска от максималната цена на едро. Следователно, този пакет е отворен. В този случай, докато сте в роуминг в рамките на ЕС, Вие имате \"роуминг както у дома\" с неограничени разговори към всички оператори, неограничени есемеси и количество мобилен интернет в минимален размер от 6.5 GB (2*(25/7.7)=6.5). Ако Вашият оператор иска да приложи такъв лимит, той трябва да Ви информира ясно и точно за количеството данни, което може да употребите, както и за изчерпването му докато сте в роуминг.21.След достигане на лимитите по политиката за справедливо ползване, мобилният Ви оператор може да начисли малка надценка за потреблението Ви в роуминг, както следва: • 0.032 € (без ДДС) за една минута изходящ разговор; • 0.01 € (без ДДС) за едно текстово съобщение; • 7.7 € (без ДДС) за един GB данни (по-малко от 0.01€ на MB).22. Да. В този случай можете да изберете мобилен оператор в която и да е от двете държави и да използвате в роуминг тарифен план на националните цени, приложими в съответната държава. Можете да се възползвате от \"роуминг както у дома\" със сим-карта от държавата, в която живеете или със сим-карта от държавата, в която работите. И в двата случая ще се приложи политиката за справедливо ползване, като важно допълнително уточнение е, че всеки ден, в който се регистрирате поне веднъж в мрежата на оператора, чиято сим-карта използвате, се брои за ден на присъствие в съответната държава (независимо дали сте се регистрирали в мрежа на друга държава от ЕС в същия ден). За да Ви бъде начислена надценка, трябва да са налице едновременно и двата критерия – преобладаващо присъствие и преобладаващо потребление в \"чуждата\" мрежа.23. Да. Стига мобилният Ви телефон да се регистрира поне веднъж на ден в националната Ви мрежа, то Вие ще се считате за пребиваващ на територията на Вашата държава, а не в роуминг. Няма значение дали през същия ден телефонът Ви се е регистрирал и в мрежа на друга държава - членка от ЕС (било то защото живеете в пограничен район или защото сте прекарали част от деня в друга държава от ЕС). Мобилният Ви оператор е задължен да Ви информира как да избегнете неосъзнато използване на роуминг.24.Да. Просто трябва да имате предвид, че ако във Вашия национален тарифен план имате неограничен интернет, обемът данни за роуминг може да бъде ограничен. Също така, ако имате включено голямо количество данни на много ниска цена във Вашия национален тарифен план, то в роуминг може да разполагате с ограничен обем данни.25. Да. Ако плащате на единица потребление и цената за един употребен GB данни е по- малка от 7.7 €/GB, Вашият оператор може да приложи лимит за потреблението на данни по условията на \"роуминг както у дома\". Този лимит трябва да бъде равен най-малко на количеството данни, получено като оставащият Ви кредит (без ДДС) по предплатената карта към момента, в който започнете да употребявате данни в роуминг, се раздели на 7.7 €. Пример: Когато започнете да употребявате данни в роуминг, по Вашата предплатена карта са останали 13 € (10.8 € без ДДС). Следователно, с оставащия Ви кредит ще може да използвате най-малко 10.8/7.7 = 1.4 GB данни в роуминг. За разговори и есемеси в роуминг ще платите същата цена за единица потребление, каквато бихте платили и у дома", "date": "15-june-2017", "title": "25 въпроса за роуминга в ЕС: внимание за интернет и лимита към други мрежи в договора"}
{"url": "http://www.dnevnik.bg/sviat/2017/06/15/2989297_upravliavashtata_partiia_v_rumuniia_ottegli_podkrepata/", "text": "Управляващата в Румъния Социалдемократическа партия (СДП) оттегли политическата си подкрепа за премиера Сорин Гриндяну. Решението е било взето с голямо мнозинство от партийното ръководство, съобщава БТА.СДП приключи снощи оценката си на дейността на кабинета на Гриндяну, който е на власт от едва шест месеца, и заключи, че правителството не е успяло да придвижи напред амбициозната програма, с която партията спечели изборите през декември. На заседание на Националния изпълнителен комитет на СДП Гриндяну заяви, че няма да подаде оставка.\"През последните 20 години не сме имали по-агресивна кампания от тази, която се води през последния месец от страна на някои колеги\", каза премиерът.Гриндяну заяви, че ще остане на поста си, докато президентът Клаус Йоханис не проведе консултации с политическите партии и не назначи нов премиер от Социалдемократическата партия. Управляващата коалиция може да започне процедура за вот на недоверие в парламента, за да отстрани премиера от поста му.Социалдемократическата партия обяви, че заедно с по-малкия си коалиционен партньор АЛДЕ е готова да сформира нова коалиция, за да замени Гриндяну, посочи партийният лидер Ливиу Драгня. От АЛДЕ обявиха малко преди СДП, че също оттегля подкрепата си за премиера.", "date": "15-june-2017", "title": "Управляващата партия в Румъния оттегли подкрепата си за премиера Сорин Гриндяну"}
{"url": "http://www.dnevnik.bg/sviat/2017/06/15/2988891_referendumut_v_irakski_kjurdistan_e_samo_krachka_kum/", "text": "Много кюрди в Ирак приветстваха като историческо обявяването на референдум за тяхната независимост, но пътят към самоопределението ще бъде дълъг, дори ако отговорът \"да\" надделее през септември.Политическото ръководство на Иракски Кюрдистан \"премина Рубикон\", като  този референдум въпреки съпротивата на Багдад, смята Хошияр Зебари, бивш външен министър.Новината се появи в деликатен момент за автономния регион в Северен Ирак предвид  срещу джихадистката групировка \"Ислямска държава\", приема на над един милион бежанци и икономическия упадък, дължащ се по-конкретно на спада на цените на суровия петрол.Кюрдите - народ от индоевропейски произход, разделен главно между четири страни - Турция, Ирак, Иран и Сирия, отдавна искат да имат своя собствена държава, но тази мечта е разбита в края на Първата световна война.Референдумът на 25 септември няма да бъде задължителен, но ще постави началото на процеса към независимост.За да бъде обаче проектът за държава жизнеспособен, кюрдите трябва да преодолеят поредица предизвикателства в икономиката и сигурността, а също така да сложат край на вътрешните си разделения и да постигнат международно признание. Този проект вече предизвика съпротива от страна на Багдад и съседни страни като Турция и Иран, които имат големи кюрдски малцинства и се страхуват той да не засегне и тях. \"Двете най-големи препятствия за независим Кюрдистан саподчертава експертът Натаниел Рибкин. \"Ако не бъде намерено съгласие с Багдад за границите, много страни ще се поколебаят дали да признаят едностранно обявяване на независимост\", обяснява Рибкин, главен редактор на специализирания бюлетин Inside Iraqi Politics.Иран смята, че референдумът \"може само да доведе до нови проблеми\", а неговите сили за сигурност влизат в епизодични сблъсъци с кюрдските бунтовници, чиито тилови бази са в Ирак.От своя страна Вашингтон, който едновременно е съюзник и на Багдад, и на кюрдите, не одобрява избора на момента за референдума, макар че многократно е заявявал своята подкрепа за принципа за самоопределение.\"Без солидни гаранции за сигурността от страна на САЩ независим Кюрдистан не би могъл да оцелее\", предупреждава Амберин Заман от центъра \"Уилсън\" в САЩ.Мандатът на Масуд Барзани, избран за президент на Кюрдистан през 2005 г., изтече през август 2015 г., но той остава на власт въпреки критиките на опозицията. Регионалният парламент бе разпуснат през 2015 г.Правителството на Барзании е изправено пред силна опозиция, по-специално от две партии, според които референдумът не може да се свика преди парламентарни и президентски избори.\"Референдумът може да представлява спасителен пояс за партиите на власт\", подчертава Ереван Саид, експерт във вашингтонския Институт за арабските страни от Персийския залив. Но \"без единство на кюрдите не може да има реален път към независимост\", предупреждава той.Според наблюдатели пред лицето на такива външни и вътрешни препятствия перспективите за независимост биха могли да съдействат за сближаването между различните кюрдски фракции. \"Те трябва да заровят томахавката на войната, за да се сбъдне мечтата на огромен брой кюрди\", подчертава Амберин Заман. /БТА", "date": "15-june-2017", "title": "Референдумът в Иракски Кюрдистан е само крачка към независимостта"}
{"url": "http://www.dnevnik.bg/bulgaria/2017/06/15/2985300_na_vidovden_naiave_izlizat_vsichki_storeni_zlini/", "text": "Днес е Видовден. Религиозната същност на празника не е добре позната - според народно поверие празникът е в чест на Вида, сестра на двамата светци, наричани градушкари, Вартоломей и Елисей, а според други празникът е посветен на Свети Вит, живял в края на 3 и началото на 4 век.Видовден се чества основно в Сърбия, Чехия и Германия, а в България се празнува най-вече в западните райони на Годечко, Трънско и Брезнишко.Видовден се отбелязва за предпазване от градушки. Поверието гласи, че днес не се работи, за да не се разгневят градушкарите. Според народното вярване градушките идват като възмездие за греховете и това е довело до представата, че на Видовден наяве излизат всички сторени злини. Оттам е и предупреждението: \"Всяка коза за свой крак, но като дойде Видовден, ще видим!\"Според други поверия това е денят на Видьо, или Видо – езическо божество между четиримата градушкари – Герман, Вартоломей, Лисе и Видо.Свети Вит е патрон на актьорите, танцьорите, кучетата, болните от епилепсия, пазител на хората от отровни змии, гръмотевици и градушки. Свети Вит е патрон също и на Прага, както и на областта Саксония в Германия. Смята се, че именно саксонските миньори са донесли почитта към светеца в тази част на Балканите.На празника хората стават рано, за да видят как изгрява слънцето. Видовден е свързан с култа към Слънцето - затова се смята, че с виждането на изгрева човек ще е здрав и весел.", "date": "15-june-2017", "title": "На Видовден наяве излизат всички сторени злини"}
{"url": "http://www.dnevnik.bg/biznes/2017/06/15/2989307_ministerstvoto_na_ikonomikata_optimizira_113/", "text": "В Министерството на икономиката е приключил прегледът на предлаганите административни услуги и вече са готови предложенията за улесняване на получаването им, каза днес по БНТ министърът на икономика Емил Караниколов. Той обобщи, че някои от регулациите отпадат, за други се оптимизират сроковете, а на трети се намаляват таксите.Проверката е установила, че Министерството на икономиката предлага 187 административни услуги, като при 113 от тях ще има промени. \"Осем регулации отпадат, за 15 се намалява броят на изискваните документите, 21 ще се предоставят безпалтно, при 67 има намаляване на таксите, за 23 се намалява срокът, а за 14 няма да се иска предоставяне на документи\", обобщи Емил Караниколов. Пет такси отпадат в патентното ведомство.Министърът уточни, че проверката е открила, че в някои случаи таксите са формирали печалба, което е нарушение на закона, предвиждаш, че тяхната роля е да покрият разходите за услугата. За кои административни услуги, какви промени има, ще бъде обявено скоро на сайта на Министерството на икономиката.Емил Караниколов изчисли, че след намалената административна тежест в Министерството на икономиката една голяма компания ще си спестява около 200 хиляди лева от оптимизиране на времето и спестени такси. Той допълни, че утре премиерът ще има среща със сдружението на общините, за да поиска и от местните администрации улесняване на предоставянето на административни услуги.По повод продажбите на горива и  Емил Караиванов обяви, че целта е Националната агенция за приходите да знае всеки литър къде и кога е продаден. Според него сега данъци се укриват с помощта на софтуерна система, която се ползва от търговците. \"Търговците твърдят, че проблемът е технически, но аз не съм сигурен, че е така. Мисли се за въвеждане на софтуер, който се управлява само от държавата и се контролира от нея\", допълни министърът на икономиката.Според него затягането на контрола няма да доведе до повишаване на цените на горивата, защото сега търговците, които са на светло, не продават продуктите си по-скъпо от тези в сивия сектор.Коментирайки промените в закона за приватизацията и следприватизационен контрол Караиванов, който е бивш председател на агенцията за приватизация, обяви, че сега се прави анализ какви предприятия са останали като държавна собственост и какво е тяхното финансово състояние.\"Няма държава, в която да са продадени всички държавни предприятия. Целта ще ни е да оптимизиране работата на дружествата и да подобрим условията на труд в тях\", каза министърът на икономиката. Той допъли, че за момента се забранява приватизацията на акции и дялове държавна собственост. Ще продължат да се продават държавни имоти и обособени части от предприятия.", "date": "15-june-2017", "title": "Министерството на икономиката оптимизира 113 административни услуги, обяви министър Караниколов"}
{"url": "http://www.dnevnik.bg/sviat/2017/06/15/2989171_putin_moje_da_govori_za_ukraina_i_da_napravi/", "text": "За петнадесети път, откакто започна първият му президентски мандат, руският държавен глава Владимир Путин ще отговаря на въпроси на гражданите в така наречената \"пряка линия\". От 12 ч. българско време в продължение на няколко часа Путин ще общува с руснаците в студиото, подбрани от организаторите, ще се свързва по \"телемост\" с регионите и ще отговаря на писмени въпроси.По време на изявата си, която ще бъде излъчвана от Първи канал, \"Россия 1\", \"Россия 24\" и няколко радиостанции, се очаква Путин да засегне и външнополитически теми като кризите в Сирия и Украйна, а според руски медии може дори да даде заявки за \"предизборната си платформа.\"Досега Путин е провел десет \"преки линии\" в качеството си на премиер, а четири - като министър-председател. Изключенията бяха през 2004 г., когато вместо това даде пресконференция в Кремъл, и през 2012 г., след встъпването си в длъжност.Репетицията за \"пряката линия\" се е провела в пансиона \"Петрово-далнее\" в Подмосковието, в чиято собственост има дял президентът на Русия. Според източници на изданието РБК около сто души, представляващи различни руски региони, участвали в събитието. Те чели въпросите си - някои по много пъти, за да звучат достатъчно гладко, - а някои получили и инструкции.\"Разделиха ни на няколко групи, всеки зачете въпроса си. Момичетата от телевизията внимателно слушаха всички и си водеха бележки,\" разказва един от участниците. В резултат избрали няколко десетки души, които трябва да общуват с президент.Сред препоръките били да не се употребява алкохол в деня преди мероприятието, за да нямат махмурлук, да не се пият много течности преди него, тъй като няма да могат да излизат най-малко четири часа, и да не носят дрехи на карета или райета.Организаторите не дават гаранция, че всички ще могат да зададат въпросите си. Същевременно според участниците те не са предлагали свои версии на въпросите - практика, която присъстваше в подготовката на \"пряката линия\" миналата година - а само помагали с \"формулировката\".\"Пряката линия е шоу, а шоуто винаги трябва да е добре подготвено,\" казва източник, запознат с организацията, за РБК.Източник, близък до организаторите, казва, че не е изключен вариантът Путин да направи \"редица ярки заявки, свързани с икономиката, социалните въпроси и отбраната, които могат да залегнат в основата на предизборната му платформа,\"пише РБК.Обсъжда се вариантът в студиото да се поканят \"талантливи тийнейджъри, а също така участници в събитията в Сирия\".Путин с годините все по-често използва предаването, за да  като отношенията между Русия и Запада или мястото на страната в света, както направи и  През 2014 г. пък, дни след обострянето на конфликта в Източна Украйна, държавният глава за първи път обяви публично, че т.нар. \"зелени човечета\" в Крим са били .В началото на месеца говорителят на Кремъл Дмитрий Песков каза за ТАСС, че само за един ден, откакто е обявена датата за \"пряка линия\", са били получени 100 000 обръщения с въпроси. За десетте дни до събитието общият брой на въпросите е достигнал 1.6 милиона, предаде агенцията в сряда, като се позова на канал \"Россия 24\". Според нея те показват, че \"руснаците се интересуват от промишлеността, строителството, транспорта, комуникациите, труда и заплатите, екологията, жилищата, здравеопазването (и) международните отношения.\"Числата показват значително по-голям интерес, отколкото през 2001 г. когато е първата \"пряка линия\", но и по-малък, отколкото през 2015 г. и 2016 г., когато се постъпили съответно 3.25 млн. и 3 млн. питания. От друга страна президентът едва ли ще може да даде повече от 100 отговора в ефир - личният му \"рекорд\", през 2011 г., е 96.Не липсват и въпроси за страни, в чиито конфликти Русия е въвлечена, като Сирия и Украйна. \"Ще може ли да се преодолее тази трагедия, този разрив в отношенията на двата народа?\" гласи питане от гражданин на Украйна, .Има и въпроси от ученици - единайсетокласници се оплакват на Путин от организацията на изпитите - както и лични до държавния глава (кой е бил любимият му предмет в училище, ходил ли е на летен лагер, къде би отишъл да си почине.)За целите на \"пряката линия\" съществува и специално приложение, чрез което могат да се задават въпросите.", "date": "15-june-2017", "title": "Путин може да говори за Украйна и да направи предизборни заявки в днешната \"пряка линия\""}
{"url": "http://www.dnevnik.bg/intervju/2017/06/15/2989037_pedro_gadanyo_arhitekt_arhitekturata_ne_e_da_postroish/", "text": "Педро Гаданьо е бил главен редактор и автор в различни издания за архитектура, носител на FAD Prize за критика (2012). Куратор е на международни изложби, като Space Invaders (2002) за Британското посолство в Лондон; и Pancho Guedes, An Alternative Modernist, за Швейцарския архитектурен музей в Базел. Участва в съвета на Британския павилион за Венецианското биенале. Преподавал е в Oporto Faculty of Architecture (2000–2003).- Често забравяме, че архитектурата е първото от изкуствата, защото е била пространственото подреждане на редица елементи. Не само на сгради като цяло, но и на скулптурни части, колони. Много късно изкуството се превръща в самостоятелна единица, отделно от архитектурата. И в този смисъл ние наистина забравяме, че архитектурата е майката на всички изкуства, така че тя е по същество свързана с изразяването на духа на времето. Ако пропуснем това, тогава архитектурата вече не е онова, което е била винаги, а се превръща само в конструкция. Тази дискусия я водим непрекъснато в Португалия, още от студентските ни години: \"Това архитектура ли е, или не?\" Като на шега се разхождахме из града и посочвахме – това е архитектура, това не е. Да построиш сграда не означава, че това е архитектура. Архитектурата е култура, дискурс, конструкция на идеи, история. И е дисциплина – нещо, което учиш с историческия му произход, различните езици, които са били изследвани във времето, за да изразят тези идеи.- В Португалия това беше съвсем ясно, защото много години не архитектите строяха сгради, а инженерите. Естествено те нямаха културния контекст, така че през 70-те градовете в Португалия се разраснаха в покрайнините с много нискокачествено градоустройство. Това беше ужасно. Сега смятам, че в Португалия би трябвало да има план за срутване, с който да се идентифицира всяка сграда, която трябва да бъде разрушена. Защото това е естетическа язва, която разрушава ценността на страната. И ако хората започнат да мислят по този начин, веднага ще установят, че стойността на архитектурата е фундаментална. Барселона стана толкова туристическа на първо място заради голямата архитектурна традиция, заради Гауди и други барселонски модернисти и предшественици на модернизма. А красивите градове привличат туристите. Общо взето това може да води до определени проблеми, но е също и от голямо значение за града. Хората все още искат да видят Барселона, както и Париж, Ню Йорк, Лисабон, Лондон – защото имат силна архитектурна история.- Това е нещо, което усещам и в София, още докато се разхождам из центъра – тази смесица от стилове и исторически периоди придава собствено усещане за история. Това е нещо много красиво и може би вие се нуждаете от чужд поглед, за да го оцените. София е град с огромен потенциал, който идва именно от архитектурното му минало. Различните периоди и политически ситуации са оставили своите отпечатъци върху града. Надявам се противоречивите времена също да са го направили. Това не е лоша архитектура, ще е нещо смислено след 10-20-50 години.- Това е характерно оплакване и в други градове. Мисля, че архитектурата като професия е пренебрежителна към себе си. Архитектите винаги мислят, че нищо не могат да променят и че вече не са важни. Отчасти е вярно, но също така те сами не се поставят в позиция да установят по-голяма власт върху това, което трябва да бъде изградено. Поради икономически причини често виждам архитекти, които падат в този капан да правят всичко, което клиентът поиска, защото се страхуват да не си изгубят работата, или понеже някой друг ще го свърши, ако се откажат. Така те правят компромиси и губят визията за важността на архитектурата.Затова архитектите са първите, които трябва да свършат на лично ниво тази работа със своите клиенти. Да имат нещо като образователен дискурс, който да е смел, дързък и амбициозен и наистина да бъде убедителен за клиентите – че трябва да има визия зад това, което се строи, а не да е само посредствено доставяне на функционални услуги и икономическа рационалност. Защото сградите ще съществуват 50-100 години и после могат да се превърнат в символ на този исторически период.Някой наскоро каза, че архитектите са като шофьори, защото трябва да ни закарат там, където искаме, а не там, където те искат да отидат. Това беше през погледа на клиента, естествено. И аз казах: \"Не, те не са като шофьорите, защото шофьорите не създават култура и не оставят отпечатък в културата на една страна\". Да смесваме тези две категории е опасно и неправилно мислене и е именно изгубване на перспективата какво представлява архитектурата на ценностно ниво.- О, могат да бъдат част от това, но също така – да имат и местна култура и архитектура, които да се възползват от този ефект, дори директно. Ако политиците го разберат и открият местните таланти, могат да им дадат възможности да построят интересни сгради.- Трябва да кажа, че съм виждал такъв случай, особено в посткомунистическа Европа. Държавата, в която възможностите за младите архитекти са невероятни, е Естония. Там не само има музей, посветен на архитектурата, което е доста рядко в тази част на света, но поради политическата промяна след 1989 г. те минават към много млади политици, които пък внасят млади архитекти и дизайнери. Като се разхождаш в Естония, виждаш висококачествена архитектура навсякъде.Невероятно е, случва се в страна, която е малка, не е имала нищо и изведнъж преди 20 години те създават толкова много качествена архитектура, просто защото са дали възможност на младите архитекти да изиграят роля в конструирането на всички необходими тогава съоръжения. Това е добър пример. Хърватия също има много важна архитектурна сцена, защото вече е имало традиция, може би и история в развитието на архитектурата. Виждам, че тук не е така. Има красиви сгради и традиция, която трябва да бъде подкрепена, за да се появи нещо интересно.- Интересът, който виждам тук – покрай лекцията и към това, което казвам, е крайно положителен. Защото има места, където хората просто биха си казали: \"А, още един архитект минава оттук\". Мисля, че има загриженост и критичен поглед. На други места може изобщо да не забележиш подобни неща. А тук хората забелязват. Виждам лицата на хората, когато задават въпроси – те са сурови, в смисъл, че оценяват. И ако си критичен, това е първата стъпка, която подсказва, че нещата трябва да се променят. После са политическите и икономическите условия. Затова действието трябва да е отдолу нагоре – може би млади независими организации трябва да си говорят и да създават работа помежду си.- Аз като архитект започнах с дизайна на малки галерии и артпространства, движех се в културния сектор, докато не израснах до по-голям мащаб. Двата големи проекта, които направих, бяха артцентър за една фондация и дирекция на една културна асоциация. Хората трябва да аранжират пространство, за да подредят изложба. И тъй като архитектите са близо до дизайнерите и художниците, това може да подсили развитието им и да ги доведе до позиция, в която да могат да създадат нещо по-важно.Ако си млад архитект, не започваш с построяване на националния музей. Много рядко се случва като при Ренцо Пиано и Ричард Роджърс с Центъра \"Помпиду\" в Париж. Те са изключение – били са на по 28-29 години, когато са го построили. Имало е международен конкурс, който са спечелили. Франк Гери, когато е построил Музея Гугенхайм – Билбао, е бил около 70-годишен, не изглежда като да е бил млад архитект- Факт е, че архитектурата се превръща в икономически продукт. И ако си чел Валтер Бенямин, знаеш, че трябва да си критичен към системата. Тоест, трябва да представиш елементи, които да разбиват очакванията на клиентите, че ще получат точно и само това, което искат. Това е много деликатна и коварна дейност. А въпросната дестабилизация може да стане и чрез културни занимания – куриране, осъществяване на изложби, където показваш идеите зад проектите, предлагаш критика за влиянието на тези проекти и т.н.Бидейки критичен, ти продължаваш да се опитваш да правиш тези проекти. Това е нещо, което преди казвах често – трябва да захапеш ръката, която те храни. Много е трудно да го направиш, но все пак е важно да добавиш това отношение, което по някакъв начин е политическо. Причината да направя първата изложба в МоМа – , е, че исках да покажа различни пътища, по които можеш да бъдеш политичен. Може едновременно да съчетаеш естетическото предназначение и политическите намерения и това са най-успешните проекти.Не става дума само за политика, социално благоденствие или това да си добър към общността си, но и да имаш естетически послания в рамките на проекта. Мисля, че винаги има фина комбинация, от една страна, между естетическите нужди на архитектурата, които са свързани с напредъка и създаването на иновации, и от друга – това политическо съдържание, което предлага алтернативни визии на обществото, алтернативни модели на жилищно строителство, културни среди, които са срещу мейнстрийма и т.н.Добър пример са френските архитекти Лакатон и Васал. Кметът на Бордо ги е помолил да предложат идея за малък площад. И понеже това място е било изоставен триъгълен площад, естествено е желанието да се реновира всяко обществено място в града и управниците да искат да му придадат нов дизайн. Архитектите са прекарали 2-3 месеца в анализиране на ситуацията, подготвили са подробно предложение, което са занесли в кметството, и то е било: \"Не правете нищо. Добре е така, както е\". Това е силно политическо отношение, защото те са мислили, че каквото и да предложат, не е по-добро от това, което е в момента.- Ще ви дам пример как понякога архитектите се натъкват на идея, която да бъде решение на проблема с политиките, и могат радикално да променят един град, но впоследствие просто губят възможността за осъществяване, или пък не я виждат. Примерът идва от Лисабон и една архитектурна група от жени, наречена . Те се появиха с идеята да направят безплатно преобразяване на таваните, така че да могат да получат инвестиции от банките, основавайки се на това, че пространствата после могат да се отдават под наем. Защото таваните в Лисабон никога не се използват, поради глупави правила на града, които никой не иска да промени. Но ако е направено добре, ще дадат разрешение и всъщност кметството започна да дава такива разрешения.Това е отлична възможност за архитектите да имат работа завинаги, защото има хиляди сгради, чиито тавани трябва да се преобразят. За кооперациите също би било чудесна възможност да инвестират в пространства, които не се използват, да ги дават под наем и да изплатят това преобразяване, а впоследствие – и реновирането на цялата сграда. Когато чух за тази идея, си помислих: това е абсолютно гениално. Но в крайна сметка нищо не беше направено и когато попитах защо е станало така, ми казаха: \"Не мислим, че архитектите осъзнаха потенциала на идеята си. Направиха един таван и изоставиха всичко\". Това е липса на предприемачески дух.Португалия е била под диктатура до 1974 г. и все още го има този бюрократичен дух да работиш като държавен служител и това е единственият начин да имаш стабилна кариера, да не си амбициозен и да бъдеш посредствен, което е част от начина на мислене под диктатура. И този начин на мислене отне две поколения, които са изцяло затрити. Необходимо е ново поколение, което не е имало досег с диктатурата, за да бъдат хората свободни да са предприемачи – да имат идеи, да са ентусиазирани, да искат да правят неща и да ги осъществяват. Членовете на  все пак са родени преди 1974 г. и това е проблемът.- Насоката им ще бъде такава: \"Има твърде много дизайн, искаме недизайнерски места\". В Лондон всичко навсякъде е дизайн. Също в Копенхаген, Стокхолм, всичко е супердизайнерско и искаш да намериш нещо по-долнопробно. Може би архитектите ще предлагат неформални селища, за да се противопоставят на тази твърде дизайнерска среда. Ето това е културната роля в опозицията срещу масовото мнение. Винаги трябва да сме стъпка напред спрямо това, което се очаква да достави един архитект. Ако хората очакват архитектът да направи високо естетичен, изтънчен дизайн, може би в отговор на това, той трябва да предлага руини.- Тази идея възниква при свързването на архитектурата с изкуството, когато се опитва да се противопостави на институционалната логика на музеите. Когато артистите правят пърформанс, те са срещу традиционното използване на музея, в който просто се окачват картини, и започват да въвличат публиката по различен начин, което води до разрушаване на системата. Там аз правя паралел с архитектурата – нещо подобно може да се случи и с нея.Архитектите използват тези стратегии на пърформанса, за да представят проектите си. Дори употребата на една сграда може да стане по-перформативна, като ангажира хората по нов начин, не само с функционалното си предназначение. За мен идеята за пърформанса е опит да се идентифицира една тенденция, която се надигаше от началото на 2000 докъм 2012 г. Затова направих изложбата  – за Гимараеш, Европейска столица на културата през 2012 г., за която имаше конкурс и много архитекти предложиха идеи.Един от победителите имаше много интересен проект – беше сътрудничество между дизайнер и художник и представляваше машина с велосипеди, свързани с миксер за цимент, който пък прави отливки на градски мебели. Така хората можеха сами да произвеждат тези градски мебели чрез машината. Идеята препраща към възгледа, че вероятно правителството няма да има пари да предостави подобни културни удобства и това е начин да се прескочи проблемът, като се създават временни структури, които активират града по определен начин. Чрез подобна перформативна архитектура обществеността може да бъде ангажирана.- Сами за себе си архитектите не могат да направят нищо. Но ако обединят сили с други играчи в града, могат наистина да се превърнат в значими. Младите трябва да се обединяват и да създават неща в общественото пространство. Това е много важно и смятам, че има потенциал за развитие. Видях го тук, където присъстваха много участници, които правят неща, без да имат бюджет. Не е важен бюджетът, важни са идеите и промяната, която те постепенно въвеждат.", "date": "15-june-2017", "title": "Педро Гаданьо, архитект: Архитектурата не е да построиш сграда, а култура, конструкция на идеи"}
{"url": "http://www.dnevnik.bg/sport/2017/06/15/2989298_istoricheskiiat_mach_mejdu_floid_meiuedur_i_konur/", "text": "Двубоят между непобедения на професионалния боксов ринг Флойд Мейуедър и звездата на смесените бойни спортове Конър Макгрегър ще се състои на 26 август в Лас Вегас. Двамата потвърдиха новината чрез официалните си профили в \"Инстаграм\" и \"Туитър\".\"Вече е официално\", написа 40-годишният американски боксьор, чийто подпис се очакваше за финализиране на сделката. 28-годишният ирландец Очакванията са сблъсъкът да разбие рекордите по приходи и гледаемост в бойните спортове, които поставиха Мейуедър и Мани Пакиао в Мачът ще бъде по правилата на професионалния бокс, въпреки че Макгрегър никога не се е боксирал - нито като аматьор, нито като професионалист.Срещата ще се играе в зала T-Mobile Arena, а двамата ще носят ръкавици от 10 унции, каза президентът на UFC Дана Уайт пред ESPN. Макгрегър, който през ноември стана първият боец, притежаващ едновременно световните титли в две различни категории на UFC, придоби боксов лиценз за Невада миналата година.Мейуедър не се е боксирал от декември 2015 г. Той прекрати кариерата си, след като записа 49-а победа от 49 мача и изравни рекорда на Роки Марчиано.40-годишният американец спечели световните титли в пет дивизии и заработи над 800 милиона долара на ринга, .\"Интересът към двубоя между Мейуедър и Макгрегър е наистина феноменален\", заяви боксовият продуцент на \"Скай спортс\" Джон Белоф. Според него и според повечето анализатори американецът е огромен фаворит.\"Конвенционалната мъдрост казва, че Майуедър, който вероятно е най-добрият чист боксьор на своето поколение и може би един от най-добрите за всички времена, ще влезе в този двубой с огромно предимство\", казва Белоф.\"Конър е изключителна звезда на смесените бойни спортове и UFC, но никога не се е качвал на ринга. И все пак има елемент на неизвестност, защото Мейуедър гони 41 и не се е боксирал от близо две години. Въпросът е, ако Конър успее да го удари с мощния си ляв, Мейуедър ще оцелее\", допълва той.Дана Уайт е сигурен, че Макгрегър ще спечели мача въпреки липсата на опит на боксовия ринг. \"Флойд винаги е имал проблеми срещу съперници с обратен гард. Освен това е на 40 години, а Конър е на 28 и може да просне всеки на ринга с един удар\", каза президентът на UFC.", "date": "15-june-2017", "title": "Историческият мач между Флойд Мейуедър и Конър Макгрегър ще е на 26 август в Лас Вегас"}
{"url": "http://www.dnevnik.bg/na_put/2017/06/15/2988884_etura_e_domakin_na_purviia_panair_na_muzeinite_suveniri/", "text": "Колкото и да са кичозни в най-общия случай, сувенирите са се превърнали в част на живота наред със снимките като първо доказателство за пътуване до непознати места. От магнитите за хладилник през чаши, чанти и статуетки сувенирната индустрия генерира милиардни приходи в световен мащаб. Това обаче е и предизвикателство за дизайнерите да предложат на преситените потребители необичайни и интересни неща.В етнографския музей на открито \"Етър\" край Габрово от утре до неделя ще се състои Първият национален панаир на музейните сувенири, съобщиха от музея. ", "date": "15-june-2017", "title": "\"Етъра\" е домакин на първия панаир на музейните сувенири"}
{"url": "http://www.dnevnik.bg/sviat/2017/06/15/2989299_sasht_i_sponsorut_na_terorizma_katar_skljuchiha_voenna/", "text": "Министерството на отбраната на САЩ приключи сделка за продажбата на изтребители F-15 на Катар, съобщава БТА, цитирайки Пентагона. Ресорният министър Джеймс Матис подписа договора заедно с катарския си колега Халид ал Атия.Сделката е на стойност 12 милиарда долара. Държавният департамент одобри продажбата още през ноември миналата година, като се очаква Катар да купи 36 изтребителя.Сделката бе завършена на фона на от Залива, които го обвиняват, че подкрепя тероризма. Огромна оръжейна през май при посещението на Тръмп там.", "date": "15-june-2017", "title": "САЩ и \"спонсорът на тероризма\" Катар сключиха военна сделка за 12 млрд. долара"}
{"url": "http://www.dnevnik.bg/sport/2017/06/15/2989328_sauthemptun_uvolni_klod_pjuel_sled_samo_edin_sezon/", "text": "\"Саутхемптън\" уволни мениджъра си Клод Пюел. 55-годишният французин се задържа на поста само един сезон, като изведе \"светците\" до осмото място във Висшата лига и до първи турнирен финал от 14 години насам.\"Търсенето на нов мениджър вече е в ход. Сигурни сме, че ще намерим правилния човек, който да се впише в дългосрочната визия за развитието на клуба\", се казва в изявлението на ръководството на \"Саутхемптън\".Пюел пое отбора миналото лято, за да замени преминалия в \"Евертън\" Роналд Куман. Французинът е третият мениджър, който напуска \"Саутхемптън\" в последните три години. През 2014 г. Маурисио Почетино си тръгна в посока \"Тотнъм\".Пюел записа 20 победи, 13 равенства и 20 загуби в 53-те си мача начело на \"Саутхемптън\". През февруари \"светците\" играха финал за Купата на лигата, като загубиха драматично от \"Манчестър юнайтед\" с 2:3 с гол на Златан Ибрахимович в 87-ата минута.Пюел успя и да задържи отбора в челната осмица, въпреки че в средата на сезона трябваше да смени изцяло централната двойка в защита, след като Жозе Фонте премина в \"Уест хем\", а Върджил ван Дайк се контузи дълготрайно.Въпреки че \"Саутхемптън\" беше много труден за побеждаване отбор, дефанзивният стил на \"светците\" под ръководството на французина предизвика доста критики от феновете.\"Всички в \"Саутхемптън\" благодарят на Клод за упоритата му работа и отдаденост през тази година. Върхът на сезона беше паметният ден на \"Уемлби\", който нашите фенове винаги ще ценят много високо\", заявиха още от клуба.Пюел е третият мениджър от Висшата лига, който се разделя с отбора си след края на сезона. Сам Алърдайс напусна \"Кристъл палас\" и обяви край на кариерата си на клубно ниво, а \"Уотфорд\" уволни Валтер Мадзари и го замени с Марко Силва.", "date": "15-june-2017", "title": "\"Саутхемптън\" уволни Клод Пюел след само един сезон"}
{"url": "http://www.dnevnik.bg/bulgaria/2017/06/15/2989308_merkel_pomoli_borisov_da_bude_most_v_otnosheniiata_s/", "text": "Германският канцлер . Това обяви външният министър Екатерина Захариева пред Нова телевизия. Тя беше част от българската делегация, която посети южната ни съседка преди два дни.По думите ѝ Борисов е близък с много европейски лидери заради честното си отношение при разговорите с тях. Такъв бил и с турския президент Реджеп Ердоган. Двамата обсъдили европейското бъдеще на страната и как ще продължат преговорите с Европейския съюз.\"Няколко пъти турските представители казаха, че искат присъединяване към Европейския съюз. Преди референдума се говореше друго, но явно е било предизборно\", уточни Захариева.Тя допълни, че Турция и Европейският съюз \"трябва да успокоят топката\" в отношенията си. Според нея Ердоган има редица проблеми в управлението, като те са свързани с големия брой бежанци, които живеят на нейна територия. Освен това се водело война на границата на страната.Захариева определи опита за преврат срещу турския президент миналата година за незаконен. Тя припомни, че Бойко Борисов посети малко след това Турция, за да изкаже своята подкрепа за държавния глава.\"Ако някой тръгне да сваля легитимно избрано правителство с военен преврат в страна от Европейския съюз, как щяха да реагират другите страни членки\", добави външният министър.", "date": "15-june-2017", "title": "Меркел помоли Борисов да бъде мост в отношенията с Турция, обяви Екатерина Захариева"}
{"url": "http://www.dnevnik.bg/bulgaria/2017/06/15/2989310_bitkata_s_modela_koi_ne_beshe_uspeshna_i_zatova/", "text": "Дневният ред на протестите от 2014 г не беше изпълнен. Битката с модела КОЙ не беше успешна, затова протести има и днес, каза днес по Би Ти Ви полтологът Даниел Смилов. Според него един дневен ред е бил подменен с друг, а основните проблеми са останали.\"При медиите продължаваме да имаме монопол, най-малко при печатните. Комисията за финансон надзор е със същия директор. Скандалът КТБ продължава\", аргументира се Смилов.Той все пак уточни, че има и положителни промени - появата на нови партии вдясно и това, че ДПС остава нежелан партньор за коалиции. Даниел Смилов допълни, че  не са срещу Сотир Цацаров, а срещу модела в прокуратурата.\"Имаме безконтролно институция, защото Висшият съдебен съвет не упражнява ролята си да контролира прокуратурата и главния прокурор\", каза още политологът.", "date": "15-june-2017", "title": "Битката с модела КОЙ не беше успешна и затова протести има и днес, смята Даниел Смилов"}
{"url": "http://www.dnevnik.bg/bulgaria/2017/06/15/2989325_broiachi_v_stolichniia_transport_shte_zasichat_po_koi/", "text": "След 3 години се предвижда да има работеща и ефективна електронна тикет система. Това заяви пред БНТ изпълнителният директор на Центъра за градска мобилност Христиан Петров. По думите му с въвеждането на системата ще се решат част от проблемите в градския транспорт.\"Ще имаме по-точни данни къде и по какъв начин се случва т. нар. гратисчийство. Ще има и броячи в градския транспорт, за да разберем колко са пътниците и колко не са се валидирали и така ще изпратим контрольори там, където се установят сериозни нарушения\", добави Петров.Той каза още, че въвеждането на електронна тикет система ще е в удобство на пътниците, тъй като те ще могат по-лесно да следят натовареността на транспорта. Петров подчерта, че няма да има промяна на цената на услугата с новата тикет система.Изпълнителният директор на Центъра за градска мобилност добави, че има 45% спад на издадените глоби от 40 лева за нередовни пътници. Според него това се дължи на решението на пътниците да си купуват абонаментни карти.", "date": "15-june-2017", "title": "Броячи в столичния транспорт ще засичат по кои линии има най-много пътници без билет"}
{"url": "http://www.dnevnik.bg/sviat/2017/06/15/2989315_prostrelianiiat_amerikanski_kongresmen_e_v_kritichno/", "text": "Американският конгресмен Стив Скалийз, ранен при престрелка в щата Вирджиния, остава в критично състояние, съобщиха от вашингтонската болница \"МедСтар\", където той се лекува. Прострелян в лявото бедро, той е получил наранявания на вътрешни органи, има счупени кости и силен кръвоизлив и ще са необходими още операции, казват лекарите, цитирани от \"Ройтерс\". В сряда няколко души пострадаха, когато въоръжен с пушка нападател откри огън по двадесет републиканци от Камарата на представителите и двама от Сената. Политиците тренираха за годишния бейзболен мач на Конгреса, когато представители на двете основни партии в САЩ се изправят едни срещу други на игрището. Сред пострадалите са настоящ и бивш съветник в Конгреса и един полицай, а друг служител на реда беше приет за кратко в болница с изкълчен глезен.Скалийз, който оглавява фракцията на републиканците в Конгреса, е известен защитник на Втората поправка и е предлагал законопроекти за разхлабване на контрола на оръжията.Стрелбата, започнала малко след 7 ч. сутринта местно време, е продължила около 10 минути, по данни на очевидци. \"Когато започна да стреля, той искаше да убива. Слава Богу, че не беше добър стрелец,\" каза републиканският конгресмен и мениджър на бейзболния тим на партията Джо Бартън, цитиран от \"Ройтерс\".Нападателят, 66-годишният Джеймс Ходжкинсън, също бе ранен и по-късно почина. Американски медии съобщиха, че той е бил известен с гневните си послания, публикувани в социалните мрежи до президента Доналд Тръмп и републиканците. От ФБР обаче отказват да коментират дали става дума за лично отмъщение на републиканската партия. Според полицията Ходжкинсън е членувал в антирепубликански групи във \"Фейсбук\", носещи имена като \"Пътят към Ада е осеян с републиканци\", \"Премахнете Републиканската партия\" и \"Доналд Тръмп не е моят президент\".След посещението си Тръмп написа в \"Туитър\", че Скалийз е \"в много лошо състояние\", но и го похвали като \"боен\" човек. \"Молете се за Стив!,\" призова той последователите си. Бейзболната среща ще се проведе по-късно в четвъртък, както бе планирано. Това е заявил председателят на Камарата на представителите Пол Райън под бурните аплодисменти на колегите си, съобщиха американски медии.", "date": "15-june-2017", "title": "Простреляният американски конгресмен е в критично състояние, Тръмп го посети в болницата"}
{"url": "http://www.dnevnik.bg/sviat/2017/06/15/2989370_trump_e_razsledvan_za_vuzprepiatstvane_na_pravosudieto/", "text": "Специалният прокурор по разследването за руска намеса в изборите на САЩ е започнал разследване на президента Доналд Тръмп за възпрепятстване на правосъдието, предадоха  и няколко други американски издания.Според публикациите то започнало няколко дни след уволнението на бившия директор на контраразузнаването .В момента разследването се води от Робърт Мюлър, който беше назначен като , упражняващ надзор върху работата на Федералното бюро за разследване по твърденията за връзки между предизборния щаб на Тръмп и Русия.Миналата седмица по време на  пред комисията по разузнаването към Сената Коми обяви, че според него Тръмп се е опитал да възпрепятства \"руското разследване\" чрез уволнението му. По думите му Тръмп му казал, че очаква лоялност от него и че се надява разследването срещу бившия съветник за национална сигурност Майкъл Флин да бъде прекратено. Коми даде показанията си под клетва.Очаква се високопоставени представители на службите да бъдат разпитани за това дали Тръмп е опитал да приключи разследване срещу Флин. \"Вашингтон пост\", като се позовава на петима източници, пожелали да запазят анонимност, твърди, че сред тях са номинираният от Тръмп директор на националното разузнаване  (който контролира дейността на шестнайсетте служби в САЩ), шефът на Агенцията за национална сигурност (NSA)  и бившият заместник-директор на агенцията . Изданието пише, че е възможно те да бъдат интервюирани още тази седмица.Малко след \"Вашингтон пост\" за случая писаха и  и , като цитираха собствени източници.От екипа за правна помощ на Тръмп определиха поредния случай на изтичане на информацията в медиите като \"възмутителен, неоправдан и незаконен\". Самият президент многократно е  да има каквито и да било връзки с Русия и определя действията на разследващите като . Белият дом същевременно , че Тръмп никога не е искал от Коми, нито от когото и да било, да прекрати разследвания.От екипа на Мюлър са отказали коментар. Публикациите за разследването се появиха дни след като близък до Тръмп бизнесмен обяви, че  на Мюлър. От Белия дом обаче по-късно опровергаха информацията.Действащ президент едва ли ще се изправи пред наказателно дело, но възпрепятстването на правосъдието може да формира основата за отстраняване, въпреки че подобен ход ще изисква одобрение на контролираната от републиканците Камара на представителите, пише \"Ройтерс\".Според \"Вашингтон пост\" началото на разследване срещу Тръмп е \"повратен момент\" в , досега съсредоточено върху евентуални връзки между екипа на държавния глава и представители на Москва.\"Ню Йорк таймс\" пише, че единственият ефект от разследването засега е, че ФБР събира информация по въпроса за евентуално възпрепятстване на правосъдието. След това тепърва предстои тя да бъде предоставена на прокурорите, които да вземат решение.", "date": "15-june-2017", "title": "Тръмп е разследван за възпрепятстване на правосъдието, пише \"Вашингтон пост\""}
{"url": "http://www.dnevnik.bg/bulgaria/2017/06/15/2989382_bulgariia_ochakva_3_mlrd_leva_ot_bjudjeta_na/", "text": "Бюджетът на Европейския съюз за 2018 г. ще бъде рекорден. Това обяви българският евродепутат Андрей Новаков, като уточни, че сумата, с която ще разполага ЕС, ще е над 160 млрд. евро.Той участва в заседание на Комисията по бюджети на Европейския парламент. На него било обсъдено колко пари ще получи България от ЕС за следващата година. По предварителни очаквания това ще са малко над 3 млрд. лева.\"България е в изгодна позиция, тъй като се предвиждат над 22% ръст в плащанията за кохезионна политика. Предвижданията към този момент показват, че България би получила около три милиарда лева за насърчаване развитието на инфраструктурата, за социални проекти, за създаване на работни места сред младите, за сигурност и отбрана\", заяви Новаков.Той уточни, че след заседанието в Страсбург се разбрало, че за инфраструктура, околна среда, подкрепа на бизнеса и научни изследвания България се очаква да получи над 1.5 млрд. лв. междинни плащания. Част от тях ще се използват за изграждане, рехабилитация и довършване на пътища, железопътни трасета, паркове, водопреносна мрежа и десетки други инфраструктурни проекти в цялата страна и в общините.Други 360 млн. лв. се очаква да бъдат предназначени за увеличаване на младежката заетост, образование и обучение, социално включване и административен капацитет. Очаква се за развитие на селските райони и агробизнеса България да получи над 730 млн. лв. междинни плащания. За директни плащания към фермерите са предвидени над 1.5 млрд. лв.", "date": "15-june-2017", "title": "България очаква 3 млрд. лева от бюджета на Европейския съюз за 2018 г., обяви евродепутат"}
{"url": "http://www.dnevnik.bg/pr_sfera/2017/06/15/2989355_68_ot_bulgarite_iskat_da_otslabnat_predi_nachaloto_na/", "text": "                        68% от българите признават, че биха искали да отслабнат, за да посрещнат летните месеци в добра физическа форма. Всеки четвърти българин не е доволен от тялото си, показват данни от проучване на Алфа Рисърч, проведено през май 2017 г. сред градското население в България.Страхът от напълняване е проблем за ¾ от жените и за над половината от мъжете в страната. Близо 40% от жените се притесняват да се съблекат по бански на плажа и като цяло искат да подобрят фигурата си, докато при мъжете този процент е едва 17%.Трите най-популярни начина за справяне с излишните килограми сред българите са спазването на специален хранителен режим; увеличената физическа активност и засиленият прием на вода. 76% от анкетираните смятат, че водата спомага и за по-добро здравословно състояние. Мъжете споделят, че през лятото пият средно 2,6 литра вода, докато при жените тази цифра е 2,1 литра. За сравнение, през студените месеци консумацията на вода е почти наполовина по-малка. коментира д-р Райна Стоянова, диетолог и експерт по здравословно хранене.Експертите твърдят, че можем да свалим няколко килограма само като заменим всички останали напитки – алкохолни, безалкохолни или подсладени – с вода. Тя е чист, натурален продукт и не съдържа калории. Освен това, водата пречиства организма, съдейства за освобождаването от всичко излишно и разгражда мазнините по естествен начин.Водата е важна част от всяка комплексна програма за намаляване на теглото. Препоръчително е да пием по чаша вода 15-30 минути преди хранене и 1-1,5 часа след това.Според д-р Стоянова, засиленият прием на вода не само пречиства организма, но води до подобряване на настроението и самочувствието. А кога, ако не през лятото, да се насладим на перфектната си форма?", "date": "15-june-2017", "title": "68% от българите искат да отслабнат преди началото на летния сезон"}
{"url": "http://www.dnevnik.bg/sport/2017/06/15/2988982_moje_li_neshto_da_spre_goldun_steit_uoriurs_po_putia/", "text": "Създаването на династия е голямата цел на всеки звезден отбор, който Националната баскетболна асоциация (НБА) е имала. Някои са успели, други са били близо. Нито един от тях обаче не е приличал на страшилището, в което се превърна \"Голдън стейт уориърс\".\"Воините\" имат четирима ол-стар играчи в стартовата си петица, всеки от които на възраст между 27 и 29 години. Трима от тях са определяни за едни от най-великите стрелци, които баскетболът е виждал - Кевин Дюрант, Стеф Къри и Клей Томпсън. Четвъртият, Дреймънд Грийн, е един от най-универсалните и гъвкави баскетболисти в лигата, който носи енергията на отбора и се справя перфектно на множество позиции - както в защита, така и в атака.\"Никога не съм вижда отбор с такава атакуваща мощ. Играл съм срещу велики отбори, но силата, която те имат, не може да се сравни. Дори когато играем отлично, се нуждаем от нещо повече, защото знаем, че ще намерят начин да отговорят\", заяви Леброн Джеймс, след като неговият \"Кливланд\" изостана с 0:3 в тазгодишните финали.През миналия сезон \"Голдън стейт\" постигна изумителните 73 победи в редовния сезон и подобри рекорда на \"Чикаго булс\" на Майкъл Джордан от 1996 г., който едва ли много хора са очаквали да бъде задминат. Всички тези усилия обаче се оказаха напразни, след като \"воините\" допуснаха първия в историята на финалите обрат от 3:1 до 3:4 срещу \"Кливланд кавалиърс\"Тимът на Стив Къри , за да е сигурен, че ще може да победи Леброн Джеймс и компания и ще си върне титлата. И какво по-специално от един от тримата най-добри играчи в НБА (а според мнозина и най-добрия).Вписването на Кевин Дюрант в системата на Стив Кър никога не е било проблем, пише Зак Лов от ESPN. Треньорът трябваше единствено да изкорени някои от навиците, които Дюрант беше придобил в доста по-мудната система на \"Оклахома сити\". Там при бързите атаки той отиваше в ъгъла на игрището и чакаше топката. \"Воините\" го научиха да продължи да се движи, дори да не получи топката веднага, и да влиза навътре, за да поставя заслони на Къри и Томпсън.\"Бях свикнал да стоя и да чакам топката да дойде при мен\", казва Дюрант. Още след първия лагер и работата с асистент на Кър Брус Фрейзър този проблем вече е изчистен. \"Беше дори по-добре, отколкото мислехме\", заявява Фрейзър след първия месец на Дюрант с отбора.\"Ние не взехме човек, който иска топката в ръцете и играе в изолация. Кей Ди обича да се движи без топка, обича да подава, обича да тича по игрището. Той се вписа в нашата система перфектно. Лишихме се от някои ключови играчи, за да го вземем, но все пак говорим за втория най-добър играч в света. Дори не сме се замисляли. Казахме си: О, Боже, ние взимаме Кевин Дюрант\", каза Кър пред ESPN. Извън тежката загуба от \"Сан Антонио с 29 точки разлика в първия мач за сезона на практика нямаше никакви драматични моменти за \"воините\" по пътя към най-безапелационната титла в историята на НБА. Отборът спечели 67 победи в редовния сезон и записа историческите 16 победи в 17 плейофни мача.\"Имаше само два момента от сезона, когато трябваше да си кажем нещо като отбор\", споделя Кър. Първият беше при загубата със 108:109 срещу \"Кивланд\" на Коледа, когато Стеф Къри настоя отборът да прави повече атаки на заслон и контразаслон с него, след като пойнт гардът на \"воините\" отправи само 11 изстрела към коша.Вторият беше десет дни по-късно, когато \"Голдън стейт\" загуби с продължения от \"Мемфис\". Тогава Дреймънд Грийн изнесе дълга и много гневна лекция на Дюрант, който при 111:109 за своя отбор и оставащи 30 секунди до края на редовното време \"уби\" атаката на отбора, след като взе топката от Стеф Къри и реши да завърши сам със стрелба от тройката през човек. Пропусна и \"гризлизата\" обърнаха мача.Кър бързо пренастрои играта и ефектът беше незабавен. Пасовете средно на мач се увеличиха драстично след средата на януари. \"Това, което прави нашият отбор толкова динамичен, е начинът, по който Стеф използва високите заслони. Около Коледа трябваше да правим това повече. Просто казахме на Стеф да бъде себе си отново. Кей Ди ще вкара 25 точки така или иначе\", обясни треньорът на \"Уориърс\". \"Воините\" просто имаха нужда от играч, който може да надиграе Леброн Джеймс. И Дюрант им го осигури. \"Това беше нещото, за което си говорехме през целия сезон. Да осъзнаем тази цел и да разберем колко важни сме двамата като едно цяло заедно с нашите съотборници\", каза Къри след финалите.Самият Дюрант многократно е признавал, че Леброн Джеймс е бил движещата сила в решението му да се присъедини към \"Голдън стейт\". С \"Оклахома\" той само веднъж стигна до финалите и се изправи срещу най-доминиращия играч в НБА. Когато преди година , Дюрант взе необходимото за себе си решение, за да може да бъде постоянен претендент за титлата.\"Чувството да спечелиш е страхотно. Но чувството да се изправиш срещу някого, в чието лице виждаш голям съперник в личен план, и да го победиш е наистина невероятно\", коментира Дюрант след спечелването на титлата.Докато \"Бостън селтикс\" изгражда постепенно голям отбор около Айзея Томас, \"Кливланд\" и Леброн Джеймс едва ли ще имат проблем да печелят в Източната конференция.Aко обаче Краля иска четвърти шампионски пръстен или поне много по-оспорван финал през 2018 г., \"кавалерите\" имат нужда от още една опция в защита срещу неудържимия Дюрант.Както се видя във финалите, \"Голдън стейт\" вече разполага с четирима елитни защитници, които могат да си препредават опеката на Джеймс. Така те го изтощават (а колкото и уникален да е физически, през декември ще навърши 33 и вече има 14 сезона в НБА), докато звездите на \"воините\" остават свежи в заключителните минути на двубоите.При \"Кливланд\" ситуацията е коренно различна. Джеймс трябва да пази Дюрант почти през цялото време, защото алтернативи на практика няма. Иман Шъмпърт е твърде нисък, а Ричард Джеферсън е твърде стар, за да се справят с опазването на Дюрант, когато Лу ги използваше.В паузата между сезоните за \"Кливланд\" има един приоритет - да намери елитен защитник по периметъра, който да увеличи опциите в отбрана. Играч, който да може да пази добре Дюрант и да облекчи товара от плещите на Джеймс. И, естествено, да бъде достатъчно добър стрелец.Пол Джордж от \"Индиана\" е мечтаният вариант. Той ще бъде свободен агент през 2018 г., а след края на сезона отказа да потвърди дали ще остане в състава на \"пешеходците\". В последния шампионат Джордж трябваше да играе при нов треньор, с нов пойнт гард, а през април президентът на отбора Лари Бърд напусна.Това още повече подсили слуховете, че лидерът на \"Индиана\" може да напусне. Той доста често е свързван и със завръщане в родния Лос Анджелис, за да облече екипа на \"Лейкърс\". Подобен ход обаче едва ли ще му даде шанс да се бори за шампионски пръстен.За да може да си позволи Джордж, или Джими Бътлър от \"Чикаго\" булс\", \"Кливланд\" ще трябва да жертва някой от голямото трио и това със сигурност би бил Кевин Лав. Той е страхотен играч и направи много добър сезон, но ситуацията с Дюрант просто го изисква. Финалите тази година ясно показаха, че \"кавалерите\" трябва да се подобрят в защита, ако искат да победят \"Голдън стейт\".\"Воините\" трудно ще задържат за дълго четирите си големи звезди, освен ако не платят огромни глоби, тъй като най-вероятно и четиримата ще подпишат максимални договори. Първи в списъка това лято са Къри и Дюрант, а в зависимост от това какво ще се случи с Андре Игуадала, Шон Ливингстън и Заза Пачулия, които също ще са свободни агенти през юли, отборът значително ще надвиши тавана за заплати.Бъдещият договор на Къри се оценява на 205 млн. долара за пет години, пише Боби Маркс от The Verical. Ако Дюрант избере да стане свободен агент това лято и подпише едногодишен контракт, това ще позволи на отбора да запази Игуадала и Ливингстън. Очакванията са двамата да подпишат тригодишни договори за съответно 45 и 30 млн. долара.Прогнозите са, че през сезон 2017/2018 \"Голдън стейт\" ще похарчи близо 240 млн. долара - 150 млн. за заплати и 90 млн. такса лукс. (която би била по-малка, ако Игуадала или Ливингстън си тръгнат). По-големият проблем потенциално ще дойде през лятото на 2018 г., когато Дюрант може да подпише четиригодишен договор за 160 млн.В допълнение и Патрик Макоу може да сложи подписа си върху тригодишен контракт за близо 20 млн. Ако това се случи, за да запазят състава си, \"войните\" може да платят 300 млн. долара през сезон 2018/2019 - 164 млн. за заплати и 137.1 млн. такса лукс.Най-късно през 2019 г. ще дойде време за нов договор на Томпсън, а година по-късно - за Грийн. Първият може да подпише максимален петгодишен контракт за 186 млн., а вторият - за 195 млн. Приходите на \"войните\" растат с новия договор за телевизионните права и със сигурност ще продължат да растат с преместването в новата зала в Сан Франциско.\"Нито един отбор обаче не е плащал подобни суми. \"Уориърс\" почти сигурно също няма да го направят. Единственият начин е да се разделят с една от звездите си. Най-вероятният кандидат е Томпсън\", смята Зак Лов. Това е нещо, което никой в клуба не желае. И такава дилема няма да има, докато не бъдат подписани дългосрочни договори с Къри и Дюрант. В близко бъдеще целта на ръководството е да запази състава с приемлива глоба, за да се бори за титлата в следващите две години.А от това дали играчите са склонни да се лишат от няколко милиона в името на шампионски пръстени, зависи дали \"воините\" ще установят династия в НБА. \"Това е, което искаме - да бъдем претенденти за титлата за много години напред. Дотук всичко върви добре\", заяви Клей Томпсън.", "date": "15-june-2017", "title": "Може ли нещо да спре \"Голдън стейт уориърс\" по пътя към династията"}
{"url": "http://www.dnevnik.bg/biznes/2017/06/15/2989412_dogovorena_e_nai-goliamata_sdelka_za_nedvijim_imot_v/", "text": "Най-голямата сделка за недвижим имот в България вече е договорена: южноафриканският фонд NEPI ще плати за софийския мол \"Сердика център\" и офис сградата към него рекордната сума от 207.4 млн. евро, пише в днешния си брой.Предишната най-голяма имотна сделка също беше за мол - през 2008 г. гръцки фонд предложи почти 200 млн. евро за недостроения тогава The Mall на \"Цариградско шосе\", но после платената цена беше 170 млн. евро.Инвеститорът от Южна Африка MAS Real Estate през април придоби два търговски центъра в Бургас и Стара Загора за 62 млн. евро. Друга компания от ЮАР за инвестиции в търговски имоти - Acsion, е избрана за купувач на Mall of Sofia за 102-104 млн. евро.\"Сердика център\" е третият по приходи мол в София, а и в страната. Той е съвместна инвестиция на австрийската Sparkassen Immobilien (S IMMO) и германската \"Еце проект мениджмънт България\" (ECE). При завършването на строителството през 2010 г. компаниите обявиха, че са вложили в мола 210 млн. евро.", "date": "15-june-2017", "title": "Договорена е най-голямата сделка за недвижим имот в България"}
{"url": "http://www.dnevnik.bg/sviat/2017/06/15/2989433_chehiia_edva_li_shte_prieme_evroto_v_sledvashtite_10/", "text": "Чехия вероятно няма да приеме единната европейска валута в следващото десетилетие, защото ѝ липсва политическата воля да направи нужните промени, обяви гуверньорът на централната банка на страната Иржи Руснок.", "date": "15-june-2017", "title": "Чехия едва ли ще приеме еврото в следващите 10 години, смята шефът на централната банка"}
{"url": "http://www.dnevnik.bg/biznes/2017/06/15/2989423_procedurata_za_koncesiiata_na_sofiiskoto_letishte_shte/", "text": "Министърът на транспорта Ивайло Московски се надява през септември да бъде възобновена процедурата за отдаване на концесия на летище \"София\", съобщи БТА.На конференция в София той съобщи, че България иска да привлече за консултант някоя от международните финансови институции. Вече са проведени разговори с Европейската банка за възстановяване и развитие и Световната банка, а предстоят и Европейската инвестиционна банка, на които ще бъде предложено да представят оферти. Ангажиментът им ще бъде да актуализират всички анализи - финансово-икономически, социални и екологични, и да дадат концепция за самата процедура, посочи той.Московски ще настоява и при новата процедура да се запази изискването за по-голямо авансово плащане от страна на концесионера. Тези пари са ни необходими за оздравяването на БДЖ, припомни той. Московски каза още, че одобрената държавна помощ за националния превозвач е от 230 млн. лева само за покриване на предишни дългове. В същия размер ще се търси и авансово плащане от концесионера на летището.Предишната процедура беше прекратена от служебния кабинет \"Герджиков\" в края на март, въпреки че срокът за подаване на оферти изтичаше през май. Служебният кабинет  на което беше дадена тежест от 55% при оценката на офертата, обясни тогава предшественикът на Московски Христо Алексиев. Според служебния министър силно подценени са били показателите инвестиции – 15%, развитие – 25%, сигурност – 5%.", "date": "15-june-2017", "title": "Процедурата за концесията на софийското летище ще се поднови през септември"}
{"url": "http://www.dnevnik.bg/biznes/2017/06/15/2989434_bezraboticata_prez_mai_padna_do_71/", "text": "През май 2017 г. безработицата е 7.1%, с 0.5 процентни пункта по-малко от април, съобщи Агенцията по заетостта, която следи показателя по броя на регистрациите в бюрата по труда.сравнение с май миналата година намалението на показателя е с 1.6%.", "date": "15-june-2017", "title": "Безработицата през май падна до 7.1%"}
{"url": "http://www.dnevnik.bg/kultura/2017/06/15/2989418_nobelovata_lekciia_na_bob_dilun_bila_plagiatstvana_ot/", "text": "Нобеловата лекция на Боб Дилън, която музикантът изнесе с голямо закъснение миналата седмица, заимствала от сайта с учебни помагала по литература Sparknotes.com. Това твърди анализ на изданието Slate, цитиран от \"Ройтерс\".В  разказва за поетичните си влияния - от музиката на Бъди Холи до класическите четива \"Одисея\", \"На Западния фронт нищо ново\" и \"Моби Дик\". Певецът отделя по един параграф за всяка книга, но поне 12 изречения от този за \"Моби Дик\" силно приличат на резюмето, публикувано за улеснение на учениците в Sparknotes.Приликите се намират основно в перифразирани изречения, които преразказват сюжета. Например: \"На един от корабите... е Габриел, смахнат пророк, който предрича гибел\" (Sparknotes) и \"Има смахнат пророк, Габриел, на един от корабите, и той предрича гибелта на Ахав.\" (Дилън).Засега представители на певеца не са коментирали обвинението. Дилън, автор на класики като Blowin' in the Wind, The Times They Are A-Changin и Like a Rolling Stone, е признавал и преди, че заимства от множество източници. През 2012 г. той коментира композирането си пред списание Rolling Stone така: \"Нарича се музициране. То работи с мелодия и ритъм, а после, каквото дойде. Присвояваш си всичко. Всички го правим.\"76-годишният музикант, който избягва медийни изяви, предаде лекцията си на Шведската академия миналата седмица, дни преди изтичане на шестмесечния срок. Миналата година той се превърна в първата музикална звезда с престижния приз за литература за текстовете си, които \"изобретяват нова поетика в американската песенна традиция\" според Нобеловия комитет. Дилън обаче внесе смут, като дълго време не коментира, нито присъства на живо, за да приеме отличието си.", "date": "15-june-2017", "title": "Нобеловата лекция на Боб Дилън била плагиатствана от учебно помагало"}
{"url": "http://www.dnevnik.bg/biznes/2017/06/15/2989449_kak_oceliava_kompaniia_za_pasta_vuv_vremenata_na/", "text": "След като се адаптира към нарастващото търсене на по-здравословни продукти, най-големият в света производител на макаронени изделия Barilla твърди, че няма нищо лошо да в това да има малко макарони в средиземноморската диета. Компанията също така не изпуска от поглед революционното развитие на 3D принтиране в бизнеса с паста.Ако имате притеснения, свързани със здравословното хранене, забравете за безглутеновите, безвъглехидратните и други модни тенденции при диетите и просто се отдайте на голяма чиния със спагети, казва един от наследниците на фамилията Барила - най-големия производител на макаронени изделия в света, цитиран от ДПА.Паоло Барила, който управлява с братята си Лука и Гуидо компанията, създадена преди 140 години от прапрадядо му, е строен 56-годишен бивш състезател от Формула едно и Льо Ман, който е повече от пристрастен към основния продукт на семейния бизнес.Имам слабост към пастата, казва в интервю за ДПА Паоло Барила. Вероятно ям два пъти повече паста от средния италианец, допълва той.Любимият ми вид паста са спагетите или лазанята, а предпочитаният сос е или доматен, или ин бианко (in bianco) - само със зехтин и сирене, разкрива Барила.Италианците все обвиняват чужденците в сериозни според тях престъпления към пастата, като например че развалят традиционния вкус ал денте (al dente) с преваряване на пастата или като добавят кетчуп на спагетите, или пък ги съчетават с кюфтенца.Барила казва, че не осъжда чужденците за подхода им към макаронените изделия пене и папарделе, но има един простичък съвет към всеки, който иска да яде като истински италианец: използвайте висококачествени продукти и помнете, че \"по-малко е повече\" и \"простотата е най-доброто\".Според Международната организация за макаронени изделия, на която Барила е президент, най-много паста след италианците ядат тунизийците и венецуелците. Американците и германците са шести и 12-и в класацията.В Германия Barilla бележи годишен растеж на продажбите от 7-8% за четвърта поредна година от 2013 година и контролира малко под 5% от пазара на пастата и около една трета от пазара на сосове.Потреблението обаче е засегнато от все по-голямото търсене на продукти, които се възприемат като здравословни. Миналата година растежът на приходите от 2% до 3.4 млрд. евро на Barilla бе подкрепен от двуцифрения скок на продажбите на продукти от серията \"по-доброто за теб\".Разбира се, ние отговаряме на тези тенденции, въпреки че в някои случаи може да са преувеличени. Безглутеновите диети например: те се приемат дори от хора, които не се нуждаят от тях, а дори за някои може да са лоши, казва Барила.Въпреки това компанията му увеличава предложенията си от безглутенови, органични и с много фибри макарони и бисквити. От 2010 година е намалила мазнините, солта и захарта в съдържанието на 360 продукта и е премахнала палмовото масло от продуктите си за печене.Като компания сме на мнение, подкрепено и от независими научни съвети, че въглехидратите са основна и добра част от здравословната диета, така че въобще не се притесняваме за бъдещето на основния ни бизнес, който е производство на паста, казва Барила.Пастата има прекрасно бъдеще, допълва той.Думите му отразяват данните от доклада \"Тенденции в храните\" на Google от миналата година. Според доклада пастата отново е на мода, тъй като търсенията в интернет за макаронените изделия ригатони в САЩ са се увеличили с 26% от януари 2015 до януари 2016 година.Компанията има заводи в Русия, Мексико, Турция, Франция и Германия (където се произвеждат бисквитите Wasa).Барила подчерта специалното внимание, което компанията му обръща на устойчивото развитие и иновациите.Това включва и експериментиране с 3D принтери, които може един ден да позволят на потребителите да правят паста с желаната от тях форма, но също така да правят храна вкъщи със захар, сол и фибри колкото желаят самите потребители, за да отговаря на техните изисквания към храната.Това е футуристичен сценарий, който предстои да изследваме, казва Барила, подчертавайки, че цената и техническата изпълнимост на проекта все още са проблем, особено като се има предвид, че компанията иска да разработи технологията за масовия пазар.Така че денят, в който ще можете да произвеждате вкъщи паста или бисквити с форма, цвят и хранителен профил какъвто предпочитате, все още не е близо. Според Барила обаче на хоризонта се очертават страхотни възможности.", "date": "15-june-2017", "title": "Как оцелява компания за паста във времената на здравословното хранене"}
{"url": "http://www.dnevnik.bg/bulgaria/2017/06/15/2989440_cecka_cacheva_samo_borisov_moje_da_mi_iska_ostavkata/", "text": "Правосъдният министър Цецка Цачева смята, че само премиерът Бойко Борисов може да й иска оставката, и то ако има данни, че не се справя с възложените й задачи. Това се разбра от думите на Цачева по повод писмото на авторитетни юристи, които вчера я призоваха да напусне.Само министър-председателят може да ми поиска оставката, и то аргументирано, че не се справям с възложените ми задачи - така правосъдният министър. Оставката, в юридически план и с последици, може да ми я поиска този, който ме е предложил, и да се гласува от тези, които са приели решението\", заяви Цачева, цитирана от сайта \"Дефакто\". Тя заяви, че е готова на разговор с искащите оставката й, ако имат законодателни предложения. Подписката вече е подкрепена от над 100 души.\"Имаме нужда от по-малко думи в момента и повече конкретна работа\", заяви още правосъдният министър.", "date": "15-june-2017", "title": "Цецка Цачева: Само Борисов може да ми иска оставката"}
{"url": "http://www.dnevnik.bg/sport/2017/06/15/2989452_rusiia_odobriava_nacionalen_plan_za_borba_s_dopinga/", "text": "Национален план за борба с допинга в спорта ще бъде одобрен от правителството на Русия до началото на юли. Това заяви министърът на спорта Павел Колобков на срещата с Междуведомствената комисия за развитието на физическата култура и масов спорт и традиционните физически дейности на президентския съвет по физическа подготовка и спорт.\"В действителност национален план за борба с допинга беше предварително съгласуван с всички заинтересовани министерства и беше разпратен в регионите, за да се координира с тях\", каза Колобков.Според него до началото на юли документът ще бъде одобрен от правителството и програмата ще влезе в сила.\"Документът е достатъчно сложен и са необходими някои корекции и изменения в нормативните актове\", каза още министърът на спорта.Национален план за борба с допинга е разработен от независима обществена комисия за борба с употребата на допинг начело с почетния президент на  Виталий Смирнов.Руският президент Владимир Путин възложи на правителството да одобри пакет от мерки за изпълнение на националния план за борба срещу допинга в спорта. Инструкция беше дадена на 23 май по време на срещата на Съвета към президента.", "date": "15-june-2017", "title": "Русия одобрява национален план за борба с допинга"}
{"url": "http://www.dnevnik.bg/sviat/2017/06/15/2989492_putin_za_15-i_put_razgovaria_na_jivo_s_rusnacite_-/", "text": "За 15-и път руският президент Владимир Путин участва в среща на живо с въпросите на руснаците във формата, известен като \"Пряка линия\". Продължаващото до 4 часа и половина предаване е един от малкото формати, в които Кремъл контактува без посредници - или поне създава впечатление за това - с избирателите.По признанията на говорителя на президента Путин активно се е подготвял за срещата през последните два дни и в това му е помагал Центърът за стратегически разработки на Алексей Кудрин, бившият финансов министър. В залата са и министри, \"за да може на място да се решават поставени проблеми\".Политологът Николай Миронов нарича събитието \"поредното риалити шоу\" за успокояване на народа и демонстриране, целидерът е жив и здрав. Медии съобщиха, че значителна част от присъстващите в студиото са събрани и инструктирани предварително в последните дни, включително кои теми да бъдат избягвани. Колеги на Миронов казват, че въпреки режисирания формат, той трябва да се гледа, най-малкото, за да бъде чут човекът, \"от когото зависи събдата на една седма от сушата на планетата, както и на други държави\". ", "date": "15-june-2017", "title": "Путин за 15-и път разговаря на живо с руснаците - основните моменти от срещата"}
{"url": "http://www.dnevnik.bg/politika/2017/06/15/2989468_parlamentut_othvurli_proekta_na_bsp_za_uvelichavane_na/", "text": "Парламентът отхвърли проект за поправки в Кодекса за социално осигуряване, който предвиждаше преизчисляване на отпуснатите до 2013 г. пенсии спрямо средния осигурителен доход за същата година, което значи увеличение на тези пенсии. \"За\" гласуваха 98 народни представители, седем бяха против, а 108 се въздържаха и законопроектът не бе приет. Вносители са народните представители от \"БСП за България\".Средният осигурителен доход за 2013 г. е 618 лв., а според социалистите след последното преизчисляване на пенсиите през 2007 г. средният осигурителен доход се е увеличил два пъти, т.е. различията между новите и старите пенсии са значителни.Към законопроекта няма разчети с колко точно биха могли да се увеличат пенсиите след преизчислението, но се казва, че за 2017 г. необходимите средства за това ще бъдат 400 млн. лв.", "date": "15-june-2017", "title": "Парламентът отхвърли проекта на БСП за увеличаване на \"старите\" пенсии"}
{"url": "http://www.dnevnik.bg/citat_na_deniia/2017/06/15/2989494_citat_na_denia_bulgariia_e_edinstveniiat_zapazen/", "text": "- така вицепремиерът и лидер на НФСБ Валери Симеонов отговаря в интервю за днешния брой на вестник \"Стандарт\" на въпроса как България да промени образа си и да започне да привлича туристи не като евтина алкохолна дестинация, а като място за любители на културно-историческия туризъм например.Ето как Симеонов развива тезата си:", "date": "15-june-2017", "title": "Цитат на деня: България е единственият запазен етнографски \"резерват\" в Европа"}
{"url": "http://www.dnevnik.bg/biznes/2017/06/15/2989514_shefut_na_lukoil_pri_tolkova_mnogo_benzinostancii_v/", "text": "Няма картел на горивата в България, а договарянето на цените е невъзможно, тъй като на пазара работят едни от най-големите фирми в бранша. Това каза пред журналисти президентът на руската нефтена компания \"Лукойл\" Вагит Алекперов, цитиран от БНР.Алекперов е в България и вчера се срещна с президента Румен Радев.Той заяви, че картелът е невъзможен и това е доказано от анализа, произведен от държавните органи. ( , че на пазара няма картел, а ценови паралелизъм, който не се преследва от закона.)Шефът на \"Лукойл\" изтъкна и друг аргумент за това, че българският пазар е конкурентен. \"България е единствената държава, където има толкова голямо количество бензиностанции на пазара. Такова количество бензиностанции няма никъде! Практически днес броят на бензиностанциите е два пъти по голям, отколкото броя на бензиностанциите в Румъния, където населението е 30 милиона души\", каза той. Вагит Алекперов потвърди, че компанията няма да се оттегля от България и е представила на енергийното министерство нови проекти, които предстои да бъдат обсъдени.\"Законодателството изисква усъвършенстване и по-строги мерки за данъчните складове, сигурни сме, че новото правителство ще ликвидира дупките в закона. За нас е важно да плащаме данъци и да не нарушаваме правилата в страните, в които работим\", казва още Алекперов, цитиран от \"Нова телевизия\".", "date": "15-june-2017", "title": "Шефът на \"Лукойл\": При толкова много бензиностанции в България няма как да има картел"}
{"url": "http://www.dnevnik.bg/politika/2017/06/15/2989524_majoritarniiat_izboren_kodeks_be_othvurlen_ot/", "text": "Проектът на ГЕРБ за Изборен кодекс с който трябваше да се въведен мажоритарна избирателна система бе отхвърлен на първо четене в парламента. От 220 гласували народни представители \"За\" бяха само 98, \"против\" 121, а 1 се въздържа. \"За\" се обявиха само от ГЕРБ и партия \"Воля\", но дори и двете партии не бяха осигурили присъствието на всичките си депутати в пленарната зала. ГЕРБ има 95 народни представители, а \"Воля\" 12.Със законопроекта на ГЕРБ се предлагаше въвеждането на мажоритарна изборна система с абсолютно мнозинство в два тура чрез създаване на 240 едномандатни изборни района в страната. За българите в чужбина се предвижда да се регистрират предварително по интернет и гласовете им ще се разпределят по \"местоживеене\" в България.Проведохме доста сериозен дебат дали да има промяна на избирателната система - дали да бъде мажоритарна, смесена, или да остане сегашната. Имаше достатъчно доводи в едната и другата посока, но когато са се произнесли 2.5 млн. български граждани, този дебат не е наш\", каза председателят на ГЕРБ в парламента Цветан Цветанов в последното изказване преди гласуването.Според Георги Марков (ГЕРБ) предимство на мажоритарната система е и правенето на по-големи и по-силни мнозинства. \"Всички българи искат да е силно управлението. За да е силно управлението, не трябва само можещ премиер и можещи министри. Трябва да има и силно парламентарно мнозинство, защото правителството е еманация на парламента\", каза Марков.Чистата мажоритарна система убива демокрацията, представителността в парламента, плурализма, каза Филип Попов (БСП). Той разказа, че пропорционалната избирателна система е създадена, за да компенсира недостатъците на мажоритарната и е приложена за първи път още през 1889 година в Белгия. \"Мажоритарна система води до липса на парламентарно представяне на голям процент от българските гласоподаватели. Системата се прилага в 58 държави по света, повечето от които се намиран в Азия и Африка\", каза още Попов. Той смята, че другата опасност от този вид изборна система в България, е че ще раздроби националната политическа система и ще стимулира създаването на регионални и локални партии.Най-големият проблем в едно законодателството, свързано с изборната система, е районирането, каза Николай Александров от \"Обединени патриоти\" (\"Атака\"). Според него това е най-големият капан и клопка, която съществува в такова законодателство. Не мога да се съглася с ГЕРБ, че трябва да приемем промените задължително, макар съдът да казва обратното, и че не трябва да имаме дебати по темата, каза още Александров.Джейхан Ибрямов (ДПС) добави, че определянето на границите на изборните райони вероятно ще се извърши от администрация, която се подчинява на управляващите. Според него това би увеличило корупционния натиск и няколко гласа ще се окажат решаващи за избор на народни представители. Няма основание да очакваме положителни ефекти върху политическата система, а точно обратното, каза Ибрямов.Парламентът отхвърли и проектозакона на ДПС за промени в Изборния кодекс. Те предвиждаха отмяна на задължителното гласуване, отпадането на квадратчето \"не подкрепям никого\", възстановяване на правилата за образуване на избирателни секции извън страната, действали през 2014 г. и 2015 г. и въвеждане на възможността за използването на майчин език по време на предизборната кампанияВ изказването си преди гласуването Цветанов увери, че дебатът за мажоритарна избирателна система \"ще продължи без значение какво ще решим днес\", защото това бил решили избирателите.Нов Изборен кодекс, внесен във парламента от \"Воля\" в сряда вечерта ще трябва да бъде разгледан скоро. Той също е за въвеждането на мажоритарна избирателна система, но в още по-екзотичен вариант, който предвижда избирането на 240 народни представители в съществуващите 31 избирателни района с относително мнозинство.На 30 май Върховният административен съд потвърди, че резултатът от референдума организиран от \"Шоуто на Слави\" .", "date": "15-june-2017", "title": "Мажоритарният изборен кодекс бе отхвърлен от парламента (допълнена)"}
{"url": "http://www.dnevnik.bg/sviat/2017/06/15/2989487_kamerunecut_koito_stana_kmet_na_germansko_selo/", "text": "Тучни ливади, ослепително жълти поля с рапица, зелени гори: гледката около Ритмарсхаузен е живописна. На пръв поглед малкото селце, намиращо се в близост до университетския град Гьотинген, изглежда като всички останали села в региона. Ритмарсхаузен обаче е всичко друго, но не и обикновено село. Тук управлява Чикоуа Ноубактеп. Той е избран за кмет на селото през септември 2016 година. \"Трябваха ми два дни, за да осъзная какво се случи\", казва той в разговор с ДВ.На изборите Ноубактеп печели 35 процента от гласовете, което е два пъти повече от класиралия се на втора позиция. \"Най-малко 111 души са гласували за мен. По това време изобщо не бях сигурен дали познавам толкова хора в Ритмарсхаузен\", казва Ноубактеп. Той е първият африканец, избиран някога за кмет в община Долна Саксония и един от първите в цяла Германия.Всъщност Чикоуа Ноубактеп е геолог. През 1995 година започва да преподава в Дрезден, а през 2002 година се мести в Университета в Гьотинген. Като външен лектор той учи студентите как се изграждат филтриращи водни системи с елементарни средства. Освен това участва в проекти за чиста питейна вода в Камерун и Танзания. Съпругата му Ниле работи като медицинска сестра в Гьотинген. Преди пет години тя изразява желание да се преместят на село. И така Ритмарсхаузен става новият дом на петчленното семейство. Съседите помогнали за бързата интеграция в местното общество. Децата им веднага се включили в местното спортно сдружение. \"Хората тук са толкова сърдечни и винаги помагат както и където могат. Съвместното съжителство е прекрасно. Хората тук не живеят анонимно един до друг. В селото светът все още е наред\", казва Ноубактеп.През ноември безпартийният Чикоуа Ноубактеп встъпва в длъжност. \"Никога не бях си и мечтал, че мога да бъда избран от хората и да бъда натоварен от тях със задачи\", казва кметът. Днес административните задачи са в основата на неговата работа. Кметът се грижи за служебната поща и за селското гробище. За него е много важно да съхрани съществуващите институции и сдружения. Трудолюбивият африканец иска да създаде и партньорства със села и градове в Камерун и Танзания. И въпреки че вече е свикнал с германската бюрокрация, Чикоуа Ноубактеп обича нестандартните решения. Много от неговите колеги кметове имат твърди приемни часове. При него нещата стоят другояче: още след първото позвъняване не телефона той вече е на път.Днес му предстои посещение при Катрин Шлик и нейната биоферма \"Лота Карота\". Всяка седмица тя доставя пресни биозеленчуци до над 700 клиенти. Нейната биоферма е сред най-големите работодатели в селото. Катрин Шлик иска да обсъди с кмета проблемите с обществения транспорт, защото досега автобусите пътуват само няколко пъти дневно до Гьотинген.Когато минава по главната улица, новият кмет вдига ръка за поздрав на всеки минувач и шофьор. \"Все още не познавам всички мои съграждани, но съм на път да ги опозная\", казва Чикоуа Ноубактеп. Едно качество, което високо цени и Катрин Шлик. \"Той е известен с това, че наистина се интересува от проблемите на хората. Иска наистина да разбере какво правим тук. Такова нещо не съм виждала досега при никой друг кмет\", казва тя.Изборът на Ноубактеп преди половин година предизвика сериозен медиен интерес. В Ритмарсхаузен постоянно пристигат журналисти. Катрин Шлик се чувства малко раздвоена. \"Да, от една страна - е нещо особено, че камерунец е кмет на село като Ритмарсхаузен, но пък от друга страна - какво му е толкова особеното и забележителното\", заключава тя с усмивка.", "date": "15-june-2017", "title": "Камерунецът, който стана кмет на германско село"}
{"url": "http://www.dnevnik.bg/sviat/2017/06/15/2989519_policiiata_vuv_vashington_shte_povdigne_obvineniia_na/", "text": "Двама души са арестувани заради сблъсъка, избухнал край посолството на Турция във Вашингтон между протестиращи и турски охранители при посещението на президента Реджеп Тайип Ердоган в Съединените щати през май. Полицията планира и да повдигне обвинения срещу 12 охранители на турския президент Реджеп Тайип Ердоган, които са участвали в сблъсъци, пишат \"Ройтерс\" и \"Асошиейтед прес\", цитирани от БТА.Двамата задържани - Синан Нарин от американския щат Вирджиния и Еюп Йълдъръм от Ню Джърси - са обвинени в нападение . Полицията не посочи повече информация за задържаните, допълвайки, че такава ще бъде оповестена по-късно.По време на посещението на Ердоган в САЩ избухна ожесточен сблъсък между привърженици и противници на властите в Анкара, в който пострадаха девет души, двама от които сериозно, а други двама бяха арестувани. Инцидентът стана пред резиденцията на турския посланик във Вашингтон, където тогава се намираше Ердоган. се видя, че костюмирани мъже от турската охрана, последвана от негови привърженици, се , на който се развяваха знамена на терористичната организация \"Кюрдска работническа партия\". \"Ройтерс\" разпространи кадри, от които се вижда, че той действително е в колата си пред сградата, докато на не повече от 100 м от него започва масовият бой. Полицията определи случилото се като \"брутална атака\" срещу мирен протест.Според информация на източници от правоохранителните органи на САЩ кметът на Вашингтон и шефът на полицията ще дадат изявления по въпроса на пресконференция.Американската полиция ще повдигне наказателни обвинения срещу седем охранители на Ердоган, а срещу петима ще бъдат повдигнати по-леки обвинения. Охранителите се върнаха в Турция заедно с президента, поради което те може да бъдат арестувани, ако отново посетят САЩ.По време на безредиците полицията във Вашингтон задържа двама охранители на Ердоган, но впоследствие ги освободи. Полицията е установила самоличностите на 34 от 42-ма души, участвали в сблъсъците. В скоро време те трябва да бъдат арестувани.Според представители на посолството на Турция боят пред резиденцията е бил предизвикан от членове на Кюрдската работническа партия (ПКК). ", "date": "15-june-2017", "title": "Полицията във Вашингтон ще повдигне обвинения на 12 охранители на Ердоган"}
{"url": "http://www.dnevnik.bg/zelen/2017/06/15/2989503_izsuhvat_nad_100_000_dka_iglolisti_gori_preduprediha/", "text": "От средата на 2016 г. изсъхналата иглолистна гора нараства като процент в цялата страна. Засегнати са над 100 000 декара гора от изкуствени насаждения. Това съобщи инж. Ценко Ценов, директор на дирекция \"Гори и лесовъдски дейности\" в Изпълнителната агенция по горите в интервю за БНР.\"Проблемът все още не е голям, но буди притеснение, тъй като се разраства и обхваща цялата страна\", обясни Ценов. Става дума за 10 000 хектара (= 100 000 дка) засегнати иглолистни гори от общо 4.2 милиона хектара гори в държавата.30% от горите у нас са иглолистни. От тях 90% са изкуствени, цитира данни на агенцията по горите Ценов.Основният проблем е физиологичното отслабване на дървостволите в тези иглолистни гори, а причините за това са комплексни. Основно грешки при самото залесяване в миналото, например изнасяне на белия бор на по-ниска височина от естествения му ареал. Проблемът е свързан и с голяма гъстота на дърветата, когато са създавани тези насаждения, тъй като те изпълняват основно защитна, функция за борба срещу ерозията и за защита на почвата.Според Ценов овладяването на проблема е свързано със своевременна реакция срещу заболяванията по тези изсъхващи дървета.\"За съжаление тук науката препоръчва единствено сеч - изсичане и изнасяне на заразената и повредената изсъхнала дървесина, където се настаняват вторични вредители - насекоми, болести.\"Дългосрочните мерки предвиждат постепенна подмяна на иглолистните насаждения с широколистни.В засегнатите гори има около 70% усвоена дървесина, т.е. изсечена, обясни Ценов. Основно те са държавна собственост.Там, където горите са частна или кооперативна собственост, усвояването е около 50%. От Агенцията по горите са направили предписания към всички собственици за своевременно усвояване.Проблем има само с една собственост, където голяма част от наследниците след реституцията не са в България, стана ясно от думите на директорът на агенцията.С цел да не бъдат изсечени и здрави гори е проведено национално съвещание и са изготвени указания. Предвиждат се и нормативни промени.", "date": "15-june-2017", "title": "Изсъхват над 100 000 дка иглолисти гори, предупредиха от Агенцията по горите"}
{"url": "http://www.dnevnik.bg/bulgaria/2017/06/15/2989509_prezidentut_za_snimkata_na_suvetnika_mu_absurdno_e/", "text": "\"Абсурдно е окарикатуряването на Хитлер да бъде приравнявано с флирта с нацизма, напротив. Мисля, че г-н Узунов много ясно изложи обстоятелствата по този случай\", това каза днес във Варна президентът Румен Радев. Изявлението му беше  на неговия съветник Пламен Узунов, маскиран като Хитлер.Тя става повод от ГЕРБ да поискат оставката на Узунов, така както бяха отстранени  и .\"Спомняте си, че на 9 май излязох със становище, отбелязах победата над нацизма и почетох милионите жертви. Тези политици, които сега искат оставката на г-н Узунов с манипулативни аргументи, тогава се направиха, че такава дата не съществува\", заяви Радев.", "date": "15-june-2017", "title": "Президентът за снимката на съветника му: Абсурдно е окарикатуряването на Хитлер да бъде приравнявано с флирта с нацизма"}
{"url": "http://www.dnevnik.bg/sport/2017/06/15/2989517_andi_muri_podkrepia_priemane_na_novi_pravila_v_tenisa/", "text": "Световният номер 1  подкрепя промяна в правилата на тениса, които ще направят играта по-бърза. Подобно изменение ще бъде тествано през ноември в Милано на финалите на турнирите Next Generation от ATP.Турнирът е за водещите играчи до 21 години и ще предложи нова система на точкуване – без връщане на първи сервис, когато топката удари мрежата, ограничени медицински прекъсвания и часовник за изпълнение на ударите.По този начин организацията се надява да привлече по-млада аудитория.Системата на точкуване е най-радикалната промяна от традиционния формат. Мачовете остават петсетови, но се играе до 4 гейма, а не както досега 6. Тайбрек ще има при 3:3.\"Засега тенисът върви много добре, но това не значи, че в бъдеще не трябва да пробваме нови формати, които да направят играта още по-интересна\", каза Мъри.Британецът подкрепя подобно решение, като смята, че поне трябва да се опита, за да се види дали промяната ще е за добро.\"Напоследък има обвинения, че тенисът е прекалено традиционен спорт. Ето сега имаме шанс да променим това\", каза още световният №1.Единственото ново правило, което Мъри не подкрепя, е отмяната на предимството при 40:40. Предвижда се всеки гейм да се решава чрез внезапна смърт.\"Предпочитам по-кратки сетове, но със същата система, отколкото внезапна смърт при 40:40\", добави той.Действащият шампион на  вече се готви за тазгодишното издание на турнира. Той започна тренировки на \"Олд Инглънд клъб\", а през следващата седмица ще участва на турнира в Куинс.", "date": "15-june-2017", "title": "Анди Мъри подкрепя приемане на нови правила в тениса"}
{"url": "http://www.dnevnik.bg/biznes/2017/06/15/2989465_borsata_veche_promeni_pravilata_za_izchisliavane_na/", "text": "Съветът на директорите на Българска фондова борса - София, одобри  за изчисляване на индексите, съобщиха от там.Дотук се стигна, след като в средата на март Комисията за финансов надзор започна проверка след сигнал, който съдържа съмнения за евентуална грешка, довела до неотговарящ на изискванията състав на компаниите, включени във водещия индекс SOFIX.То идва след разследване на , според което Българската фондова борса е използвала грешни данни при ребалансирането на индекса. Така от него неправилно е отпаднал \"Индустриален холдинг България\" и е влязъл \"Еврохолд България\".В отговор тогава от борсата обявиха, че изчисленията им са правилни, но в крайна сметка финансовият регулатор ги задължи да поправят методологията си.Промените бяха предложени в края на април, а после са минали на обществено обсъждане за около месец, съобщават днес от борсата. От съобщението на борсовия оператор се разбира, че проектът за промени е бил пратен на браншови асоциации и бизнес организации. В обявения срок за обсъждане до края на май официални становища са получени от Асоциация на банките в България, Асоциация на индустриалния капитал в България и Българска асоциация на лицензираните инвестиционни посредници.\"Благодарим за конструктивните и професионални препоръки на организациите, които ни изпратиха своите официални позиции. Признателни сме и на всички, които се включиха с мнения и допринесоха да се получи сериозна дискусия по темата. Затова днес с убеденост можем да кажем, че с одобрените промени инвестиционната общност вече разполага с прозрачни, основани на безспорни източници и критерии, работещи правила за изчисляване на индексите\", заявяват от ръководството на борсовия оператор.Борсата е информирала Комисията за финансов надзор за одобрените нови правила за изчисляване на индексите. БФБ - София и Централният депозитар ще осигурят достъп до информация за критериите за включване на компании в индекса, която ще публикуват на ежедневна база.Следващото преразглеждане на състава на индексите ще се извършва по новите правила. Всеки заинтересован може да се запознае с тях на интернет страницата на институцията.", "date": "15-june-2017", "title": "Борсата вече промени правилата за изчисляване на индексите"}
{"url": "http://www.dnevnik.bg/bulgaria/2017/06/15/2989510_zadurjaniiat_v_sudebnata_palata_prokuror_zaradi_vruzki/", "text": "Задържаният в софийската Съдебна палата плевенски прокурор заради участие в престъпна група окончателно остава под домашен арест. Това реши днес като втора инстанция апелативният спецсъд, според който има опасност Димитър Захариев да извърши престъпление, ако бъде оставен с по-лека мярка за неотклонение, съобщи \"Нова телевизия\".Според магистратите има достатъчно доказателства за участието му в престъпното сдружение. Така те потвърдиха определението на . Прокурорът , където се беше явил като подсъдим за оказване на натиск срещу свидетел по делото \"Октопод\". Арестът му бе последван от обвинение за участие в престъпна група и за изнудване на лекар. Според прокуратурата Захариев е управлявал охранителен бизнес в Плевен чрез подставени лица заедно с обвиняем по друго дело, Камен Балбузанов-Куката. Групата е оказвала натиск на търговци да бъдат охранявани от конкретна фирма.Повече за казаното от прокуратурата четете .", "date": "15-june-2017", "title": "Задържаният в Съдебната палата прокурор заради връзки с банда остава под домашен арест"}
{"url": "http://www.dnevnik.bg/biznes/2017/06/15/2989535_bulgariia_se_gotvi_da_tranzitira_gaz_ot_turciia_do/", "text": "С оглед последното развитието на газовите проекти в региона ще се разгледа възможността природен газ в България да постъпва на входна точка Турция и да преминава през изходна точка Сърбия. Това съобщи по време на конференция за развитието на стратегическата инфраструктура енергийният министър Теменужка Петкова, цитирана в прессъобщение.При посещението си в Турция преди ден премиерът Бойко Борисов каза, че България се надява да транзитира азербайджански газ през Турция. В началото на този месец България и \"Газпром\" пък подписаха Днес Петкова подчерта, че за българското правителство е от изключително значение да се запази стратегическата роля на България и тя да се превърне в транзитен център за Европа. Проучването за транзита по линия Турция - Сърбия ще е част от обществена поръчка за предпроектно проучване за газоразпределителния център \"Балкан\", за което \"Булгартрансгаз\" ЕАД получи 920 хил. евро европейско финансиране.Министърът съобщи, че предстои обявяването на обществената поръчка за избор на строител за изграждане на газовата връзка с Гърция на стойност около 120 млн. евро. Предвижда се строителството да започне през първото тримесечие на 2018 г.Тя определи и електроенергийната инфраструктура като неразделна част от стратегическата. \"Електроенергийният системен оператор\" ЕАД получи над 30 млн. евро по Механизма за свързване на Европа и ще работи по изграждане на проекти, сред които и далекопроводът между Добруджа и Бургас. Това ще даде възможност Българската независима енергийна борса да се интегрира към борсите на съседните страни, каза Петкова. Изграждането на енергийна инфраструктура ще бъде заложено и в Енергийната стратегия на България за 2030 г. с хоризонт до 2050 г. За нейното разработване Министерството на енергетиката ще привлече всички заинтересовани страни. Това е стратегически за българската енергетика документ, не е само за едно правителство, а за десетилетия напред и следва да се приеме с консенсус, каза Петкова. ", "date": "15-june-2017", "title": "България се готви да транзитира газ от Турция до Сърбия"}
{"url": "http://www.dnevnik.bg/sviat/2017/06/15/2989570_zapochva_deloto_sreshtu_bulgarina_ritnal_jena_v/", "text": "В Берлин започва делото срещу мъжа, в метрото миналата година, предаде БНР. Светослав Стойков беше арестуван през декември, след като беше разпознат по разпространени от полицията видеокадри.Мъжът е обвинен в нанасяне на тежка телесна повреда. При падането пострадалата жена е получила наранявания на главата и има счупване на едната ръка.Делото ще се гледа до 6 юли, а максималната присъда, която Стойков може да получи, е пет години затвор.", "date": "15-june-2017", "title": "Започва делото срещу българина, ритнал жена в метрото на Берлин"}
{"url": "http://www.dnevnik.bg/sport/2017/06/15/2989558_lyomond_iska_da_se_ogranichi_izpolzvaneto_na/", "text": "Трикратният победител в \"Тур дьо Франс\" Грег Льомонд вярва, че ограничение за използване на радиостанциите ще направи триседмичното състезание много по-непредсказуемо.\"Заради радиостанциите турът не е толкова сложен сега\", каза американецът в интервю за \"Евроспорт\", където е специален анализатор на колоездачните състезания.\"Всичко се казва на състезателите. Може би ако се направят радиостанции, които да позволяват само на колоездачите да говорят до колата и да съобщават за механичен проблем, падане или искане за вода, ще бъде по-добре\", казва още Льомонд.Според него в момента технологиите са навлезли в спорта и е трудно да се повторят епичните битки от 80-те и 90-те, в които и той участваше.\"Миналата година състезанието беше скучно, защото \"Скай\" го контролираше от началото до края. Колоездачите започват да приличат повече на роботи, не става въпрос само за физическа подготовка, но най-вече за тактика\", казва още трикратният шампион от 1986, 1989 и 1990 г.Льомонд определи за фаворит №1 в тазгодишния тур , който ще преследва четвърта титла след 2013, 2015 и 2016 г. \"Маршрутът не е толкова труден, но ще бъде завързано състезание. Фрум отново е фаворит, но освен него трябва да внимаваме за Алберто Контадор и Ричи Порт\", смята американеца.Той съжалява, че в състезанието няма да участва шампионът от . \"Щеше да е интересно той да участва. Ако имаше по-дълги часовници, щеше да е напълно възможно той да направи дубъл, печелейки Джирото и Тура\", казва Льомонд.", "date": "15-june-2017", "title": "Льомонд иска да се ограничи използването на радиостанциите в \"Тур дьо Франс\""}
{"url": "http://www.dnevnik.bg/bulgaria/2017/06/15/2989505_direktorut_na_nacionalniia_literaturen_muzei_e/", "text": "Директорът на Националния литературен музей Пламен Георгиев-Крайски е освободен от поста, считано от днес, казва се в съобщение на Министерството на културата. \"Министерството на културата счита, че усилията, положени от директора на Националния литературен музей Пламен Георгиев-Крайски за управлението и развитието на културния институт, са незадоволителни и не са в унисон с политиката, провеждана от ведомството\", посочва се в прессъобщението. Крайски е получил предложение за прекратяване на трудовото правоотношение, което е приел.Той бе назначен миналата година . Той е бивш заместник-председател на Държавната агенция \"Архиви\" и е преподавал в Университета по библиотекознание (УНИБИТ).Една от причините за отстраняване на Крайски бил фактът, че държал колата си в двора на къща-музей \"Яворов\". \"Не мога и не искам да работя с хора, които си паркират автомобила в един национален паметник, за да си спестят 2 лв. за паркиране в синя зона\", заяви министърът на културата Боил Банов пред сайта \"Площад Славейков\". \"На някой тази причина може да му се стори формална, но за мен си е престъпление. Както една обикновена кола не може да спира на инвалидно място и предизвиква в обществото чувство на гняв за липсата на морал у някои хора, така е и в този случай – само че го намирам за десетки пъти по-неморално\", казва министърът. Повод за раздялата били и конкретни политики на Крайски, които обаче Банов не желаел да коментира.Пред \"Дневник\" освободеният директор обясни, че използвал колата си като служебна и паркирал в двора за целите на работата си, с разрешението на собствениците. Макар да помещава музея, къщата е частна собственост на сдружение \"Дом Яворов\", а от година се чака за освобождаването му, смята Пламен Крайски. В одита си министерството му отправило забележка, че няма правно основание да държи експозицията на Яворов в иначе частен имот. \"Тогава писах в докладна до министъра, първо, че няма къде да изнесем експонатите, и второ, че ако сега излезем от къщата, няма да се върнем\", заяви бившият директор.Националният литературен музей обединява верига от писателски къщи-музеи из страната, но невинаги ги притежава, няма и подходящи фондохранилища. Крайски заяви, че е очаквал от Министерството на културата да предостави сграда, но едно от предложенията по този повод било отхвърлено преди няколко месеца.Колкото до къщата на Яворов, нея според Пламен Крайски \"скоро няма да я има\". Домът е затворен поради опасност от срутване, макар миналата година . Рядкото сътрудничество между инвеститор и министерство се осъществи веднага след като Крайски стана директор, а Вежди Рашидов обеща да придобие имота - наскоро купен от \"Дом Яворов\" - като го замени срещу друг. Година по-късно обаче постъпки в тази посока няма.", "date": "15-june-2017", "title": "Директорът на Националния литературен музей е освободен"}
{"url": "http://www.dnevnik.bg/sviat/2017/06/15/2989544_publichna_ekzekuciia_ili_ima_li_rumuniia_premier/", "text": "Изпълнителният комитет на управляващата в Румъния Социалдемократическа партия (СДП) бе решено политическата подкрепа за премиера Сорин Гриндяну да бъде оттеглена. Този политически жест е покана той да подаде оставката си като министър-председател на Румъния. Гласуването бе единодушно, с 68 гласа \"за\". Забележителното е, че на заседанието присъстваха и министри от кабинета, а вотът им срещу Гриндяну е ясен сигнал, че са готови да подадат оставка.На заседанието на комитета , но при две условия. Първото е да има гаранция, че президентът Клаус Йоханис ще назначи премиер отново от редиците на СДП, а второто е председателят на социалдемократите Ливиу Драгня също да подаде оставка като лидер на партията, защото именно той предложи екипа на настоящето правителство. На практика така премиерът отказа да си тръгне, поставяйки две невъзможни за изпълнение условия.\"Няма да си подам оставката и ще ви кажа защо: имам задължението да се държа отговорно пред Румъния и пред партията, от която съм част. Това е правителството на Румъния, не на изпълнителния комитет на СДП. Ще подам оставка, когато президентът Йоханис след консултации с партиите определи премиер от СДП. Смятам, че е нормално спрямо тези стотици хиляди хора това нещо да се случи\", каза премиерът.Председателят на СДП Ливиу Драгня заяви снощи, че след заседанието на изпълнителния комитет на СДП Сорин Гриндяну вече няма правителство, а всеки член на СДП, който влезе в правителство, което няма подкрепата на партията, губи членството си в нея.Попитан дали и как ще поеме отговорност за начина, по който се развиха нещата с кабинета, който е избрал,  каза, че поемането на отговорността за това правителство е било решението му да се направи оценка на работата на кабинета. \"Това беше превантивна мярка, когато все още може нещо да се възстанови\", каза Драгня. Според него оценката не може да създаде кризисна ситуация.На практика Гриндяну задълбочи кризата, без да има изход от нея в течение на целия ден. По-голямата част от министрите са подали оставка по искане на ръководството на партията в началото на заседанието на изпълнителния комитет, заявиха източници от СДП.Оставките предстоеше да бъдат активирани след заседанието. Тази мярка беше предприета, за да се провокира оставката и на Гриндяну, който обаче отказа да напусне премиерското кресло. Юридически погледнато, премиерът не е задължен да подаде оставка нито ако СДП оттегли политическата си подкрепа, нито ако бъде изключен от партията, нито ако всички членове на кабинета подадат оставка. Ако Гриндяну не подаде сам оставка, вариант би бил внасяне на вот на недоверие.Преди заседанието на СДП избягваше да прави изявления.  размахваше пред журналистите един доклад за управлението, който не беше оповестен публично официално, но беше разпространен неофициално, а Драгня потвърди впоследствие, че е \"катастрофален\".Заключението на комисията, ръководена от Драгня, беше мрачно за премиера: от всички мерки, които е трябвало да бъдат приети досега, 50 са изпълнени (13%), 107 са осъществени частично (27%) а 236 мерки не са изпълнени (60%). Само че голяма част от мерките, посочени като неизпълнени, всъщност имат краен срок за въвеждането им началото на идната година. Пример за това е намаляването на ДДС от 20 на 18 процента, което е посочено като неизпълнена мярка макар да има срок 1 януари 2018 година.На заседанието на СДП тонът за атака бе подет от Ливиу Драгня. \"Това, което правим тук, не е срещу Гриндяну или срещу някой член на кабинета, но не може да правим козметични промени. Не може да се хвърли вината върху чиновниците от министерствата. Става въпрос за едно съществено нещо: някои от мързел, от незнание не са поискали да прочетат програмата и така Сорин е достигнал до заключението, че програмата не може да се приложи\", коментирал Драгня, според източници от СДП.Докладът за оценка на правителството бе представен от , бивш министър на финансите, съден в момента за корупция, работил по документа заедно с Ливиу Драгня.Премиерът Сорин Гриндяну попитал членовете на изпълнителния комитет кой е изготвил доклада за оценка, заявявайки че го вижда за първи път. \"През последните 20 години не сме имали по-агресивна кампания от тази, която се води през последния месец от страна на някои колеги\", казал още Гриндяну. Той възразил на доклада и твърдял, че само 97 мерки е трябвало да бъдат изпълнени през първите две тримесечия, от които само девет са изостанали.Паралелно със заседанието на СДП по-малкият партньор в коалиционното правителство - Алианс на демократите и либералите (АЛДЕ),  за премиера Сорин Гриндяну.Заседанието на националния изпълнителен комитет на СДП, на което се дискутира оттегляне на политическата подкрепа за Сорин Гриндяну, беше предшествано от множество неофициални заседания на социалдемократите. Драгня имаше консултации с приближените си, подготвяйки последните детайли за уволняването на Гриндяну. Той обещал, че социалдемократите, които гласуват за свалянето му от поста, ще получат постове в новото правителство. Това обещание е било повторено и в разговорите с министрите, които трябвало да подадат оставки.Разговорите са се провеждали на фона на отказа на Сорин Гриндяну сам да подаде оставката си от поста премиер. Той е отказал предложение на Ливиу Драгня да стане шеф на Комисията за финансов надзор, ако напусне премиерския пост. Драгня предал на Гриндяну, че ще бъде изключен от СДП, ако не си подаде оставката.От другата страна на барикадата премиерът Сорин Гриндяну има своя стратегия преди заседанието на СДП. Той каза в неофициален разговор с журналисти, че Ливиу Драгня не е искал директно оставката му, дори и не \"по завоалиран начин\", а че други лидери от партията са му я поискали. Гриндяну заяви, че няма да подаде оставка с мотива, че \"правителството не е на изпълнителния комитет на СДП, а на Румъния\" и че очаква \"публична екзекуция\".Премиерът каза, че някои министри може да подадат оставка, защото се чувстват \"притеснени\" от сегашното положение, но допълни, че ще намери \"незабавно техни заместници\". Премиерът провел редица срещи с лидерите на окръжните организации на СДП, на които посочил, че съдбата на правителството е важна тема, която би трябвало да бъде обсъдена на извънреден конгрес на СДП, а не на изпълнителен комитет.Ако Гриндяну бъде отстранен от поста министър-председател,се връща в играта, тъй като от него зависи номинирането на бъдещия премиер.Конфликтът между Ливиу Драгня и Сорин Гриндяну се точи няколко седмици, но се изостри, след като премиерът отказа да смени някои министри, неодобрявани от Ливиу Драгня. Сред тях са министърът на правосъдието Тудорел Тоадер, който не беше съгласен с искането на Ливиу Драгня за въвеждане на минимален праг за злоупотреби, и финансовият министър Виорел Щефан, който не искаше да подкрепи новия закон за заплатите. Ливиу Драгня зае нападателна позиция и в последните няколко дни се срещна два пъти с премиера Сорин Гриндяну, от когото настоятелно поиска да подаде оставката си. /БТА", "date": "15-june-2017", "title": "\"Публична екзекуция\", или има ли Румъния премиер"}
{"url": "http://www.dnevnik.bg/sviat/2017/06/15/2989553_nai-malko_17_sa_jertvite_pri_pojara_v_london_ochakva/", "text": "Загиналите при пожара в 24-етажен жилищен блок в Лондон са най-малко 17 души, а броят се очаква да се увеличи, обяви на брифинг британската полиция, цитирана от \"Гардиън\".Очаква се операцията по издирването на тела да продължи седмици, а изгорялата сграда ще трябва допълнително да се укрепи, за да влязат спасителните екипи, каза Дани Котън, която управлява пожарната в британската столица. Не беше съобщено колко хора се издирват, но Би Би Си и \"Гардиън\" публикуват призиви на хора, чиито близки са в неизвестност от вечерта на пожара.Все още е трудно да се потвърдят причините, довели до , подложен на цялостна реновация за близо 9.7 милиона лири миналата година. Часове след пожара се появиха спекулации, че се е запалила облицовката, поставена при ремонтните дейности.Според Стюарт Кънди от лондонската полиция обаче е твърде рано да се каже дали има връзка между реновацията и пожара. По-рано свидетели на пожара, евакуирани навреме от блока, разказаха пред британски медии, че видели как части от облицовката се взривяват, когато огънят достигне до тях.Инцидентът стана повод за критики към премиера Тереза Мей, която посети мястото на пожара. Някои от жителите я обвиниха, че не се е срещнала с тях, а е разговаряла само със спасителните екипи, за да избегне \"неудобните въпроси\" как се е стигнало до подобен нещастен случай.Официално пожарът измести и графика на преговорите с Демократичната юнионистка партия, която обяви, че ще подкрепи консерваторите, след като те изгубиха мнозинството си на предсрочните избори. Депутат от лейбъристите пък обвини торите в \"корпоративно предумишлено убийство\".", "date": "15-june-2017", "title": "Най-малко 17 са жертвите при пожара в Лондон, очаква се броят да се увеличи"}
{"url": "http://www.dnevnik.bg/sviat/2017/06/15/2989581_germaniia_iska_da_vzima_otpechatuci_i_da_chete/", "text": "Германия планира нов закон, който ще даде на властите правото да четат лични съобщения и да снемат отпечатъци от пръстите на 6-годишни деца, заяви вътрешният министър Томас де Мезиер, цитиран от агенция \"Ройтерс\".Министри от централното правителство и федерални провинции заявиха, че криптираните системи за съобщения като и Signal позволяват на екстремисти и престъпници да избегнат традиционните методи за наблюдение. \"Не можем да позволим да има области, които са практически извън закона\", заяви Де Мезиер в източногерманския град Дрезден. във Франция, Германия и Великобритания подтикнаха европейските правителства да засилят наблюдението на заподозрени екстремисти.Сред опциите, които се обмислят в Германия, е инсталиране на софтуер на телефоните, който да изпраща съобщенията, преди те да бъдат зашифровани. В момента това е незаконно. Австрия също планира да приеме закони, които да улеснят следенето на кодирани съобщения, както и да изгради мрежа от камери, които да разчитат номерата на превозните средства.Сигурността се изкачи високо в политическия дневен ред след нападението срещуминалата година, при което загинаха 12 души, както и на фона на опитите на  стотици хиляди бежанци. През септември в страната предстоят избори, на които канцлерът Ангела Меркел ще се бори за четвърти мандат.Освен това министрите приеха да намалят възрастовото ограничение за снемане на  и малолетни от 14 на 6 години в случаите на кандидати за убежище.Вътрешният министър на германската провинция заяви на 3 юни, че иска силите за сигурност да получат разрешение да контролират децата. Херман е съюзник на Меркел, а неговата провинция е входен пункт за много бежанци, бягащи от войната в Близкия изток.Предложението му обаче се сблъска със силна съпротива в Германия, където спомените за шпионажа от нацистите и комунистите са все още силни./БТА", "date": "15-june-2017", "title": "Германия иска да взима отпечатъци и да четe съобщенията на шестгодишни бежанци"}
{"url": "http://www.dnevnik.bg/bulgaria/2017/06/15/2989587_slavi_trifonov_kum_deputatite_izvurshihte_durjaven/", "text": "Живеем в някаква уродлива форма на партийна аристокрация. В европейската история аристокрацията винаги е била изхвърляна от властта. Дали по мирен път или с революция - няма значение, това се казва в писмо до медиите от Слави Трифонов. То е предизвикано от да не подкрепи на първо четене промените в изборното законодателство, които да въведат мажоритарен елемент при избора.Телевизионният водещ, който предизвика референдума по темата, допълва, че депутатите не са признали волята на народа и практически са извършили държавен преврат. Трифонов посочва също, че народните представители са суспендирали конституция, в която пише че цялата власт произтича от народа и народът упражнява властта си и пряко.Той завършва писмото си с две красноречиви поговорки: \"Каквото повикало - такова се обадило\" и \"На зла круша – зъл прът\".На 4 май Слави Трифонов срещу неприемането на резултатите от инициирания от него референдум от депутатите. Седмица по-късно , след като депутатите от ГЕРБ внесоха проект за промени в Изборния кодекс, , като страната бъде разделена на 240 едномандатни избирателни района.На 30 май Върховният административен съд пък , иницииран от \"Шоуто на Слави\", не е задължителен. В отговор , че магистратите са узаконили лъжата и са оправдали нарушаването на закона.Днес депутатите в Народното събрание суспендираха българската конституция. В конституцията пише, че цялата власт произтича от народа и народът упражнява властта си и пряко. На референдума народът пряко упражни властта си. Пряко изрази волята си.Днес депутатите не признаха тази воля и практически извършиха държавен преврат. От днес ние не живеем в демократична държава. От днес ние живеем в някаква уродлива форма на партийна аристокрация. Аристокрация, която живее и управлява с една-единствена цел – собственото си благо. Това са фактите. И ние трябва да ги осъзнаем.В европейската история обаче аристокрацията винаги е била изхвърляна от властта. Дали по мирен път или с революция - няма значение. Ние също ще изминем този път. Ще има възмездие. По един или друг начин. Това ще реши българският народ. Аз също съм част от българския народ и ще бъда част от това решение.И понеже наистина всичко зависи от българския народ, все казвам, че той е суверенът по конституция, в крайна сметка наистина е така. Не защото аз го казвам. А защото е така. В крайна сметка такава е демокрацията. А историята е показала, че българският народ е мъдър.Затова ще завърша с две поговорки.\"Каквото повикало - такова се обадило.\"И\"На зла круша – зъл прът.\"", "date": "15-june-2017", "title": "Слави Трифонов към депутатите: Извършихте държавен преврат и ще бъдете изхвърлени от властта"}
{"url": "http://www.dnevnik.bg/razvlechenie/2017/06/15/2989521_ioko_ono_shte_bude_zapisana_kato_suavtor_na_imagine/", "text": "Четиридесет и шест години след излизането на Imagine песента на Джон Ленън се сдоби с още един автор - Йоко Оно. Съпругата на покойния бийтълс ще бъде официално призната като автор заради вдъхновението и влиянието й върху песента, признато от самия Ленън, стана известно на наградите на Националната асоциация на издатели на музика в САЩ.Imagine (в превод - \"представи си\") е една от най-емблематичните песни от кариерата на Джон Ленън след разпадането на \"Бийтълс\". Името и текстът са вдъхновени от сборника с поезия на Оно, озаглавен \"Грейпфрут\", който включва редица подобни откъси, като: \"Представи си, че главата ти е пълна с графити от молив/Представи си, че един от тях е счупен.\"В интервю на Би Би Си с двойката през 1980 г. Ленън признава, че не записал Оно като автор, защото е бил \"мачо\": \"(Imagine) трябваше да е песен на Ленън и Оно, защото голяма част от нея - текстът и концепцията - дойде от Йоко. Но в тези дни бях малко по-егоистичен, малко по-мачо и пропуснах да спомена приноса ѝ. Тя дойде точно от \"Грейпфрут\", книгата ѝ\", казва музикантът.\"Ако беше мъж, знаете - песента на Хари Нилсън Old Dirt Road, тя е на Ленън и Нилсън. Но, когато написахме (Imagine), просто сложих \"Ленън\", защото, сещате се, тя е просто съпругата и не ѝ слагаш името, нали\", казва Ленън със засрамен тон.Записът на интервюто прозвуча на годишната среща на Националната асоциация на издатели на музика в САЩ, където Imagine бе обявена за песента на века.Процесът по легализирането на авторството още не е завършен и може да срещне правни пречки, предупредиха от асоциацията. Причината е, че така се удължава периодът, в който за нея се изплащат авторски права - според американското право до 70 години след смъртта на автора.", "date": "15-june-2017", "title": "Йоко Оно ще бъде записана като съавтор на Imagine"}
{"url": "http://www.dnevnik.bg/biznes/2017/06/15/2989592_borisov_se_sreshtna_s_shefa_na_ruskata_lukoil/", "text": "Мерките, които правителството предприема в борбата с контрабандата, включително при горивата, е представил премиерът Бойко Борисов по време на срещата му в Министерския съвет с президента на \"Лукойл\" Русия Вагит Алекперов. Това съобщи правителствената пресслужба. Вчера Алекперов се срещна с президента Румен Радев.", "date": "15-june-2017", "title": "Борисов се срещна с шефа на руската \"Лукойл\""}
{"url": "http://www.dnevnik.bg/bulgaria/2017/06/15/2989541_sudebniiat_suvet_vse_pak_shte_proveri_softuera_v/", "text": "Висшият съдебен съвет (ВСС) реши да провери софтуера в почивните бази на Върховния касационен съд (ВКС). Това беше вторият опит за одит, след като миналата седмица подобно искане беше отхвърлено. Този път единственото ново беше, че решението беше взето единодушно. Отново липсваха достатъчно данни, а предложителят - председателят на бюджетната комисия Димитър Узунов - не представи нови данни, но отново повтори, че подобни сигнали не трябва да се подминават.Сигналът е от директора на дирекция \"Финанси\" към съда Лъчезар Спасов, който е в процес на съкращаване. Той твърди, че в почивната база на ВКС в Лозенец се ползва друг счетоводен софтуер, различен от този в съда. Тази седмица от заседанието отсъстваха и председателят на ВКС Лозан Панов, и главният прокурор Сотир Цацаров.При повтаряне на предложението на Узунов Калпакчиев предложи такива одити да бъдат назначени и за почивните станции на прокуратурата и ВАС, но идеята не беше възприета. Юлия Ковачева и Соня Найденова този път заявиха, че ще подкрепят искането за одит, за да се спрат спекулациите, че някой се опитва нещо да прикрие.", "date": "15-june-2017", "title": "Съдебният съвет все пак ще провери софтуера в почивните станции на Върховния касационен съд"}
{"url": "http://www.dnevnik.bg/sviat/2017/06/15/2989603_glavnata_opozicionna_partiia_v_turciia_protestira_sled/", "text": "Хиляди души излязоха на протест в Анкара, след като вчера истанбулски съд осъди на 25 години затвор депутата от опозиционната Народнорепубликанска партия (НРП) Енис Бербероглу.Бербероглу бе признат за виновен заради огласяване на информация, която е трябвало да остане секретна с оглед на значението ѝ за държавната сигурност и вътрешните или външнополитически интереси. Той е предоставил на в. видеозапис, който показва как турското разузнаване МИТ организира доставки на оръжие за Сирия.Прокуратурата настояваше за доживотна присъда на Бербероглу. Подсъдимият беше задържан незабавно в съдебната зала, за да бъде изпратен в затвора.Случаите от януари 2014 г. със спрените камиони на МИТ предизвикаха скандал в страната. Турските медии информираха тогава, че екипи на жандармерията са иззели оръжия, предназначени за групировки в Северна Сирия, при претърсването на няколко ТИР-а. Правителството отхвърли твърденията, настоявайки, че камионите са транспортирали хуманитарен товар за сирийската тюркменска общност., публикуван през май 2015 г., доведе до съдебни присъди на репортера Ердем Гюл и главния редактор на изданието. По време на делото срещу Дюндар бе направен , а по-късно той , където основа нова медия.Вестник \"Йени шафак\" цитира думите на лидера на НРП  който заяви, че тази присъда при никакви обстоятелства не може да бъде приета. Пред съпартийците си Кълъчдароглу отново посочи към улицата, отбелязва проправителственото издание.Лидерът на НРП съобщи, че днес от анкарския парк \"Гювен\" ще тръгне протестно шествие към Истанбул. \"Ще вървя колкото дни е нужно\", добави \"Хюриет\" цитира същото изказване на, в което той казва още, че в момента в Турция правосъдието \"със свещ да го търсиш\" и че истинските престъпници не са изправяни пред съда, а в затворите са изпращани невинни хора.\"Но ще дойде ден и те ще бъдат изправени пред съда\", предупреди . \"Енис Бербероглу е осъден на 25 години затвор без никакви доказателства. С какво право\", запита той и пророкува, че тази присъда в крайна сметка ще се стовари върху онези, които са я произнесли.В. \"Сьозджу\" коментира, че след действията, предприети по отношение на него самия и на в. \"Джумхюриет\", в крайна сметка е дошъл редът и на НРП. Опозиционното печатно издание визира заповедите за арест на негови журналисти по обвинения, че са свързани организацията на живеещия в САЩ ислямски проповедник Фетхуллах Гюлен, както и съдебното преследване на техни колеги от \"Джумхюриет\", друг опозиционен вестник. \"Демокрацията бе ранена\", е лаконичният коментар на \"Сьозджу\" след вчерашната присъда.", "date": "15-june-2017", "title": "Главната опозиционна партия в Турция протестира след осъждането на неин депутат"}
{"url": "http://www.dnevnik.bg/kultura/2017/06/15/2989567_milen_ruskov_momchil_nikolov_i_nedialko_slavov_si/", "text": "Романите \"Последната територия\" на Момчил Николов, \"Камбаната\" на Недялко Славов и \"Чамкория\" на Милен Русков си оспорват държавната награда \"Христо Г. Данов\" за художествена литература, обяви министерството на културата вчера. Награждаването ще се състои в къщата-музей \"Христо Г. Данов\" в петък, 16 юни от 17 ч. в рамките на фестивала \"Пловдив чете\".Националната награда \"Христо Г. Данов\" за принос в книжовността се връчва ежегодно от fбщина Пловдив и Министерството на културата. Журито се състои от 9 души – представители на двете администрации и специалисти в областта на книгата и литературата, с председател зам.-министърът на културата и бивш зам.-кмет на Пловдив Амелия Гешева. Имената на всички членове ще станат известни утре, за да се избегнат опити за влияние върху тях, обясниха от ведомството.В категорията за  номинираните са Кристин Димитрова и Катя Митова за превода на \"Частица от бурята\" на Марк Странд, Майа Разбойникова-Фратева за превода на \"Писма до един млад поет. Писма до една млада жена\" от Райнер Мария Рилке и Стефан Русинов за превода на \"Изтезание със санталово дърво\" от Мо Йен. При  са отличени изданията \"Няма грешка, има смешка\" на Васил Сотиров, \"Джелсомино в страната на лъжците\" от Джани Родари и \"Книгата на всички неща\" и \"Весел гъделичкащ смях\", втора част, за оформлението на Люба Халена.· Ивайло Знеполски - за \"Как се променят нещата. От инциденти до голямото събитие\", т. 1 и 2 - Институт за изследване на близкото минало, изд. \"Сиела\"· Милена Кирова - за \"Българската литература от Освобождението до Първата световна война\" ч. 1 - изд. \"Колибри\"· Христо Трендафилов - за \"Цар и век. Времето на Симеона\" - изд. УИ \"Епископ Константин Преславски\", Издателство \"Фабер\"· Дамян Дамянов - за илюстриране на \"Любими коледни истории\" от Джани Родари - изд. \"Сиела\"· Издателство \"Жанет 45\" - за \"Приказки от крайните квартали\" от Шон Тан· Издателство на Нов български университет – за \"Романтикът Димитър Добрович 1816-1905\" от Ружа Маринска· Книжарница \"Антикварница\"· Пламен Божилов - книжар на пл. \"Славейков\"· Център за книгата на Нов български университет· Кармен Манукян - за \"Нощен хоризонт\" на БНР· Център за книгата на Нов български университет· Юрий Дачев - за предаването \"Рецепта за култура\" по БНТ 2· Библиотека при НЧ \"Св. Св. Кирил и Методий\" - Попово· Регионална библиотека \"Априлов-Палаузов\" – гр. Габрово· Регионална библиотека \"Никола Фурнаджиев\" – гр. Пазарджик· \"Аз чета\" - сайтът за твоята книга· \"АрсМедия\" – за електронно списание за литература \"Кръстопът\" и електронно мултимедийно списание за литература DICTUM· LiterNet.bg - специализиран портал", "date": "15-june-2017", "title": "Милен Русков, Момчил Николов и Недялко Славов си оспорват наградата \"Христо Г. Данов\""}
{"url": "http://www.dnevnik.bg/biznes/2017/06/15/2989633_uiz_er_shte_se_oplache_v_brjuksel_ot_diskriminaciia/", "text": "Българската гражданска въздухоплавателна администрация не е приела за основателна жалбата на нискобюджетната авиокомпания \"Уиз ер\" (Wizz Air) срещу изравняването на летищните такси за двата терминала на летището в София. Това се разбира от съобщение на превозвача.Wizz Air е уверена, че е представила неоспорими аргументи, както и количествени икономически анализи, които подчертават нейната позиция, и ще оспори решението както пред националните съдилища, така и пред институциите, отговарящи за конкуренцията и държавните помощи в Европейския съюз, посочват от превозвача.Те вече обявиха, че при такова решение на българската въздухоплавателна администрация ще сезират Брюксел. \"Wizz Air е разочарована от решението на Българската гражданска въздухоплавателна администрация, която подкрепя дискриминационната схема за прилагане на летищните такси на летище София. Авиокомпанията твърди, че новата схема е нарушение както по отношение на процедурата, така и на закона, което води до нарушаване на конкурентната среда на летище София и до създаване на незаконно конкурентно предимство и потенциална държавна помощ в полза на всички превозвачи, използващи Терминал 2\", смятат от компанията.От началото на годината летищните такси, плащани от превозвачите на летището, бяха изравнени. Тогава ирландският превозвач \"Райън ер\" премести полетите си на новия, по-модерен терминал, но \"Уиз ер\" реши да остане на стария. Причината за това е, че нямаше възможност да премести всичките си полети от Терминал 2 и се опасяваше да не обърква клиентите си.С увеличаването на нискобюджетните полети от София и двата терминала вече имат недостиг на капацитет в допълнение на това, че условията, които предлагат, са различни, а таксите - еднакви. ", "date": "15-june-2017", "title": "\"Уиз ер\" ще се оплаче в Брюксел от дискриминация при летищните такси в София"}
{"url": "http://www.dnevnik.bg/biznes/2017/06/15/2989612_ot_septemvri_shte_se_remontira_trakiia_v_uchastuka/", "text": "През септември започват ремонти по трасето на автомагистрала \"Тракия\" в участъка от Пловдив до Бургас. За целта са предвидени 6 млн. лв. Това съобщи в Пловдив днес министърът на регионалното развитие и благоустройството Николай Нанков, цитиран от пресцентъра си. Той допълни, че след въвеждането на смесената система с тол-такса и електронни винетки ще има по-голям ресурс за подобряване на състоянието на пътната мрежа в страната.За въвеждането на тази система неколкократно бе обявявана обществена поръчка, която се проваляше. В момента тя се обжалва и се очаква произнасяне на Комисията за защита на конкуренцията.Пред журналисти министърът коментира, че част от пътните проекти на Агенция \"Пътна инфраструктура\", които се финансират със средства от оперативна програма \"Региони в растеж\", буксуват заради обжалвания на тръжните процедури. От 15 отсечки могат да започнат ремонти по три, а всички останали са в процедура по обжалване, допълни той и посочи, че работата по тях ще започне тази събота.Нанков участва в конференция за интелигентните градове в Пловдив.Интелигентните градове съчетават баланса между различните видове растеж на града като социално, икономическо, културно и екологично развитие, следвайки съвременните тенденции за намаляване на вредните емисии парникови газове от гл. т. на екологичното развитие, подобряване на мобилността в градската среда и качеството на живот. Седемте най-големи града в страната – основни бенефициенти по оперативна програма \"Регионално развитие\" 2007 - 2013, са добри примери в тази насока, казва регионалният министър.По думите му оперативна програма \"Региони в растеж\" 2014 - 2020 е една от програмите със сериозен напредък в изпълнението. От 3.18 млрд. лв. общ ресурс по програмата договорените средства са над 1.7 млрд. лв., или 58%, от които 12% са разплатени към бенефициенти, информира той.\"Има проблеми с конкретни бенефициенти като забавяне на инвестиционния проект за 163 млн. лв. с Министерството на здравеопазването за подкрепа на спешна помощ. Създадохме работна група, която да ускори изпълнението на проекта, като до края на годината ще бъде готова апликационната форма\", съобщи Нанков. Ще се разчита на бързо изпълнение на проектите с цел постигане на междинните индикатори до края на 2018 година, за да не се допусне загуба на финансиране, коментира той.По националната програма за саниране той посочи, че активността на местната власт е определяща за скоростта на проектите. Нанков напомни, че в Благоевград са най-много санираните сгради, където има готови 120.", "date": "15-june-2017", "title": "От септември ще се ремонтира \"Тракия\" в участъка Пловдив - Бургас"}
{"url": "http://www.dnevnik.bg/bulgaria/2017/06/15/2989611_spored_rumen_radev_modernizaciiata_na_armiiata_ne_se/", "text": "Модернизация на армията не означава само едни оръжия да бъдат подменени с по-нови и по-съвременни, това е комплекс от много различни мероприятия, които включват промяна в съществуващата нормативна база, организационни промени и най-вече осигуряване на условия за пълноценна подготовка на военнослужещите. Това каза днес във Варна президентът Румен Радев.\"Тази подготовка трябва да гарантира безопасността, здравето и живота им, да генерира необходимата боеспособност\", каза още той.Радев коментира, че проектите за купуването на нов боен самолет за военновъздушните сили и нови многофункционални модулни патрулни кораби, които на 2 юни м.г. бяха приети с решение на Народното събрание, тепърва ще трябва да бъдат доразвити.Днес Радев е на посещение във Варна, където сутринта се срещна с кмета на града Иван Портних. По-късно той разговаря с интелектуалци и дейци на културата, а за 16 ч. е планирано участието му в инициативата на Европейската комисия \"Граждански диалог\", домакин на която е Икономическият университет в града.", "date": "15-june-2017", "title": "Според Румен Радев модернизацията на армията не се изчерпва с подмяната на въоръжението"}
{"url": "http://www.dnevnik.bg/zelen/2017/06/15/2989614_dve_organizacii_prizovaha_ekoministura_da_zabrani/", "text": "За строги мерки срещу замърсяването с пластмаса на Черно море настояват с писмо и петиция до министъра на околната среда и водите Нено Димов екологичните организации \"За Земята\" и \"Грийнпийс\" - България. Едно от основните им предложения е Димов да забрани пластмасата за еднократна употреба.Екологичните организации призовават министъра да насочи усилията си към премахване на източниците на пластмасовото замърсяване в Черно море – найлонови торбички, пластмасови бутилки и опаковки за храна за еднократна употреба.Екоорганизациите се обръщат към всички, които искат Черно море да е чисто, да поискат от ресорния министър да забрани пластмасата за еднократна употреба, като подпишат и споделят .\"Голяма част от пластмасата за еднократна употреба попада именно в морето. А със започването на туристическия сезон очакваме нарастване на тези отпадъци. Главните виновници за замърсяването на морето са пластмасовите опаковки от чипс и вафли, пластмасовите бутилки и техните капачки, както и найлоновите торбички\", обясни експертът \"Нулеви отпадъци\" Евгения Ташева от \"За Земята\".Ташева напомня успешния пример на други европейски държави и техните мерки с доказана ефективност - например забраната на полиетиленовите торбички за пазаруване в Италия или депозита върху бутилките за напитки, широко използван в скандинавските страни.\"Дневник\" изпрати запитване до Министерството на околната среда и водите как ще коментира предложенията на природозащитниците и какви стъпки за ограничаване на пластмасата в Черно море смята да предприеме за този летен сезон и в дългосрочен план.Еколозите напомнят още, че всеки човек може да помогне за решаването на проблема, като избере да не ползва пластмаса в ежедневието си.Двете организации предлагат и специален , с който за няколко минути всеки може да пресметне \"пластмасовия си отпечатък\"През следващите месеци европейските преговори за по-амбициозно законодателство за намаляване на отпадъците навлизат в решаваща фаза, която ще определи бъдещите политики в сферата до 2030 г., напомнят природозащитниците.България не подкрепя предлаганите по-високи цели за повторна употреба и рециклиране на отпадъци и опаковки. Това според еколозите е заявка за продължаване на неефективното управление на отпадъците в страната и за натрупване на още пластмасови отпадъци в морето.", "date": "15-june-2017", "title": "Две организации призоваха екоминистъра да забрани пластмасата за еднократна употреба"}
{"url": "http://www.dnevnik.bg/sviat/2017/06/15/2989663_liderut_na_britanskite_liberaldemokrati_podade_ostavka/", "text": "Лидерът на британската проевропейска партия \"Либерални демократи\" Тим Фарън подаде оставка, защото се чувствал разкъсан между християнската си вяра и ролята си като политик, предаде агенция \"Франс прес\".\"Резултатът от фокусирането върху християнската ми религия е, че се оказах разделен между това да живея според вярата си и да служа като политик\", заяви Фарън в комюнике. Дори членове на собствената му партия критикуваха възгледите му за.Преди години Фарън е коментирал, че абортите са грешни, независимо по кое време от бременността се правят, и че са прекалено достъпни. По време на кампанията щабът му разпространи обяснение, че той всъщност защитава свободния избор на жените.\"От първия ден на лидерството си се сблъсках с въпроси за християнската си вяра\", заяви Фарън, цитиран от агенция \"Ройтерс\". \"Опитах се да отговарям с благосклонност и търпение\", увери той, признавайки, че \"понякога отговорите ми можеха да бъдат по-мъдри\".\"За мен се оказа невъзможно да бъда лидер на  през 2017 г., да живея като отдаден християнин и да остана верен на ученията на Библията\", каза той.Освен това Фарън беше подложен на критики, защото партията му не успя да увеличи значително подкрепата си на . спечелиха 12 места в парламента на последните избори.През 2015 г. партията спечели осем места, но някои нейни членове бяха разочаровани, че не се е представила по-добре, при положение че тя беше единствената, обещаваща произвеждане на .По време на кампанията Фарън многократно бе изправян пред въпроси за убежденията си – нещо, което той нарече \"разсейване\" от кампанията.", "date": "15-june-2017", "title": "Лидерът на британските либералдемократи подаде оставка заради религията си"}
{"url": "http://www.dnevnik.bg/sviat/2017/06/15/2989613_turciia_dade_nad_7_godini_zatvor_na_sudiia_na_oon/", "text": "Турски съд реши, че Айдън Седаф, работил в международния съд на ООН в Хага, трябва да прекара 7 години и 6 месеца в затвора, след като го призна за виновен за членство в терористична организация, предаде \"Ройтерс\".Седаф, гледал дела за военни престъпления в Югославия и Руанда за Международния остатъчен механизъм на наказателните трибунали (MICT), е използвал мобилното приложение \"Байлок\" (ByLock), за което властите в Анкара твърдят, че служи за комуникация между членовете на движението на живеещия в САЩ духовник Фетхуллах Гюлен. Управляващите в Турция наричат последователите на Гюлен \"Фетхуллахистка терористична организация\" (ФЕТО) и ги обвиняват за неуспелия опит за преврат от юли миналата година.Съдията е освободен до потвърждаване на присъдата от върховния съд. Наложена му е забрана да напуска страната. Той беше задържан от турските власти през септември и стана един от десетките хиляди арестувани във връзка с .В изявление MICT обяви, че с действията си Анкара \"отново нарушава статута на съдия Акай на защитено лице\". Съдиите, работещи за институции на ООН, имат дипломатически имунитет според законите на международното право.MICT e трибунал, създаден, за да разглежда обжалванията и някои други случаи на съдилищата, създадени, за да разследват престъпленията от конфликтите в бивша Югославия и Руанда. По времето, по което е арестуван, той е част от панел, който трябва да установи дали Аугустин Нгирабатваре, излежаващ трийсет и пет годишна присъда за геноцид, правилно е бил признат за виновен.Теодор Мерон, който оглавява MICT, каза, че арестуването на Акай \"и производствата срещу него не съответстват на дипломатическия имунитет, който той има от Обществото на обединените нации, и със съдебната заповед със задължителен характер... издадена през януари 2017 г.\" за освобождаването му.", "date": "15-june-2017", "title": "Турция даде над 7 години затвор на съдия на ООН заради връзки с Гюлен"}
{"url": "http://www.dnevnik.bg/bulgaria/2017/06/15/2989657_rumen_radev_vuv_varna_izbiratelnite_raioni_se/", "text": "Президентът Румен Радев отхвърли предложението, направено от ГЕРБ, обособяването на 240 избирателни района в страната, които да направят възможно преминаването към изцяло мажоритарна избирателна система, да бъде извършено от администрацията му.\"Нека депутатите, които предлагат президентството да свърши едно такова райониране, да не бягат от своята отговорност, каза Радев. Това означава, че те си представят, че България е президентска република, а тя е парламентарна и те трябва да се държат като депутати именно в такава република.\"Президентът припомни, че конституцията ясно регламентира правомощията му по отношение на изборния процес в страната и ангажиментите му, свързани с него.\"Не мисля, че правомощията ми трябва да бъдат променяни, каза още Радев. Българският президент няма капацитета да извърши ново райониране. За него са нужни задълбочени експертни способности, с каквито президентството не разполага\", обясни той.Коментара си Румен Радев направи във Варна, където днес е на посещение. Сутринта той се срещна с кмета на града Иван Портних, по-късно разговаря с интелектуалци и дейци на културата. За 16 ч. е планирано участието му в инициативата на Европейската комисия \"Граждански диалог\", домакин на която е Варненския икономически университет.", "date": "15-june-2017", "title": "Румен Радев във Варна: Избирателните райони се определят от парламента, България не е президентска република"}
{"url": "http://www.dnevnik.bg/analizi/2017/06/15/2989678_sitni_drebni_kato_dneshni_kamilcheta/", "text": "Чудо-нечувано ли са днешните неразбории в отечеството ни, дето  произтичат от общото невразумление на гражданите какво искат и как могат да го постигнат? Ами не, изобщо не е така, разбира се.– . Да де, ама нали никога не е ставало тъй Нито сега, нито по-преди, още по-малко пък по времето, когато самият Трифон Кунев е писал своите \"Ситни, дребни като камилчета\" (1946). Става дума всъщност за кратки вестникарски антрефилета, илюстрирани с две подтичващи камилчета – истински \"прозорчета на свободата\"редовно публикувани в Никола-Петковото \"Земеделско знаме\" по времето, когато оловната сянка на комунистическата диктатура (по московски образец) гледа да потуши навред що може: всеки глас, осмелил се нещо да възрази или някак да се противопостави.Тук предусещам вече иронично разтеглените усмивки на форумни многознайковци, готови да затракат по клавиатурите, та да ме заклеймят в израз на обществено назидание: \"Ало, автора! Я стига, бе. Пак ли ще ровим из туй минало и червената мъгла. Ти за днешния ден кажи, ако ти стиска.\"Ще кажа, разбира се. Ала първо, ако позволите, ще се върна към Трифон Кунев, защото той го заслужава. По много причини: заради таланта и гражданската съвест на този незаслужено забравен писател, пребит през 1946 г. на столичния площад \"Славейков\", пред самата редакцията на земеделския вестник, пак поради авторството си над същите тези \"Ситни, дребни\", а после държан заради тях с месеци в Централния софийски затвор, без каквато и да е присъда.И ако си мислите, че пак ви разказвам за ланшния сняг, тутакси ви препращам едно \"ситно-дребно\" размишление за лично ползване: \"\"Ау, каква стана тя! Човек разтърква очи, прави справка с календара коя година е всъщност, но вместо да се успокои, тревожността го яде отвътре.. Ала ето как четвърт век след демократичните промени в страната (и четири години след масовата революция срещу небезизвестния #Кой) \"бухалките\" на една медийна империя (в непонятен синхрон с държавното обвинение), продължават да вършат делото си необезпокоявано, потушавайки всеки свободен глас навсякъде, дето им е потребно.А зад издължените сенки на страха човек с лекота разпознава не силуетите на \"камилчетата\" на Трифон Кунев, съвсем не, а други приказни профили, да кажем, на \"Тримата шишковци\".\"Ама пак с недомлъвки говори, щото не му отърва – предусещам отново ропота на \"дигиталната общественост\". Трябва с факти и имена, а после...\"А после какво – да сезираме прокуратурата за наличието на организирана престъпна група?Инициативни граждани отдавна го сториха – полза никаква. Срещу повечето от тях постъпиха ответни сигнали и навярно още се водят преписки.Живеем в свят много по-различен, разбира се, от този на Трифон Кунев: никой днес не може призори да нахлуе в дома ви за \"малка справка\" и да ви помъкне неизвестно къде, подлагайки на репресии близките ви, както все още се случва из съседни нам бивши империи.Разликата е огромна и колосална, платена с много болка от натрошени на \"ситно и дребно\" камъчета и хора като Трифон Кунев.. Че тази медийна гнус е нетърпима, че тя застрашава здравето на цялото общество, доколкото води, ако не до оскотяване, то до сериозно оглупяване. И резултатите – в политически смисъл – са видими с просто око.И което е не по-малко обезпокояващо: ако не си имал шанса за среща в ЦУМ или другаде с върховния обвинител, никога не знаеш няма ли да получиш любезно писмо с покана за посещение (е, не на Централния затвор, както Трифон Кунев, но на друга специализирана институция).Това е също част от днешните политически нрави.***Затова и аз ще завърша този текст – в памет на Трифон Кунев – с (из ).Правя го, не воден от страх, а от преклонение към това златно перо на българската публицистика.И тъй, Бимбилистан е процъфтяваща държава, в която не съществува никаква диктатура – нито на пролетариата, още по-малко на някакви олигарси.Бимбилистанците, бидейки народ благоразумен, особено се грижат за държавното си устройство. Те никога не взимат прибързани решения. Приели са конституция, която добре очертава правомощията на отделните власти, а прословутата бимбилистанска умереност се проявява най-вече в това, че никой не иззема правомощията на другите. Затова в страната цари ред, а бимбилистанската съдебна система е световен образец: от девет земи в десета тук прииждат хора, за да се поучат на бимбилистанска справедливост и бимбилистанско правосъдие.Особената бимбилистанска прозорливост пък проличава най-вече на референдумите, които населението на тази страна провежда по няколко пъти в годината, без това да води до трусове или напрежения в държавата. Пример за което е и остракирането на някакъв гологлав бимбилистанец, който, мислейки се за водач на пиратска шайка, се опитвал да мъти водата на демокрацията, ала всички му обърнали гръб.Впрочем бимбилистанци, като умерен народ, са противници на разюздания начин на живот и най-вече на ориенталските ритми. Нежната и тиха музика, която може да се чуе навсякъде, добре съответства на душевността на този народ.Страната се управлява от трима \"везири\", изцяло осъзнаващи своя дълг, които неотменно работят за хорското благоденствие.Първият (по чест, не по право) от тях някога е бил военен, макар да не е известно да е участвал в някоя битка. Това не пречи той да се ползва със славата на виден военноначалник и да дава мнения по всички въпроси, включително и по териториалното разпределение на Европа, а в случаите, когато е възпрепятстван, в тази роля влиза неговата съпруга – мъдра жена, чиито електронни послания са изключително популярни сред народа.Вторият от тях (но първи по ранг) е човек препатил, минал през сумрачните сфери на прехода, ала в Бимбилистан говорят под сурдинка за това и предпочитат да не се сещат за случилото се, тъй като ценят цветистите му бащинските шеги, каращи населението да се залива от смях пред телевизорите. Вярно, тази бимбилистанска мъдрост е трудно понятна на чужденците, ала напоследък и те попадат под вродения му чар, възлагайки му важни световни мисии, чийто Гордиев възел той разсича без колебание.Третият по значение везир в страната, не е председателят на Дивана (институция за похъркване, без особено значение), а е мечът на правосъдието – мъж с ум на кукумявка и проницателност на сова. За него бимбилистанците не обичат да говорят особено – нещо обяснимо, предвид на основополагащата му роля да възпира злото и установява доброто. Везирът на правосъдния меч обяснимо е възцарил страх – нали такава е функцията му, която той упражнява безотказно, срещайки се ден и нощ с всякакви хора на всевъзможни места. В резултат на тази му неуморна дейност в Бимбилистан почти няма съдебни процеси, а и малкото от тях се прекратяват или уреждат с извънсъдебни споразумения. Затова в държавата цари ред и спокойствие.Като особена мъдрост на бимбилистанската политика се възприема и съществуването на резервен везир в сянка, наричан още \"дембел\" (или търчи-лъжи), на чиято активност се крепи истинското благоденствие на Бимбилистан. Може да се каже, че везирът-дембел е съсредоточил в ръцете си строежите в страната, негови са и хранените хора, които печелят сделка след сделка, в съгласие с властта. И най-важното – медийните му пъдари от години работят за информирането и образоването на бимбилистанското общество, което с днешна дата вече дава видими резултати.Ето защо тези инфо-пъдари с гордо вдигната глава могат да заявят, че са изпълнили завета на Трифон Кунев, даден на бъдещите бимбилистански пишещи (и говорещи) преди цели седем десетилетия – \"\".Как да не възкликнем тогава – има ли по-честити люде от тези, на които се е паднало да живеят в днешен Бимбилистан? И ако някой може да докаже обратното, нека ни обори.", "date": "15-june-2017", "title": "Ситни, дребни... като днешни камилчета"}
{"url": "http://www.dnevnik.bg/sviat/2017/06/15/2989730_avstriiskite_socialdemokrati_otmeniha_praviloto_da_ne/", "text": "Управляващата в Австрия Социалдемократическа партия си отвори път за евентуална коалиция с крайнодясната Партия на свободата след предстоящите избори през октомври, предадоха агенциите ДПА и \"Ройтерс\".Партията на канцлера създаде \"компас на ценностите\", които ще изисква от всеки потенциален коалиционен партньор. Това на практика означава отказ от възприетата преди 30 години политика да не се коалира с крайнодесни, отбелязва ДПА.Седемте основни принципа включват ангажимент към членството на Австрия в ЕС, към човешките права и равенството между половете., че е малко вероятно \"Партията на свободата\" да промени позициите си, за да спази тези условия, посочвайки, че крайната десница се противопоставя на политики като интеграцията на чужденци и увеличаването на броя на детските градини, за да може повече жени да работят. Освен това членовете на партията ще имат право да одобрят всяка коалиция, която ръководството им реши да сключи.Правилото да не се преговаря с крайнодесните ограничаваше възможността ѝ за преговори след предишни избори, подчерта . Решението на социалдемократите дойде на фона на информацията, че престъпленията от омраза в страната са.Правителствен доклад, публикуван в сряда, показва, че през миналата година е имало регистрирани 1313 инцидента, включително от прояви на ислямофобия и антисемитизъм. Това е увеличение с 14% на годишна база, като около 40% от тези престъпления се извършват в интернет. Останалите нападения са срещу хора и имуществото им, различни видове подстрекателство и заплахи или продажба и носене на нацистки символи.Предсрочните избори в страната ще бъдат на 15 октомври, като \"Партията на свободата\" засега е най-популярна с около 30% подкрепа. Преди месеци кандидатът ѝ за президент стигна до балотаж.", "date": "15-june-2017", "title": "Австрийските социалдемократи отмениха правилото да не се коалират с крайнодесни"}
{"url": "http://www.dnevnik.bg/sport/2017/06/15/2989704_cska_ochakva_v_petuk_reshenieto_na_suda_v_lozana/", "text": "В петък, 16 юни, най-вероятно ще стане ясно дали вицешампионът ЦСКА ще участва в европейските клубни турнири през този сезон. Това заяви днес спортният директор на червените Пламен Марков на пресконференция на стадион \"Българска армия\".УЕФА отказа да допусне отбора до участие в Европа до 2018 г., тъй като го счита за новосъздаден клуб, който не покрива т.нар. тригодишно правило. Червените обжалваха решението на европейската централа пред спортния арбитражен съд в Лозана. \"На този етап няма окончателно развитие. Очакваме едно вероятно решение, свързано с арбитражния съд, което ще стане утре\", каза Марков.Старши треньорът Стамен Белчев заяви, че неяснотата около евротурнирите се оказва голяма спънка за лятната селекция. \"Някои от футболистите, които по-рано договаряхме, отказаха поради тази причина. Когато преговаряхме, те знаеха, че ние ще участваме в евротурнирите.\"ЦСКА е договорил само едно ново попълнение до момента - бразилеца Енрике Роберто Рафаел. 23-годишният халф тренира с отбора от няколко дни и днес трябваше да бъде представен пред медиите. Така беше обявено на официалния сайт на клуба, но това не се случи.\"Така сме преценили. За да не го представим, значи имаме някакви съображения, които не искаме да ги коментираме на този етап. Знаете, че ЦСКА винаги е бил прозрачен към хората, които отразяват случващото се в нашия клуб\", каза Марков. Белчев обясни, че трябва да се \"уточнят някои неща около договора му\".\"Надяваме се до часове всичко да е наред и да бъде представен\", допълни старши треньорът. По думите му \"най-вероятно в петък\" ще има още един нов футболист.\"Водим преговори и с други играч. Очакваме в близките дни да има развитие, но не бързаме и не искаме на всяка цена да вземем количество. Искаме да вземем качество и да сме сигурни, че футболистите, които привлечем, ще ни помогнат. За съжаление неяснотата около евротурнирите малко забавя нещата\", каза още Белчев.Заради казуса с участието в Лига Европа ЦСКА обяви \"по-гъвкава\" програма за предсезонната подготовка. Тимът заминава на лагер в Австрия в събота и ще остане там до 25 юни. Червените ще вземат участие в приятелски блиц турнир и ще изиграят още три контролни. Блиц турнира ще е в неделя, 18 юни, като в него ще се включват още австрийския \"Вакер\" (Инсбрук) и \"Габала\" от Азербайджан.На 21 юни е най-престижната от контролите - срещу \"Зенит\" (Санкт Петербург). Два дни по-късно ЦСКА ще премери сили с \"Университатя\" (Крайова), а последната проверка е на 24 юни срещу друг отбор от Азербайджан - \"Карабах\". ", "date": "15-june-2017", "title": "ЦСКА очаква в петък решението на съда в Лозана"}
{"url": "http://www.dnevnik.bg/biznes/2017/06/15/2989780_ideiata_za_promiana_v_standarta_na_kiseloto_mliako/", "text": "Предложението за изменение на българския държавен стандарт (БДС) за киселото мляко било прокарано по време на служебното правителство. Това се разбира от писмен отговор на сегашния министър на земеделието и храните Румен Порожанов до депутата от БСП Румен Георгиев.Депутатът пита министъра вярно ли е, че ведомството му е внесло предложение за изменение в стандарта, така че да се промени съотношението на двата основни щама и се въведат по-леки изисквания за опаковките, пита как се контролира спазването на стандарта и влагането на сухо мляко в крайния продукт.От отговора на Порожанов се разбира, че процедурата за изменение е задвижена в периода февруари - април по време на служебния кабинет след оплакване за неиздадено удостоверение на производител на българско кисело мляко по БДС.По темата е компетентен да се произнесе единствено техническият комитет за селскостопански и хранителни продукти в Българския институт по стандартизация (БИС). За да стане факт изменението, трябва да го подкрепят половината от гласувалите членовете на комитета, а поне трима от тях да се ангажират с разработването на новата тематика, пояснява Порожанов. Министърът информира депутата, че самото министерство вече е оттеглило предложението за промяната. Обсъждането в БИС е утре.В отговора си Порожанов информира, че през 2016 г. Българската агенция по храните е взела 71 проби от кисело мляко, произведено по БДС, от които са установени само три несъответствия. При тематична проверка през май тази година в 3 предприятия са установени несъответствия на микробиологични и физикохимични показатели, а в 6 - при опаковките. На всички са дадени предписания за отстраняване на нередностите. При проверки на опаковките не е установено пренасяне на молекули от тях в хранителния продукт.През 2016 г. броят на производителите, произвеждащи млечни продукти по БДС, нараства с 39.1% спрямо предходната, пише министърът.За тази година Българската агенция по храните е планирала 38 проверки на производители на българско кисело мляко. Пробите ще бъдат взети чрез търговската мрежа, а ако броят на производителите нарасне, ще се увеличат и проверките.Сухото мляко не се допуска в стандарта. Проверяващите посочват произволни партиди, а производителят трябва да докаже с документи произхода на суровините и добавките, информира министърът.", "date": "15-june-2017", "title": "Идеята за промяна в стандарта на киселото мляко дошла при служебното правителство"}
{"url": "http://www.dnevnik.bg/morski/2017/06/15/2989741_chetiri_ot_subitiiata_po_vreme_na_bulgarskoto/", "text": "При формирането на младежките политики за периода на следващите 20 години е важно да бъде чуто мнението на младите хора. За това предстои и приемането на нова Стратегия за младежта в Европейския съюз. Това каза днес във Варна европейският комисар по образованието, културата, младежта и спорта Тибор Наврачич. Той е на посещение в града за участие в Националната среща \"Младежки пространства\".\"Варна е младежки град, а почти половината му жители са на възраст под 35 години. За това присъждането на титлата Европейска младежка столица е израз на ролята на младите хора\", каза още еврокомисарят по време на откриването на Националната среща \"Младежки пространства\", която се провежда днес в града. Наврачич ще участва и в обсъждането на подготовката за българското председателство на Европейския съвет. Вчера министър Лиляна Павлова съобщи, че четири от изнесените заседания в програмата му ще се състоят във Варна.Павлова каза също, че създаването на стратегия за сътрудничество в Черноморския район ще е сред трите основни приоритета за страната ни по време на председателството.На 4 и 5 юни Комитетът по търговска политика към Съвета на Европейския съюз ще заседава във Варна, съобщи още Павлова, а основен акцент в събитието ще са бъдещите търговски отношения в съюза.За 7 и 8 юни догодина в града е планирано и заседанието на работна група по конкурентоспособност и растеж в Европейския съюз. По време на това събитие ще бъде дискутирана и темата за единния цифров пазар.На същите дати във Варна ще се състои и изнесеното заседание на Комитетът по образование към Съвет на Европейския съюз.На 14 юни следващата година пак във Варна ще бъде организирана среща на министрите от страните-членки на Организацията за Черноморското икономическо сътрудничество, чийто ресор е туризмът.По време на българското председателство на Европейския съвет Министерството на отбраната ще организира обучение за морска сигурност, чийто домакин ще е Висшето военноморско училище във Варна. В града са планирани и няколко културни събития от съпътстващата програма на председателството.", "date": "15-june-2017", "title": "Четири от събитията по време на българското председателство на ЕС ще се състоят във Варна"}
{"url": "http://www.dnevnik.bg/sviat/2017/06/15/2990025_turciia_odobri_starta_na_stroitelstvoto_ot_rosatom_na/", "text": "Руската корпорация за атомна енергия \"Росатом\" получи днес одобрение от турското Управление за регулиране на енергийния пазар (EPDK) да започне строителството на АЕЦ Аккую в Южна Турция, което ще струва 20 милиарда долара, предаде \"Ройтерс\", цитирана от БТА.Проектът за строителство на атомните реактори беше многократно отлаган и дори временно спрян, след като Турция свали руски военен самолет близо до сирийската граница през ноември 2015 г. Оттогава отношенията между Турция и Русия се нормализираха и работата по проекта възобновена.Очаква се строителството на АЕЦ Аккую да завърши през 2023 г. и да задоволява 6-7 процента от нуждите на Турция от електроенергия.Анкара и Русия се договориха през 2013г. за изграждане на четири 1200-мегаватови реактора, а \"Росатом\" обеща централата да е готова през 2019г. Но след поредица отлагания и рязкото охлаждане на отношенията заради сваления руски боен самолет, новият срок стана 2025г. Днес EPDK съобщи, че проектната компания на Росатом \"Аккую нуклеер\" се е съгласила да ускори строителството, така че четирите реактора да са готови през 2012г. в чест ана 100-годишнината на Турската република.Управлението за регулиране на енергийния пазар съобщи, че е дало на \"Аккую нуклеер\" 49-годишен лиценз за производство. ", "date": "15-june-2017", "title": "Турция одобри старта на строителството от \"Росатом\" на първата АЕЦ"}
{"url": "http://www.dnevnik.bg/sport/2017/06/15/2989588_machovete_ot_kupata_na_konfederaciite_v_rusiia_shte/", "text": "Главните съдии ще могат да спират мачове от Купата на конфедерациите в Русия по всяко време при наличието на дискриминационни транспаранти и възгласи от трибуните.Реферите ще имат правомощията да спират играта, за да поискат феновете да променят поведението си. Ако то не се промени, двубоят ще бъде спрян за определен период от време, като това може да доведе до окончателното му прекратяване.Процедурата е част от плана на световната футболна централа (ФИФА) за промотиране на честна игра по време на турнира. Част от него е разполагането на тайни наблюдатели сред феновете, които да следят за расистки и хомофобски прояви.\"Toва са основополагащи промени в борбата с дискриминацията. И двете инициативи са допълнителен инструмент за съдиите и официалните лица в предотвратяването на дискриминационните нагласи. Така ще се гарантира, че атмосферата по стадионите е в духа на феърплея и взаимното уважение\", каза президентът на ФИФА Джани Инфантино.Купата на конфедерациите започва в събота с мач между домакина Русия и Нова Зеландия и ще продължи до 2 юли. Турнирът на континенталните футболни шампиони, който е генералната репетиция за световното първенство през 2018 г., ще се проведе в Москва, Санкт Петербург, Казан и Сочи.\"Радваме се, че на Русия е поверена мисията да осъществи подобни инициативи с цел да направи световния футбол по-добър. Това е една голяма и отговорна задача, но сме уверени, че предстоящият турнир ще се проведе в празнична и гостоприемна атмосфера\", заяви президентът на руския футболен съюз Виталий Мутко.", "date": "15-june-2017", "title": "Мачовете от Купата на конфедерациите в Русия ще бъдат спирани при расистки прояви"}
{"url": "http://www.dnevnik.bg/biznes/2017/06/15/2989771_total_poluchi_razreshenie_da_produlji_prouchvaneto_za/", "text": "Продължен е договорът за проучване за нефт и природен газ в блок \"Хан Аспарух\". Това съобщиха от Министерството на енергетиката, след като ресорният министър Теменужка Петкова и представители на \"Тотал Е&П България\" Б.В. - Нидерландия, \"ОМВ офшор България\" ГмбХ - Австрия, и \"Репсол България\" Б.В. – Нидерландия, са подписали допълнително споразумение към договора.С решение на Министерския съвет от 18 април тази година срокът на разрешението за търсене и проучване в блока се удължава със 135 дни. \"Един от основните приоритети на настоящето правителство в енергийния отрасъл е търсенето и проучването на местните енергийни ресурси, тъй като разработването на местният добив ще гарантира конкурентни предимства за страната ни\", казала Петкова по време на срещата.По думите на управителя на \"Тотал\" Ксавие Фожрас в момента продължава обработката на сеизмичните данни от проучванията в площта. Предвижда се през есента на тази година компанията да извърши и втори сондаж в блок \"Хан Аспарух\". ", "date": "15-june-2017", "title": "\"Тотал\" получи разрешение да продължи проучването за нефт и газ в блок \"Хан Аспарух\""}
{"url": "http://www.dnevnik.bg/sviat/2017/06/15/2989753_daniia_zategna_merkite_sreshtu_prosiiata_dve_sedmici/", "text": "Датският парламент одобри строги мерки срещу агресивната просия в ход, който изглежда насочена основно срещу роми от Източна Европа, предаде ДПА.Законопроектът предвижда удвояване на наказанието за първо нарушение до 14 дни затвор. Нарушителите също така ще могат да бъдат осъждани на затвор, без преди това да им е отправяно предупреждение от полицията, каквато бе предишната практика.Мярката има за цел да предотврати  в пешеходни зони, пред супермаркети, на спирки, във влакове и друг обществен транспорт.Депутатите обаче отхвърлиха предложението на популистката антиимиграционна Народна партия  да бъдат депортирани.Законът трябва да влезе в сила до края на юни, а през 2020 г. се предвижда да бъде направен преглед на въздействието му.В датската столица Копенхаген има все повече оплаквания от  и незаконни лагери без водоснабдяване и канализация. Тази година столичната полиция е разчистила вече 25 незаконни лагера.", "date": "15-june-2017", "title": "Дания затегна мерките срещу просията, две седмици затвор е най-лекото наказание"}
{"url": "http://www.dnevnik.bg/bulgaria/2017/06/15/2989739_mvr_i_sindikatite_se_razbraha_za_po-visoki_zaplati/", "text": "Ръководството на МВР и синдикатите на полицаите са се разбрали, че увеличение на заплатите в системата трябва да има тази година. С колко и откога обаче ще се разговаря с финансовия министър, който ще бъде поканен на следващото заседание на съвета по социално партньорство.Това обявиха зам.-министърът на вътрешните работи Стефан Балабанов и председателят на най-големия полицейски синдикат - Синдикална федерация на служителите в МВР (СФСМВР) Валентин Попов. Днес се проведе първото заседание на новия съвет за социално партньорство, като за председател е избран Балабанов, обяви пред журналисти самият той.На срещата, която е била извънредна по искане на синдикатите, са обсъждани три точки - повишение на заплатите в системата на полицията; спешни изменения в закона за социалния статут на служителите и подготовката за изцяло нов закон за МВР.Участниците в съвета са се обединили около темата, че заплатите трябва да бъдат увеличени. Като се предвижда на следващото заседание на съвета, което отново ще е извънредно и ще е твърде скоро да бъдат поканени министърът на финансите и шефът на комисията по бюджет и финанси в парламента, заяви Балабанов. Целта е на участието им е съветът да чуе вижданията им и да разбере какви са възможностите на държавата - откога и с колко биха могли да се увеличат заплатите на служителите в МВР.Освен това правителството ще осигури униформеното облекло на полицаите, което те не са получавали от 4-5 години. Дори част от облеклата са вече получени в някои регионални дирекции, коментира зам. вътрешният министър. Той изрази надежда до края на годината или началото на следващата очакват всички полицаи да са с нови униформи.Съветът постигнал съгласие и по необходимостта от изцяло нов закон. Балабанов каза някои от аргументите, които налагат това - събитията в Европа и в света; динамиката им; променящата се полицейска професия.\"Не е нужно да кърпим тази година два-три члена, догодина три-четири члена, а да направим изцяло нова концепция и да направим нов Закон за МВР. Подчертавам, че в момента текат процедурите по получаване на предложения от дирекциите на МВР в страната, разпоредени от зам.-министъра Красимир Ципов. Сега ги обобщаваме, ще ги коментираме със синдикатите и ще ги подложим на широко обществено обсъждане\", допълни Балабанов.Представителят на СФСМВР Валентин Попов заяви след срещата, че до голяма степен са удовлетворени от нея. \"Аз определено съм доволен, че по трите поставени от нас проблема стигнахме до някакъв консенсус, като решението за това ще се предостави на министъра - че трябва да има увеличение на основната заплата на полицаите тази година\", коментира Попов.Допълни, че с колко ще бъде увеличението, откога да влезе в сила, защото има случаи увеличението да е със задна дата, дали то ще е еднакво за всички служители или ще има диференциация - това са въпроси, по които синдикатите са готови да преговарят. Попов се съгласи и с нуждата от спешни промени в няколко текста в закона въпреки ясната позиция за синдикатите, че трябва да се работи по изцяло нов закон.\"Последният Закон за МВР, приет през юли 2014 г., само две от неговите допълнения и изменения през февруари 2015 и октомври 2016 г. го направиха на практика нов закон. Някои от тях бяха направени прибързано, текстове в закона си противоречат, някои проблеми не са решени\", заяви още той.Попов коментира и протестната готовност на синдикатите, като каза, че протестите са част от преговорите. \"Докато текат обаче нормални преговори, докато има за какво да разговаряме, докато има около какво да стигаме до консенсус, разбира се, не може да говорим за протести.\" Все пак направи уговорката, че в момента, в който някой от синдикатите или всички решат, че преговорите са се изчерпали като възможност и не може да се стигне до задоволителни решения, \"законът не само не ни забранява, той практически ни принуждава да излезем на протест\".Попов припомни и позицията на СФСМВР за процента на искано от тях увеличение, която е за 15-20%, но те са готови да преговарят по конкретни предложения. \"За нас е важно, че съветът принципно реши, че трябва да има увеличение и с това надявам се ще дадем аргумент на министъра (вътрешният министър Валентин Радев, който заяви, че сега - бел.ред.).По въпроса за възможни синдикални протести се намеси и Балабанов, който заяви, че ще се постарае към такъв диалог, за да няма протести, \"защото всеки един загубен час на протест от полицията е още една баба ограбена и изнасилена, още едно дете, зарибено с наркотици, още един телефонен измамник, който може да върлува, още един ограбен дом\".", "date": "15-june-2017", "title": "МВР и синдикатите се разбраха за по-високи заплати, чакат Горанов да каже с колко и от кога"}
{"url": "http://www.dnevnik.bg/sviat/2017/06/15/2990066_za_pruv_put_otkrito_homoseksualna_jena_moje_da_stane/", "text": "За пръв път жена, при това открита лесбийка, има изгледи да стане премиер на Сърбия. Това е досегашният министър на държавната администрация Ана Бърнабич, чиято номинация президентът Александър Вучич обяви преди минути. Ако парламентът я одобри, Бърнабич ще бъде единственият хомосексуален премиер в Европа, освен този на Люксембург.Ана Бърнабич влезе в правителството като безпартийна личност и изпълняваше длъжността министър на държавната администрация и местното самоуправление. Тя е завършила бакалавърската си степен по бизнес администрация в Northwood University в Мичиган, а магистратурата си по маркетинг в Hull University във Великобритания.Бърнабич има над десетгодишен опит в работата с международни организации, чужди инвеститори, местно самоуправление и публичния сектор. Била е член на мениджърския борд на фондация PEXIM – организация с идеална цел, която дава стипендии на университетски студенти за обучение в чужбина, при условие, че после се завърнат у дома. През 2013 г. е била удостоена с приза \"Бизнес дама на годината\".Бърнабич ще води икономическата част от работата на правителството, а Ивица Дачич - политическата, уточни Вучич, цитиран от агенция \"Танюг\" и БТА. \"Гръбнакът\" на кабинета ще остане същият, ще има две министерства повече и всичко ще стане известно през уикенда.Вучич подчерта, че това не е поражение нито за управляващата Сръбска прогресивна партия, нито за когото и да е друг. Социалистическата партия на Съррбия ще има значителна роля в правителството. Това е желанието ми, имам пълно доверие на Ивица Дачич, заяви Вучич.Бърнабич трябва да представи състава и програмата на правителството в парламента на 21 юни, а новите министри ще положат клетва най-вероятно на 22 юни.", "date": "15-june-2017", "title": "За пръв път открито хомосексуална жена може да стане премиер на Сърбия"}
{"url": "http://www.dnevnik.bg/bulgaria/2017/06/15/2989917_ot_23-mata_zadurjani_osem_mitnichari_sa_obvinenie_za/", "text": "От задържаните 23-ма души след акцията на митническия пункт \"Кулата\" прокуратурата повдигна обвинения на осем от тях. Митничарите са привлечени към наказателна отговорност за участие в организирана престъпна група с цел вземане на подкупи.Осемтимата са в ареста с прокурорско задържане до 72 часа, а утре държавното обвинение ще внесе в Специализирания наказателен съд искане за налагане на мярка за неотклонение \"Задържане под стража\", съобщи пресцентърът на прокуратурата.Вчера на брифинга по случая, бе съобщено, че в домове и автомобили на задържаните са открити пари в различни валути с обща равностойност 63 хил. лв. При продължилите процесуално следствени действия разследващите са открили още 40 хил. евро и 15 хил. лв., за които има данни, че са придобити по престъпен начин.Ръководителят на спецпрокуратурата разказа на пресконференцията, че митничарите са имали няколко схеми, едната от които ВИП. Повече четете .", "date": "15-june-2017", "title": "От 23-мата задържани осем митничари са обвинение за участие в престъпна група"}
{"url": "http://www.dnevnik.bg/sviat/2017/06/15/2989882_zashto_se_okaza_tolkova_trudno_za_mei_da_se_razbere/", "text": "Сделката между британския премиер Тереза Мей и северноирландската Демократична юнионистка партия (ДЮП), която трябва да ѝ осигури крехко мнозинство в парламента, трябваше да бъде разгласена по-рано тази седмица.Преговорите обаче се проточиха, а официалното изявление на \"Даунинг стрийт\" се забави заради трагичния инцидент с 24-етажния блок в Лондон, но и заради някои от исканията на ДЮП, които  на торите.Не на последно място бяха изборните резултати на Мей, след като торите загубиха мнозинството си и това даде смелост на част от консервативната партия да спори по водещата тема в дневния ред на премиера - преговорите за Брекзит.\"Дневник\" обобщава препятствията пред сделката.Още в самото начало на преговорите ДЮП обявиха, че няма да искат министерски постове в британското правителство, а източници от партията казаха на няколко медии, че е възможно дори да няма подписано коалиционно споразумение, а подкрепата за управленски политики в Уестминстър ще се разглежда \"случай по случай\".В замяна на подкрепата си за Мей обаче юнионистите искат друго - повече пари за Северна Ирландия. Вестник \"Таймс\" съобщи, че в редиците на торите тече \"битка за подкупите\" за областта, както по-критични към Мей консерватори определят искането на Фостър. Финансовото министерство междувременно е поискало да оцени последствията, които подобна сделка ще има за хазната.Пролемът е в т.нар. формула на Барнет - система, която трябва да осигури справедливо финансиране за всички четири съставни части на Великобритания. С други думи, ако Лондон отпусне повече пари за Северна Ирландия, подобен ход може да е необходим и за Англия, Шотландия и Уелс. От министерството предупреждават, че финансирането на проекти в Северна Ирландия ще се окаже много скъпо - според сложната формула, базирана и на населението на съответната област, за всеки паунд, отделен за Белфаст, ще са необходими още 35 паунда за останалите три провинции.На теория формулата може да бъде заобиколена, а финансовото министерство може дори да реши да я промени. На практика според някои от консерваторите това може да създаде дисбаланс и да предизвика гнева на Шотландия и Англия. \"Министерството се чувства пренебрегнато в тези дискусии. Сделката рискува да стане морално недопустима и да изглежда като откровен подкуп на електората\", казва източник от торите, цитиран от \"Таймс\".За Мей е необходимо и да се увери, че работата ѝ с ДЮП няма да се отрази на преговорите между северноирландските партии за формиране на местна власт, които са блокирали от месеци, и че няма да създаде впечатление, че Лондон открито е взел страната на юнионистите.Все повече гласове оспорват позицията на Мей за \"твърд, но гладък Брекзит\", с която тя смяташе да седне на масата за преговори идната седмица. Премиерът свика извънредните избори именно за да засили позициите си, преди Лондон и Брюксел да започнат да осъждат развода. Мей обаче внезапно се оказа изправена пред бунт в партията, който отклонява вниманието ѝ от сделката с ДЮП дни преди преговорите да започнат.Същевременно след месеци спорове и епизоди на унижение от Мей и екипа ѝ съветници финансовият министър Филип Хамънд е решен да поеме част от контрола върху Брекзит. Министърът \"иска Мей да настоява за значителен преходен период, за да може британският бизнес да се адаптира към митническия съюз след Брекзит през 2019 г. и да омекоти позициите си за контрола върху миграцията\", пише \"Файненшъл таймс\".От друга страна, на Мей се налага да уточнява условията, с които Лондон ще започне преговорите, и с юнионистите, тъй като те от самото начало имаха изисквания към преговорния процес - например да няма \"твърда\" граница между Ирландия и Северна Ирландия, но и , който да ѝ позволява преференциални връзки с Европейския съюз след напускането.Мей, която трябва да се увери, че преговорите ще започнат по график и че парламентът ще заработи и ще одобри програмата на правителството идната седмица, твърди, че сделката може да бъде постигната и след речта на кралица Елизабет, в която трябва да бъде изложена програмата на кабинета идната сряда.Освен липсата на време и нуждата да се увери, че другата седмица ще мине по план, недоволството от избора на партньор сред част от торите също затруднява преговорния процес, отбелязва \"Ройтерс\". В партията някои поставят под въпрос работата с юнионистите заради позициите им по въпроси като аборта и гей браковете, на които те се противопоставят.За премиера и лидер на торите се оказа необходимо и да се справи с последиците от пожара в двайсет и четириетажния блок, при който загинаха , десетки бяха ранени, а други все още се издирват. Темата доби политически измерения, тъй като консерваторите са в общинския съвет на Кенсингтън (където се намира изгорялата \"Гренфел тауър\") и са обвинявани, че са орязали разходи за поддръжка и безопасност при строителството.", "date": "15-june-2017", "title": "Защо се оказа толкова трудно за Мей да се разбере със северноирландците"}
{"url": "http://www.dnevnik.bg/bulgaria/2017/06/15/2990047_valeri_simeonov_ne_vidia_zloupotrebi_pri/", "text": "Няма злоупотреби при строителството на оградата по българо-турската граница, каза вицепремиерът Валери Симеонов, след като инспектира завършването на последния участък от съоръжението на територията на Бургаска област.Той ще настоява за промени в Закона за обществените поръчки, за да не се провеждат конкурси, когато се отнася за технически средства и съоръжения свързани с националната сигурност, уточни БНР. Двучасов оглед с хеликоптер по дължината на цялата ограда извършиха вицепремиерът Валери Симеонов, депутати от ГЕРБ и областният управител на Бургас Вълчо Чолаков.От дългата близо 200 км. ограда остават да бъдат завършени по-малко от 5 км. между Ямболска и Хасковска област, обяви Симеонов. Над 160 милиона лева са инвестирани в строителството на съоръжението. 580 лева на метър струва изграждането на едноредова ограда, там където според проектантите не е било необходимо да бъде двуредова, каза Валери Симеонов:Знаем, че оградата е проектирана едноредова, съответно е извършено строителството с всичките етапи по Закона за устройство на територията. Приета е с приемателна комисия и никъде няма такива злоупотреби, каквито си фантазират хората, които не са идвали.200 хиляди лева на година ще струва поддръжката на съоръжението на територията на Бургаска област, каза областният управител Вълчо Чолаков. Още от миналото лято обърнах внимание на \"Гранична полиция\" на Министерския съвет, че това съоръжение изисква поддръжка. Съоръжението трябва да бъде предадено за управление на Гранична полиция, заяви още Вълчо Чолаков.", "date": "15-june-2017", "title": "Валери Симеонов не видя злоупотреби при строителството на оградата по границата"}
{"url": "http://www.dnevnik.bg/biznes/2017/06/15/2990028_dvama_novi_zam-direktori_sa_naznacheni_vuv_fond/", "text": "Петя Славчева и Георги Динев са новите заместник изпълнителни директори на Държавния фонд \"Земеделие\". Решението беше взето по време на редовно заседание на Управителния съвет на фонда, съобщиха от пресцентъра на министерството на земеделието и храните.От поста зам.-изпълнителен директор беше освободена Гея Георгиева – с ресори \"Директни плащания на площ\" и \"Информационни технологии\". Нейните служебни ангажименти поема Петя Славчева. Георги Динев ще управлява \"Технически инспекторат\" и програма САПАРД, уточняват от министерството.Петя Славчева е дългогодишен кадър на фонд \"Земеделие\". От 2008 г. до момента заема различни позиции в областната му дирекция във Велико Търново. От 2010 г. е началник отдел \"Прилагане на схеми и мерки за подпомагане\". Славчева е магистър по \"Стопанско управление\" от ВТУ \"Св. Св. Кирил и Методий\".Георги Динев също е кадър на ДФ \"Земеделие\". В периода 2010-2012 г. е работи в отдел \"Противодействие на измамите\", а след това ръководи дирекция \"Административно, правно обслужване и финансово-стопански дейности\" в Изпълнителната агенция по лозата и виното. Бил е и главен секретар на агенцията. Динев е магистър по икономика от ЮЗУ \"Неофит Рилски\" – Благоевград.Останалите двама зам. -изпълнителни директори запазват своите позиции, се посочва в съобщението. Атидже Алиева-Вели продължава да отговаря за мерките от Програмата за развитие на селските райони. Иванка Багдатова-Мизова, освен ресорите които ръководеше до момента - \"Селскостопански пазарни механизми\", \"Краткосрочни схеми за подпомагане\", \"Инвестиционни схеми за подпомагане\", ще управлява и оперативна програма \"Морско дело и рибарство\".", "date": "15-june-2017", "title": "Двама нови зам.-директори са назначени във фонд \"Земеделие\""}
{"url": "http://www.dnevnik.bg/bulgaria/2017/06/15/2990087_pernik_otkazva_da_priema_bokluka_na_kjustendil/", "text": "Шест общини в Кюстендилска област са са помолили няколко съседни общини да приемат извънредно за определен период битовите им отпадъци, съобщи БНР. До този момент проектът за изграждане на регионално депо в Кюстендилско се проваля.Регионалното депо в Перник няма да приеме битовите отпадъци на общините Кюстендил, Дупница, Сапарева баня и Бобов дол, обяви на сайта си общината в Перник. Мотивът за отказа е, че депото в Перник има вместимост 185 хиляди тона, които трябва да поемат боклука на всички общини от региона за срок от 5 години. Сепариращата инсталация в депото в Перник е изчислена така, че да обработва около 37 хиляди тона отпадъци годишно.Три проекта за изграждане на регионално депо се провалиха, като за този при Джерман се води съдебно дело. В резултат на това общините Кюстендил и Дупница плащат по около 1 милион лева годишно санкция. От 1 януари 2018 г. глобата ще стане още по-голяма.", "date": "15-june-2017", "title": "Перник отказва да приема боклука на Кюстендил"}
{"url": "http://www.dnevnik.bg/sport/2017/06/15/2989863_izkustvoto_da_intervjuirash_sam_sebe_si_ili_kak_go/", "text": "Когато победата е от първостепенно значение, всички прийоми са позволени. Това много добре го знае селекционерът на белгийския национален отбор по волейбол Витал Хейнен.Известен със своите ексцентрични изяви около игрището и извън него, той влезе едновременно в ролята на репортер и събеседник. Това се случи след края на срещата от Световната лига на неговия отбор с Аржентина, спечелена с 3:2.Хейнен се попита дали наистина е имало проблем със силното осветление в залата в Техеран, заради което състезателите на Белгия накъсваха играта и спореха с главния съдия.\"Трябва да се извиня. Аз съм също приятен тип и го знам, но исках да спечеля. Винаги искам да печеля. Може да съм прекалил на моменти, но се извинявам на всички\", отговори шеговито Хейнен.Белгия е на петото място в Първа група с десет точки, като има с две повече от България.", "date": "15-june-2017", "title": "Изкуството да интервюираш сам себе си... или как го направи волейболният треньор Витал Хейнен"}
{"url": "http://www.dnevnik.bg/sport/2017/06/15/2990081_hristo_stoichkov_shte_vodi_legendi_na_barselona_za/", "text": "Футболно шоу с участието на световни звезди ще се проведе в Стара Загора на 20 септември. Организатори са местната община с подкрепата на Христо Стоичков.Бившият футболист заяви, че ще покани звезди от \"дрийм тима\" на \"Барселона\" от 1992 г. и свои приятели. Събитието беше представено от Стоичков и кмета на града Живко Тодоров, като това се случи ден след благотворителното шоу на Димитър Бербатов и Луиш Фиго.Шоу мачът ще е на стадион \"Берое\" и е част от програмата \"Стара Загора - Европейски град на спорта 2017\". Билетите струват от 30 до 80 лева и ще се продават в мрежата на Еventim, както и в магазина на стадиона.\"Имам симпатии към този град. Стара Загора заслужава такова голямо мероприятие\", каза Стоичков. \"В днешно време е трудно да доведеш световни звезди, но преди месец разговарях с Хосе Мария Бакеро, за да направим един мач – \"дрийм тима\" на \"Барселона\" от 1992 г. срещу приятели на Христо Стоичков. Искам този град да види футболисти, които иначе ще гледа само по телевизията.\"По думите на Стоичков за шоуто ще пристигнат световни и европейски шампиони, което \"е добре за авторитета на самия град\". \"Жителите на Стара Загора винаги са ми давали кураж и са ме аплодирали, така че аз трябва да им върна жеста – те го заслужават.\"Преди година Стоичков отбеляза 50-годишния си юбилей със зрелищно футболно събитие на \"Васил Левски\" в София. Тогава той събра световни звезди, сред които и свои бивши съотборници от \"Барселона\".\"За юбилея ме уважиха много футболисти, надявам се и сега да дойдат в Стара Загора. Аз не забравям откъде съм тръгнал и искам да преминем през почти всички градове. Нас парите не ни интересуват. Наскоро дойдох от другия край на света, за да уважа един човек, който го заслужава – Димитър Бербатов. Сега можем само да се надяваме се, че на 20 септември в Стара Загора ще е слънчево\", допълни Стоичков.", "date": "15-june-2017", "title": "Христо Стоичков ще води легенди на \"Барселона\" за футболно шоу в Стара Загора"}
