{"url": "http://www.dnevnik.bg/sviat/2017/06/08/2985818_shok_za_mei_-_pecheli_izborite_no_izgubi_mnozinstvoto/", "text": "Политическият риск, който британският премиер Тереза Мей пое с прибягването до предсрочни избори без видим натиск, не се оправда - нейната Консервативна партия печели днешния вот, но изглежда изгуби мнозинството в парламента. Разочарованието за премиера и партията са огромни след огласяването на данните от екзит пол допитване.Бившият финансов министър на консерваторите Джордж Озбърн определи резултатите като катастрофални. Британската лира веднага поевтиня на валутните пазари с 1.73% до ниво от $1.2742 за паунд.Торите имат шанс да продължат да управляват, но трудно - с оперативно мнозинство, в следващите 5 години. Тереза Мей (ако се задържи на премиерския пост) ще поведе с разклатен авторитет преговорите за Брекзит с останалите 27 държави от ЕС на 19 юни и ще се сблъска със силна съпротива за одобряването в парламента на промените и финалната сделка. Това прави още по-спорно дали ще ръководи страната в първите три години след развода с останалите в съюза.Първите данни от екзит пол сондажи показват, че консерваторите получават 314 депутати, което е по-малко от 327 - прагът на мнозинството в 650-местния парламент.Следват ги опозиционните лейбъристи на Джеръми Корбин с 266 депутати.Трета е Шотландската национална партия, която отново доминира в Шотландия и събира 34 депутати. Четвърта остава Либерал-демократическата партия с 14 депутати, а антиевропейската Партия на независимостта на Обединеното кралство (UKIP) не печели нито един депутат.Екзит пол допитването се прави от GfK и Ipsos MORI пред повече от 140 избирателни секции в цялата страна и се обявява едновременно от телевизиите BBC, ITV и Sky. През 2005г. и 2010г. социолозите познаха колко места печели най-голямата партия, докато през 2015г. леко подцениха победата на консерваторите, но познаха за останалите партии.Анализатори, цитирани от Би Би Си, казват, че прогнозата трябва да се приема предпазливо, защото 76 депутатски места са твърде оспорвани, за да се предвиди към коя партия преминават.В ранните часове данните показваха, че като цяло партията на Тереза Мей губи 17 от досегашните си места, лейбъристите добавят 34, шотландските националисти губят 22, а либералдемократите печелят нови 6 депутати.Но около 100 минути след края на изборния ден лондонският офис на японската банкова група Nomura обяви съвсем друга прогноза - че все пак Тереза Мей ще съхрани мнозинството си, защото ще събере 331 депутати.Причината е, че те са от традиционно лейбъристки райони, но там торите отчитат 10-11% увеличаване на подкрепата срещу 4-5% увеличение за левицата. Ако тази тенденция се запази в спорните избирателни райони, консерваторите имат шанс да ги спечелят и да оправдаят екзит пол прогнозите.Тереза Мей, която бе избрана за премиер от партията си, за пръв път се яви на общи избори и потърси нова легитимност като министър-председател.Кампанията премина под знака на две терористични нападения с близо 30 убити и десетки ранени, но основни теми си останаха социалните проблеми, данъците, ефекта от Брекзит. В началото на седмицата състезанието изглеждаше оспорвано, но в последните дни изглеждаше, че торите успяват да възстановят отчетливата си преднина.До последно неяснота създаваха колебаещите се избиратели, които този път достигаха 20%.Екзит пол данните са прогнозни и тепърва трябва да бъдат потвърдени от официалните резултати.Консерваторите спечелиха мнозинство през 2015г. и прекратиха коалицията си с либералдемократите. Те можеха да управляват спокойно до май 2020г., но Тереза Мей и екипът ѝ прецениха, че опонентите им са в критична ситация, от която да се възползват.Сега Джродж Озбърн, който напусна политиката и оглави в.\"Индепендънт\", заяви пред ITV News: \"Това са първи данни и то от социологическо допитване. Но ако те са верни, това е пълна катастрофа за консерваторите и за Тереза Мей. Трудно е да види човек как при такива резултати ще сглобят коалиция, за да останат на власт. Но също така е трудно да види и как лейбъристите биха събрали коалиция.\"Либерал-демократите трудно ще се присъединят към управляваща коалиция след щетите, които понесоха от сделката си с консерваторите през 2010г., каза бившият лидер Мензес Кембъл. \"Лидерът Тим Фарън беше достатъчно ясен. Той каза пред Би Би Си: \"Никакъв пакт, никаква сделка, никаква коалиция\". Изгорихме си пръстите с коалицията, и не искам да ви го припомням. Смятам, че ще е много, много трудно да се видим как Фарън ще успее да се отметне от думите си.\"Министърът на отбраната Майкъл Фалън, чието име дори се спрягаше за нов финансов министър, призова за търпение, припомни, че социолозите са сбъркали за партията му през 2015г. и каза, че трябва да се появят повече реални резултати преди да се правят интерпретации в една или друга посока.\"Последните две години бяха толкова бурни в политиката. Мислехме, че тази вечер ще имаме нещо предвидимо. Но това е продължаване на същата нестабилност и непредвидимост. Това е екзит пол, който никой не очакваше\", каза Ед Болс, бивш говорител на лейбъристите по въпросите на икономиката.\"Пазарите ще се молят екзит пол данните да грешат в прогнозата си. Колебанията в курса на валутата илюстрира страховете. Ако корабът на консерваторите потъва, брокерите ще поемат към спасителните лодки\", коментира пред \"Ройтерс\" Лий Хардман, валутен анализатор в MUFG.\"Екзит пол данните са като гръмотевица, след която остават реално само два варианта: хилаво мнозинство на торите или парламент без ясен лидер. Но да не забравяме, че социолозите подцениха консерваторите през 2015г. с 14 места\", каза Самюел Томбс, старши икономист в Pantheon Macroeconomics.Ордан Рочестър, валутен стратег в Nomura, и Крейг Ърлман, анализатор в брокерската къща Oanda в Лондон, посочват, че трябва търпение в изборната нощ и казват, че от гледна точка на пазарите парламент без ясен победител е най-лошият вариант. Теоретично е възможно дори да има коалиция на лейбъристите с шотландските националисти и либерал-демократите, но дори те да се договорят, общият брой на депутатите им ще е приблизително равен на този на консерваторите.\"Добавя се още един пласт на несигурност преди преговорите за Брекзит и се губи още от и без това краткото време за осигуряване на сделка за Великобритания, допълва Ърлман.", "date": "2017.06.08", "title": "Шок за Мей - печели изборите, но изгуби мнозинството, сочат първи прогнози"}
{"url": "http://www.dnevnik.bg/bulgaria/2017/06/08/2985678_turistut_ritnal_kamerierka_v_slunchev_briag_ostava_v/", "text": "Шведският турист, който ритна камериерка в Слънчев бряг, призна, че се срамува от стореното. Съдът обаче уважи искането на прокуратурата и му наложи най-тежката мярка за неотклонение - \"задържане под стража\", съобщава \"Бях пиян, не си спомням абсолютно нищо. Срам ме е\", обяви на влизане в съдебната палата в Несебър задържаният Ралф Георг Сундберг. Пред съда чужденецът заяви, че предпочел България заради слънцето, което щяло да му помогне в лечението на кожно заболяване, което го мъчи от години.Защитата му обяви, че нямал намерение да се укрива или да напусне страната, въпреки че има билет за връщане в Швеция на 10 юни. \"Той искрено съжалява за това, което се е случило. Не си спомня нищо. Обяви, че е готов да плати обезщетение на пострадалата служителка в хотела\", заяви служебният адвокат на шведа.53-годишният мъж беше доведен в съда с белезници и при засилени мерки за сигурност. До него не се допускаха журналисти като районът около съда беше отцепен от полицейски патрули. Пред съдебната зала шведът беше посрещнат от протестиращи хора. Те настояха Сундберг да бъде съден в България и поискаха още мъжът да полага общественополезен труд три месеца в хотела заради гаврата с камериерката. След изготвената медицинска експертиза на пострадалата Деяна Петкова, шведът бе обвинен за нанасяне на лека телесна повреда по хулигански подбуди. \"Физическата болка вече отшумя, но не и психическата\", каза пред магистратите пострадалата, цитирана от \"Нова телевизия\". Петкова беше брутално изритана в главата без видима причина от шведа, в резултат на което загубила временно съзнание.Днес след призив на транспортния министър оставка подаде председателят на Българската хотелиерска и ресторантьорска асоциация Благой Рагин заради позицията му по инцидента. Вчера пред \"Нова телевизия\" той, защото можел да доведе до бойкот от страна на скандинавските туристи. Изказването му предизвика вълна от недоволство в социалните мрежи.", "date": "2017.06.08", "title": "Туристът, ритнал камериерка в Слънчев бряг, остава в ареста. Срамувал се от стореното"}
{"url": "http://www.dnevnik.bg/citat_na_deniia/2017/06/08/2985692_citat_na_denia_beliiat_dom_me_kleveti_tova_biaha/", "text": "\"Белият дом реши да ме клевети и по-важното – да клевети ФБР. Това бяха чисто и просто лъжи\".Това заяви Джеймс Коми, бивш директор на ФБР, на изслушвания в сенатската комисия по разузнаване по повод неговото уволняване от президента Доналд Тръмп и разследването на руските опити да повлияят на изборите през 2016г.Разбрах, че мога да бъде уволнен от президента по всякакви причини или изобщо без причина, но разминаващите се обяснения ме объркаха, каза още той. Президентът на няколко пъти ми каза, че върша чудесна работа и че се надява да остана, така че се обърках когато президентът каза по телевизията, че ме е уволнил заради руското разследване и разбрах от медиите, че е казвал в частни разговори, че уволнението ми е облекчило руското разследване, каза Коми.Искам американският народ да знае тази истина: ФБР е честно, ФБР е силно и е и винаги ще бъде независимо, каза той в прочувствено обръщение към колегите си и добави, че за него е било най-голямата чест в живота да служи там.", "date": "2017.06.08", "title": "Цитат на деня: Белият дом ме клевети, това бяха просто лъжи"}
{"url": "http://www.dnevnik.bg/bulgaria/2017/06/08/2985686_zadurjaniiat_v_sudebnata_palata_prokuror_preminava_pod/", "text": "Специализираният съд наложи мярка \"Домашен арест\" на обвинения за участие в организирана престъпна група прокурор от Плевен Димитър Захариев. На надзирателя Мирослав Минков, който беше задържан в друга акция, му е наложена мярка \"подписка\". Това съобщи пресцентърът на съда.Прокурорът от Плевен Захариев, където се беше явил като подсъдим за оказване на натиск срещу свидетел по делото \"Октопод\".Прокуратурата го обвини и за участие в престъпна група и за изнудване на лекар. Надзирателят Минков пък е обвинен в заплаха за убийство на съпруг на негова колежка и участие в същата престъпна група.Според прокуратурата Захариев е управлявал охранителен бизнес в Плевен чрез подставени лица, заедно с обвиняем по друго дело, Камен Балбузанов - Куката. Групата е оказвала натиск на търговци да бъдат охранявани от конкретна фирма.Пред съда Захариев на свой ред заяви, че твърденията на прокуратурата са неоснователни, няма доказателства за престъпление и се прави опит той да бъде дискредитиран. Той подчерта, че срещу него няма постъпила нито една жалба, както и че свидетелските показания не сочат да е заплашвал или изнудвал някого. Той помоли съда да го освободи срещу подписка.Другият обвиняем, Минков, обясни, че е разказал на колежката си информация, която е чул в заведение, а не е заплашвал съпруга й. По думите му, той е в приятелски отношения със семейството. Адвокатът му посочи, че прокуратурата не е дала доказателства за участие на Минков в престъпна група, както и че показанията на свидетелите на заплахата за убийство са разнопосочни.", "date": "2017.06.08", "title": "Задържаният в Съдебната палата прокурор преминава под домашен арест"}
{"url": "http://www.dnevnik.bg/zdrave/2017/06/08/2985679_onkologichnite_bolnici_da_se_snabdiat_s_nova/", "text": "Лечебните заведения за болнична помощ, които провеждат лечения за злокачествени заболявания, трябва да разполагат с автоматизирана система за подготовка на инфузионни разтвори, съобщи пресцентърът на Националната здравноосигурителна каса.Това е мярка за по-рационално разходване на скъпите медикаменти за химиотерапия, която беше предвидена и одобрена още в Национлания рамков договор от началото на годината, поясниха от касата за \"Дневник\".Чрез новата апаратура, с която всяка специализирана болница и онкологичен център трябва да се сдобие, ще стане възможно много прецизно комбиниране на медикаментите за химиотерапия за повече пациенти, така че да няма излишъци. Заради това преди месец .Сега флакони от определени медикаменти се ползват само за един пациент и остатъкът се изхвърля, докато чрез автоматизираните и полуавтоматизираните системи за смесване и дозиране, ще стане възможно ползването и на остатъка от опаковките за други пациенти, поясняват още от касата. Част от болниците вече разполагат с такава апаратура, но вече и останалите се задължават да си я осигурят, най-късно до 1 януари 2018 г.Представители на пациентски организации разказаха за \"Дневник\", че автоматизираните дозатори биха могли да имат и много по-значима роля за пациентите, на които им се налага химиотерапия, но касата не я е предвидила и одобрила.В пълния си вариант, какъвто се ползва масово в Западна Европа, добавка към автоматизирана система позволява онкоболният да се прибере вкъщи по време на вливанията вместо да лежи в болницата, като вземе със себе си машинка, която дозира и продължава терапията. Същевременно, за да има места в болниците за всички онкоболни у нас, процесът се ускорява изкуствено и вредно. По правило химиотерапията трябва да продължи 2-3 денонщия, но в българската практика е по-популярно да се прави ударно в рамките на 12-15 часа, заради което и натоварването върху пациентите е по-голямо и с повече нежелани ефекти, поясняват запознати.", "date": "2017.06.08", "title": "Онкологичните болници да се снабдят с нова специализирана апаратура, разпореди здравната каса"}
{"url": "http://www.dnevnik.bg/biznes/2017/06/08/2985681_politicite_v_bulgariia_rabotiat_po-dobre_pod_natisk/", "text": "Политиците работят по-добре под натиск. Това обяви в ефира на Би Ти Ви вицепремиерът Томислав Дончев в коментар за напредъка в реформите.В отговор на въпрос дали по време на разговорите на българската делегация, водена от премиера Борисов в Германия и Франция, отново е бил повдигнат въпроса за корупцията и съдебната реформа, той посочи, че за нас не трябва да е важно дали го е казал политики от ранга на канцлера Меркел, а че е важно за нас.\"Обидно изглежда някой отвън да напомня, че е важно да се продължи с реформите. По време на разговорите не си спомням да е коментирана подобна тема\", допълни той.Според него по-скоро има граждански консенсус по темите, а в политически аспект имало спор за технологията - какво точно да се промени и каква е мярката. Не е лошо, че има различни предложения за довършване на съдебната реформа, да се сблъскат и по-доброто да победи, обяви Дончев.Важното е гражданите да не престават да повдигат тази тема, защото политиците в България работят по-добре под натиск, заключи той.По думите му по-скоро проблем е, че мерките се взимат бавно, а трябва да се крачим с големи крачки.По темата за евентуалното влизане на България в еврозоната, Дончев обясни, че това е много важно в политически план, защото само държавите от общия валутен съюз ще станат ядрото му, а останалите ще бъдат периферия.\"Влизането в еврозоната е много повече от приемане на еврото, има огромен политически смисъл\", подчерта той.Целта на разговорите с европейски лидери в момента по въпроса била да се избегне ситуацията преди време с Шенген, когато България отговорила на всички технически изисквания, но имало политици, които са против влизането й.На въпрос дали приемането на еврото няма да направи повечето българи още по-бедни заради очакваното покачване на цените веднага след това, той обясни, че от опита в другите страни се вижда, че поскъпването е само временен ефект, след който \"пазарът бързо се намества\".И двете стенограми от срещите при президента през 2014 г. за казуса с КТБ трябва да бъдат разсекретени, коментира вицепремиерът, но подчерта, че това му мнение е такова заради това, че общественият интерес по случая е по-голям от съображенията за сигурност на информацията. По принцип той казва, че разсекретяването на който и да е документ изглежда като публичност, но когато отговорни хора дискутират нещо има разлика дали се води публично или в оперативен порядък, при който се изнася класифицирана и чувствителна информация.", "date": "2017.06.08", "title": "Политиците в България работят по-добре под натиск, обяви Томислав Дончев"}
{"url": "http://www.dnevnik.bg/zelen/2017/06/08/2985638_naemateliat_na_plaja_do_delfin_shte_bude_sankcioniran/", "text": "Новият наемател на плаж \"Къмпинг Делфин\" ще бъде санкциониран заради незаконно извършени дейности в две защитени зони в \"Натура 200\" и в природен парк \"Странджа\". Това съобщи за \"Дневник\" директорът на Регионалната екоинспекция в Бургас инж. Тонка Атанасова след втора проверка на място от експерти на инспекцията вчера (7 юни).Първата проверка от 17 май констатира  над плажната ивица, но не успя да установи нарушителя, който в момента се разследва от прокуратурата, сезирана с мотив \"за нерегламентирани дейности с потенциален извършител наемателят.\"Един от последните диви плажове по Черноморието от началото на май беше отдаден под наем на пловдивското дружество \"Тйва Интернешанъл\" със собственик Йордан Тодоров.В момента наемателят извършва на плажа активни подготвителни дейности за летния сезон. Очевидци и публикувани снимки от работата на терен провокираха гражданско недоволство на стотици плажуващите и петиция за запазване на дивия плаж.Днес протестиращите граждани сезират за казуса президента, министър-председателят и отговорните институции с отворено писмо (писмото и сигналът са прикачени в материала, бел.ред.). Те са подали и сигнал до министъра на туризма за нарушенията, в който освен проблема, предлагат и предложения за решение на случая.Гражданите изразиха своята готовност да събират доброволно суми, с които да осигуряват почистване и спасител за летния сезон.По време на втора проверка тази сряда експертите от РИОСВ-Бургас са установили, че наемателят е изградил дървена стълба за достъп до плажа, която попада в две защитени зони – за птиците и за местообитанията от екологична мрежа \"Натура 2000\", както и в природен парк \"Странджа\". Според  той няма право на никакви дейности в тези територии без да получи необходимите разрешителни от РИОСВ.От екоинспекцията са съставили констативен протокол за това нарушение в сряда. По време на проверката е имало само работници, самият наемател не е бил на мястото. \"Затова РИОСВ ще изпрати писмена покана на наемателя, за да получи в инспекцията наказателен акт за нарушението,\" обясни процедурата Атанасова.По думите на инж. Тонка Атанасова на този етап не е ясно каква ще е точно санкцията за нарушителя. Но Законът за защитените територии позволява директорите на регионалните органи да спират незаконни строителство и дейности или обекти, които увреждат или замърсяват околната среда в защитени територии над допустимите норми. Те имат правомощие и да издават предписания за мерки за отстраняване на вредните последици от допуснати нарушения или увреждане на околната среда в защитените територии.Глобата за дейност в защитена територия без разрешение или съгласуване за юридически лица, каквото е дружеството-наемател е от 1000 до 10 000 лв. Когато обаче става дума за строителство или разработване на площи, законът предвижда санкция от от 5000 до 50 000 лв.Изградената стълба минава през изсечената незаконно площ, но все още няма официален отговор от прокуратурата, че именно наемателят е извършил сечта на храсти, дървета и треви там, обясни още директорът на РИОСВ-Бургас. Атанасова уточни, че ако прокуратурата потвърди подозренията на екоинспекцията, това налага втори наказателен акт и друга санкция за нарушителя.", "date": "2017.06.08", "title": "Наемателят на плажа до \"Делфин\" ще бъде санкциониран"}
{"url": "http://www.dnevnik.bg/sviat/2017/06/08/2985650_borsite_turguvat_kato_za_solidna_pobeda_na_tereza_mei/", "text": "Валутните пазари по света търгуват така, сякаш Консервативната партия на премиера Тереза Мей печели солидна победа на провежданите в момента предсрочни парламентарни избори във Великобритания. Британската лира се търгува стабилно за около 1.296 долара, след като в сряда бе достигнато ниво $1.2970 - най-високото от 25 май насам.Бизнесът изглежда окуражен от публикуваните в четвъртък последни социологически прогнози, според които през последните дни на кампанията торите са увеличили преднината си пред опозиционните лейбъристи. Така може да се окаже, че в крайна сметка рискът, поет от Мей с насрочването на избори на 18 април, си е струвал и тя ще излезе от днешния вот с по-силен мандат да води преговори за Брекзит и да управлява страната в първите 3 години след раздялата с ЕС.Проучване на Ipsos MORI от 6-7 юни, публикувано от в.\"Ивнинг стандарт\", показва, че спрямо предишното допитване от 2 юни консерваторите са увеличили популярността си от 45 на 46 процента от гласовете, а лейбъристите са я намалили от 40 на 36 процента. Така разликата от 5 пункта е нараснала на 8 пункта и Ipsos MORI се включва в групата на мнозинството агенции, прогнозиращи, че торите ще добавят депутати към сегашната си група в парламента.В момента Тереза Мей разчита на 17 депутати за парламентарно мнозинство. Според Джаслин Йео, пазарен стратег в J.P.Morgan Asset Management, \"ако консерваторите се сдобият с решително мнозинство от над 50 места, това вероятно ще бъде възприето като положителен резултат за британската лира\".\n    Все пак инвеститорите са предпазливи заради неяснотите около избирателната активност. Ако повече млади британци, които традиционно симпатизират на левицата, отидат до урните, това може да доведе до резултат, противоположен на доминиращите очаквания на инвеститорите, допълва тя.Първите изборни прогнози от екзитпол ще бъдат обявени в полунощ българско време.", "date": "2017.06.08", "title": "Борсите търгуват като за солидна победа на Тереза Мей"}
{"url": "http://www.dnevnik.bg/evropa/novini_ot_es/2017/06/08/2985714_bulgariia_i_oshte_19_durjavi_se_razbraha_za_obshta/", "text": "Съветът на ЕС по правосъдие съобщи, че днес 20 държави са постигнали политическо съгласие за създаването на новата Европейска прокуратура. След като новата служба започне работа, независимите европейски прокурори ще разполагат с правомощия да извършват разследвания и да повдигат и поддържат обвинения за престъпления, засягащи бюджета на ЕС, като корупция или измами с общностни средства, или трансгранични измами с ДДС, отбелязва Европейската комисия.\"Настъпи моментът категорично да заявим своята подкрепа за този толкова важен европейски проект – създаване на Европейска прокуратура, и да отстояваме нейната ефективност. Това ще зависи най-вече от лоялното сътрудничество между всички държави-членки срещу престъпните посегателства на общия ни европейски бюджет\". Това заяви министърът на правосъдието Цецка Цачева по време на заседанието, цитирана от пресцентъра на Министерството на правосъдието.Тя подчерта, че за България е важно Службата на Европейската прокуратура да бъде единна и неделима, ефективна и независима, за да внася успешно обвинения срещу извършителите на престъпления срещу европейски фондове и да възстановява средства в европейския бюджет в полза на всички европейски граждани. Всяка година в Европазаради трансгранични измами. Транснационалната организирана престъпност трупа печалби от милиарди евро всяка година със заобикалянето на националните правила и избягването на наказателно преследване. Извън областта на ДДС, през 2015 г. държавите от ЕС установиха и съобщиха на ЕК за нередности, свързани с измами за около 638 милиона евро. Средствата за борба с широкомащабните трансгранични финансови престъпления, с които разполагат националните прокурори, са ограничени. Новите европейски прокурори ще започват бързи разследвания в цяла Европа и ще осъществяват постоянен обмен на информация, информира БТА. Европейската прокуратура ще действа като единна прокуратураот ЕС. Тя ще бъде високоспециализирана и независима служба извън съществуващите институции и служби на ЕС. Европейската прокуратура ще действа в интерес на ЕС и няма да иска, нито да приема указания от институциите на ЕС или от националните власти.Тя ще включва централна служба и децентрализирано ниво, състоящо се от командировани европейски прокурори, установени в приемащите държави, които същевременно ще продължават да изпълняват функциите си като национални прокурори. Службата на централно равнище ще упражнява надзор върху разследванията и повдигането и поддържането на обвиненията на национално равнище, за да се осигурят съгласуваност и единен подход в ЕС.Ако Европейската прокуратура се заеме с дадено разследване,по същото престъпно деяние.Европейската прокуратура ще може да разследва престъпления срещу бюджета на ЕС, както и измами с ДДС, като например измами със средства на ЕС над 10 000 евро и трансгранични измами с ДДС над 10 милиона евро. Тя ще може да извършва бързи трансгранични действия, без да е необходимо да прибягва до бавни процедури за съдебно сътрудничество. Тя ще повдига обвинения срещу уличените направо пред националните съдилища. Това би трябвало да доведе до по-успешно наказателно преследване и възстановяване на парите от измамата.Европейската прокуратура ще отговаря за наказателното разследване, докато Европейската служба за борба с измамите със средства от ЕС (ОЛАФ) ще продължи да се занимава с административно разследване на нередностите и измамите, засягащи финансовите интереси на ЕС. Този подход ще осигури възможно най-голяма защита на бюджета на ЕС с увеличаване на броя на осъдителните присъди и на размера на възстановените средства.Засега новата структура е подкрепена от Австрия, Белгия, България, Германия, Гърция, Естония, Испания, Италия, Кипър, Латвия, Литва, Люксембург, Португалия, Румъния, Словакия, Словения, Финландия, Франция, Хърватия и Чехия. Европейският парламент трябва да даде съгласието си, преди регламентът за функционирането й да бъде приет окончателно. Други държави от ЕС могат също да се присъединят по всяко време. ", "date": "2017.06.08", "title": "България и още 19 държави се разбраха за обща Европейска прокуратура"}
{"url": "http://www.dnevnik.bg/politika/2017/06/08/2985730_sankcii_za_obshtinite_koito_ne_namaliavat/", "text": "До 15 юни Министерството на икономиката ще е изготвило анализ за мерките за облекчаване на административната тежест за бизнеса и гражданите. След това той ще бъде предоставен на правителството, икономическата комисия в Народното събрание и на бизнеса, съобщи ресорният министър Емил Караниколов на днешното заседание на кабинета, показва стенограмата от него (целия документ вижте в прикачения файл).Министър-председателят Бойко Борисов коментира, че темата за намаляването на административната тежест е важна колкото за кабинета, толкова и за местната власт и настоява тя да бъде обсъдена с представители на общините.Вицепремиерът Томислав Дончев посочва, че, които позволяват дадена администрация да прави служебна проверка в реално време, вместо да кара гражданите да ѝ носят различни бележки и документи.\"Тези регистри, които са готови, трябва да бъдат вкарани в употреба, тоест, администрациите да се научат да ги ползват, а не да искат от гражданина да им носи документ. За тази цел съвсем скоро ще направя предложение пред колегите от Министерски съвет да задължим всички администрации от всякакъв тип да дадат ясна справка за услугите, които са базирани на регистрите, които вече са готови и позволяват служебен достъп\", казва Дончев.\"Ние общините не може да ги санкционираме, но когато народът знае какво може да се направи, без да ходиш на опашка или кои документи са длъжни от общината да си ги извадят, като отиде на гишето и му кажат: \"Сега иди на следващото гише\", ще каже: \"Чакай, чакай!\". Когато на хората им дадем инструмент, ще кажат: \"Извинявайте, господин Х, по тази тема чухме, че се вадят и този, и този, и този документ заедно\". Като кажеш: \"Не, не, не е така\", ще се чуе, ще дойде до нас сигналът, ще отидат, ще направят журналистите проверка, интервюта и накрая ще принудим с много мек и демократичен натиск всички да си свършат работата\", коментира министър-председателят Борисов.", "date": "2017.06.08", "title": "Санкции за общините, които не намаляват административната тежест предлага Томислав Дончев"}
{"url": "http://www.dnevnik.bg/bulgaria/2017/06/08/2985726_arestuvaniiat_sudiia_po_vpisvaniiata_ostava_na_svoboda/", "text": "Йордан Раденков, който беше задържан по обвинение за получаване на подкуп в операция в Агенция по вписванията, остава на свобода под парична гаранция от 8 хил. лв. Софийският апелативен съд потвърди определението на Градския съд, който го пусна от ареста, съобщи БГНЕС.Съдията, заедно с още няколко деловодителки бяха арестувани при акция на службите в Агенцията по вписванията в столицата. Операцията бе проведена при пълна секретност в следобедните часове на 29 май, когато в сградата на ул. \"Елисавета Багряна\" в кв. \"Гео Милев\" нахлули цивилни служители на правоохранителните органи. Иззети бяха компютърни конфигурации. По-късно министърът на правосъдието Цецка Цачева отстрани от длъжност съдията по вписванията.Апелативният съд заседава днес, след като прокуратурата протестира решението на Софийски градски съд. Самият Раденков не каза нищо пред медиите нито преди, нито след заседанието на САС.", "date": "2017.06.08", "title": "Арестуваният съдия по вписванията остава на свобода"}
{"url": "http://www.dnevnik.bg/politika/2017/06/08/2985728_dps_s_reshenie_na_problema_1515_iska_otmiana_na/", "text": "Депутатите от ДПС са внесли проект за изменение на Изборния кодекс в който намират решение т.нар. \"феномен 15/15\" при който избирателите често избират преференциален кандидат поставен под същия номер, като номера на партията в интегралната бюлетина. Проектът им ще бъде разглеждан от правната комисия във вторник заедно с , който предвижда въвеждане на мажоритарни избори в два тура.В законопроeкта на ДПС се предлага ЦИК да провежда жребий за номерата на партиите веднага след изтичане на срока на регистрация за избори, а след това партиите да имат право при регистрация на кандидатдепутатските листи да нямат кандидат под изтегления номер.В законопроекта се предлага още предизборната агитация да може да се води и на език, различен от българския, но при осигурен превод, премахване на задължителното гласуване, както и на квадратче \"Не подкрепям никого\".От ДПС искат и да се върнат старите правила за отваряне на избирателни секции действали на изборите за Европейски парламент и Народно събрание през 2014 г. Това означава в дипломатическо представителство да се отваря секция при над 20 избиратели подали заявления, извън представителство при над 40 и автоматично отваряне на секция, ако на предишни избори е имало 100 гласували и т.н.В предишния парламент под натиск на Патриотите беше решено, че максималният брой на изборните секции в държава извън ЕС ще е 35. Това ограничения удря най-вече избирателите на ДПС в Турция, но и българите в САЩ и Канада.", "date": "2017.06.08", "title": "ДПС с решение на проблема \"15/15\", иска отмяна на задължителното гласуване"}
{"url": "http://www.dnevnik.bg/analizi/2017/06/08/2985683_golemiiat_vupros_zaroven_v_malkiia_referendum_v_trun/", "text": "Броени часове преди провеждането на референдума в Община Трън, насрочен за 11 юни, градусът на напрежението се покачва до степен, очаквана за национална кауза, и несъответстваща на регионален казус в слабо населена погранична община.Според открито писмо до медиите на  (БМГК), например: \"България е правова държава. Тя се управлява според законите на страната и не бива да допускамеили да се поставят пречки пред упражняването на закона\". В правовия ред обаче има и Закон за пряко участие на гражданите в държавната власт и местното самоуправление, който беше надлежно спазен при определянето на дата и формулирането на въпроса за предстоящото допитване. Изглежда, този факт е достатъчно притеснителен, за да предизвика редица обжалвания, както на първата насрочена за местен референдум дата (26 март), така и на сегашната. Настоящите обжалвания, обаче, останаха без подкрепа в . Имайки предвид обжалването пред Върховния административен съд и пороя от мнения, тълкуващи местните референдуми като нарушения на правовия ред, лесно стигаме до заключението, че ако референдумът в Трън е успешен, той ще бъде атакуван в съда. Големият въпрос, заровен в малкия референдум в Трън е, дали обикновените граждани трябва да имат правото да застават на пътя на големите интереси.Последната седмица е особено наситена на събития около предстоящия референдум, на който жителите на общината ще отговорят на въпроса: \"Против ли сте община Трън, чрез Общинския съвет да одобрява устройствени планове, определящи територии за добив и преработка на метални полезни изкопаеми?\"Преди няколко дни, на 4 юни, малко преди полунощ на фейсбук-страницата на \"Евромакс Сървисиз\" ЕООД - проект Трън, изненадващо се появи информацията, чеОт приложената към съобщението информация, доверчивият читател би останал с впечатлението, че инвеститорът се вслушва във всяко притеснение на местната общност и, за да работи в мир с нея, е готов дори да добива на очевидна загуба. От новото предложение, разпратено през миналата седмица до съответните институции и заинтересовани страни, става ясно, че: \"Евромакс Сървисиз\" се отказва от т. нар. \"Участък Юг\" в района на връх Руй (под закрилата на \"Натура 2000\"); вече се предвижда \"само едно хвостохранилище с променено местоположение\", което \"ще се ползва в хода на 23 години експоатация на находището\", т.е. според новия план, отровното езеро няма да е над главите на жителите на с. Глоговица, а над с. Велиново; освен това, след няколко месечни настоятелни твърдения (вкл. на Министерство на икономиката и Българска минно-геоложка камара), че в района уран няма, в новото задание за ДОВОС (Доклад за оценка въздействието върху околната среда) четем, че ще бъдеОсобено интересни са два въпроса, на които е трудно да се даде разумен отговор:- Защо загриженият инвеститор не популяризира направените отстъпки пред местната общност?- И защо, въпреки че от години поддържа информационен център в гр. Трън, не регистрира инициативен комитет, защитаващ позицията му на предстоящия референдум?Вместо това, в медии със спорен авторитет се разпространяват клевети за едниствения регистриран инициативен комитет, който отстоява гласуването с \"Да\" на зададения с референдума въпрос. В тези публикации, хора като мен, чийто имена са изредени в публично решение на страницата на ОИК-Трън и които имат корени и собственост в общината, са описани като външни нашественици, мислещи злото на местните и изпълняващи подмолни, макар и неясни, поръчки. В същото време, в ромската махала на гр. Трън от няколко дни се разхождат напълно непознати групи хора, които агитират в подкрепа на златодобива.Вероятно същите хора разпространяват иПреди няколко дни, през нощта, по улиците на гр. Трън бяха разпилени листовки, призоваващи трънчани да се събудят преди да бъдат залети от бежански потоп. Същата вечер, обаче, над града се изля истински потоп и дори листовките, които оцеляха, бяха трудни за разчитане. Според местните зевзеци проливните дъждове през последните дни са очевидна намеса от покровителя на трънския край, Архангел Михаил.Дъждовна събда сполетя и разлепените през изминалата нощ плакати. На тях, заедно с логото на инициативен комитет \"България за трънско\" и лицата на четирима общински съветници, противници на добива, се мъдри надпис: \"душманите на трънско\". Тъй като в този случай има открита злоупотреба с името на единствения регистриран инициативен комитет, резултатът е сигнал за набеждаване към районната прокуратура. Така, вместо да сме свидетели на публичен диспут между две гледни точки, наблюдаваме подмолни действия и крамоли, изискващи вниманието на прокуратурата. Равнопоставеният публичен дебат не се състои, поради нежеланието на привържениците на златодобива да приемат референдумите като легитимна форма на волеизявление на гражданите.От опита на други местни референдуми знаем следното – преминалите през тях граждани стават по-силни. Придобиват самочувствието и отговорността, че техният глас е важен, че те определят бъдещето на място където живеят. Разбират, че от тях зависи много и започват да изискват повече. Кой сред управляващите днес, в политиката и икономиката, иска това да се случи?", "date": "2017.06.08", "title": "Големият въпрос, заровен в малкия референдум в Трън"}
{"url": "http://www.dnevnik.bg/sviat/2017/06/08/2984768_britancite_moje_otnovo_da_iznenadat_sociolozite_na/", "text": "Великобритания се изправя днес пред пореден вот – този път за парламент. Премиерът Тереза Мей обяви предсрочни избори с надеждата да събере по-голямо мнозинство в парламента, което да ѝ даде ясен мандат да заеме твърда позиция при преговорите за напускане на ЕС.В последните седмици обаче някои планове на правителството и терористичните атаки в Лондон и Манчестър разочароваха и разгневиха избирателите, а лейбъристите набраха сериозна подкрепа сред младите хора, разочаровани от перспективата за твърд Брекзит.Социологическите прогнози си противоречат – според някои, по-голяма дори от тази на Маргарет Тачър, а според други – ще .Британската система работи на принципа \"победителят взима всичко\". Няма система за пропорционално разпределение за кандидатите, които заемат второ място във всеки окръг.На теория най-голямата партия трябва да спечели поне 326 места от общо 650. На практика прагът за мнозинство е около 323, защото ирландската партия \"Шин фейн\" не заема никакви места, ако спечели в Северна Ирландия.Изборната активност е спаднала от петдесетте години насам. Някога тя беше над 80%, докато на изборите през 2015 г. бе 66.4% - и това беше рекорд, невиждан от 1997 г. На  тя достигна 72.2%.В последния момент за гласуване се регистрираха стотици хиляди млади хора – 250 000 само в последния възможен ден, 22 май. Но това, че са се регистрирали, не означава задължително, че ще гласуват. Макар да се включиха в списъците за предишния парламентарен вот през 2015 г., едва 43% от хората на възраст между 18 и 24 години действително пуснаха бюлетина. Висока активност на младежите ще бъде в полза на лейбъристите на .", "date": "2017.06.08", "title": "Британците може отново да изненадат социолозите на изборите днес"}
{"url": "http://www.dnevnik.bg/sport/2017/06/08/2985753_ostapenko_specheli_bitkata_na_rojdenichkite_i_stigna/", "text": "Латвийката Йелена Остапенко се класира за своя първи финал в турнирите от Големия шлем. В много оспорван двубой, който противопостави две рожденички, тя победи швейцарката Тимеа Бачински със 7:6 (4), 3:6, 6:3 и неочаквано стигна до мача за титлата на \"Ролан Гарос\".Остапенко, която днес навърши 20 години, стана най-младата финалистка в Париж от сръбкинята Ана Иванович през 2007 г. Тя е и първата непоставена тенисистка, която достига до битката за трофея на червените кортове във френската столица, откакто Мима Яушовец прави това през 1983 г.Преди тазгодишния \"Ролан Гарос\" Остапенко имаше едва четири победи в турнирите от Големия шлем и само веднъж беше преминавала втори кръг - през януари на Australian Open. Тя дори все още не е печелила титла при жените, а финалът в събота ще бъде четвъртият в професионалната й кариера.В опит да стане най-младата шампионка в Големия шлем от Светлана Кузнецова на US Open 2004 и най-младата носителка на трофея в Париж от Ива Майоли през 1997 г. Остапенко ще се изправи срещу победителката от мача между Каролина Плишкова и Симона Халеп.Остапенко, която заема 47-ото място в световната ранглиста, заслужи мястото си във финала с изключително смела и агресивна игра през целия двубой. Тя беше тенисистката, която винаги търсеше завършващите удари и това в крайна сметка й донесе успех.Латвийката направи цели 45 непредизвикани грешки, но компенсира с впечатляващите за женски двубой 50 уинъра. При това само три от печелившите й удари бяха директно от сервис, а всички останали й донесоха точка след разиграване.Бачински, която днес навърши 28 години, очаквано беше далеч по-пасивната състезателка и концентрира своите усилия върху защитата. Тя се стремеше да сведе до минимум грешките си и да чака пропуски от ракетата на младата си съперничка. Това доста често й носеше успех, но се оказа недостатъчно за победата.Швейцарката направи значително по-малко непредизвикани грешки - 19, но и далеч по-малко печеливши удари - 22, пет от които директно от сервис. Накрая двете бяха разделени само от една точка - 106 за Остапенко и 105 за Бачински.\"През цялото време играех агресивно и търсех завършващ удар, когато имах шанс. Това вероятно ми донесе победата днес. Няма по-страхотен начин да отпразнувам рождения си ден\", заяви Остапенко след двубоя.Латвийката спечели много драматичен първи сет, в който водачеството в резултата се сменяше непрекъснато. Бачински проби първа за 2:0, но Остапенко веднага изравни, а в седмия гейм за втори път спечели подаването на съперничката, за да поведе с 4:3.Швейцарката съумя да направи бърз рибрейк, а при 5:4 принуди противничката да сервира за оставане в сета. Остапенко не само се справи, а отново стигна до пробив.Това й даде шанс да сервира за спечелването на първата част при 6:5. Тя не се възползва и позволи пробивът да бъде върнат, но излезе победителка в последвалия тайбрек след 7:4 точки.Във втората част Бачински отново потегли с пробив. Остапенко веднага го върна, след което затвърди предимството си и поведе с 2:1. 20-годишната латвийка обаче спечели само един от следващите шест гейма и мачът стигна до решителен трети сет.Той стартира с три поредни пробива, преди Остапенко първа да вземе подаването си и да поведе с 3:1. Тя допусна резултатът да бъде изравнен при 3:3, но в следващите три гейма даде на съперничката едва три точки и сложи точка на спора след два часа и 24 минути игра.", "date": "2017.06.08", "title": "Остапенко спечели битката на рожденичките и стигна до финала на \"Ролан Гарос\""}
{"url": "http://www.dnevnik.bg/sviat/2017/06/08/2985741_ruskite_hakeri_seiat_naprejenie_i_beznadejnost_v_evropa/", "text": "Във вторник Си Ен Ен информира, че зад актуалната криза около Катар вероятно стоят руски хакери, а броени часове преди това бе публикуван секретен документ на Агенциятга за национална сигурност, според който руското военно разузнаване се е опитало да проникне в компютърната система на най-малко един доставчик на софтуер за изборната регистрация в САЩ.Подобни съобщения са най-големият успех за руските хакери, казва в тази връзка руският експерт Андрей Солдатов. \"Това, което те добре могат, е именно да накарат света да говори за тях\", казва Солдатов, който е главен редактор на руския онлайн-портал \"Agentura.ru\". Според експерта, единственият резултат от хакерските атаки около изборите в САЩ и във Франция е нарасналото влияние на Москва. \"Те успяват да представят Русия като страна, която може да се меси в изборите на други държави. А това се харесва на мнозина в Русия\", казва Солдатов.В същото време руското ръководство неуморно отхвърля обвиненията, че нейни хакери манипулират изборите в други държави. Във всеки случай на държавно ниво няма такива действия, увери в началото на юни президентът Владимир Путин. Но призна, че е възможно да има някои \"патриотично настроени\" хакери, които по собствена инициатива се изправят срещу критиците на Русия. Шефът на Кремъл дори се пошегува, че хакерите били нещо като \"творци на свободна практика\", които сутрин се събуждали, четяли нещо за междудържавните отношения и започвали да действат.Системата е много по-сложна, казва Солдатов, визирайки изказвания като това на Путин. \"Има няколко души на най-високо държавно ниво, които координират таза работа. Има и една група неформални актьори. Това могат да бъдат пиар-агенции или групи хора, които работят директно с Кремъл\", твърди експертът и добавя: \"И тъй като не са част от държавната бюрокрация, тези хора не носят отговорност като държавни представители. В началото на този век Русия успешно изпробва този метод вътре в страната - срещу опозиционери и критично настроени журналисти, а след това Москва го пренесе и в чужбина\", казва Солдатов и дава пример с кибератаката срещу правителствени стуктури в Естония през пролетта на 2007 година. По-късно отговорност за хакерската атака поеха активисти от преданото на Кремъл младежко движение \"Наши\", допълва руският експерт.Андрей Солдатов твърди, че силата на руските хакери се дължи както на съветското наследство, така и на съвременната руска държавна политика. СССР обучи най-много инженери в света, а след разпадането на Съветския съюз тези специалисти издигнаха руския компютърен бранш на световно ниво, казва Солдатов и добавя: \"Тези хора, както и много други руснаци, през 1990-те години живееха с усещането, че Западът ги е предал. Именно тогава много хакери се поставиха в услуга на тайните служби\", твърди руският експерт.След анексията на Крим през 2014 година ситуацията се променя още веднъж. Осъществено е тясно сътрудничество не само между криминалните хакерски структури и тайните служби, но и между държавните структури и компютърния бранш, обяснява Солдатов и добавя, че когато цари атмосфера на страх, компютърният бранш просто не е в състояние да откаже на тайните служби съдействие. От друга страна хакерите могат да бъдат мотивирани и по линия на патриотизма, казва Солдатов и дава пример със студентите по информатика от Томск. През 2002 година те по собствена инициатива блокираха един сайт, който разпространяваше информации на ислямистките бойци в Северен Кавказ. \"ФСБ ги похвали, че са изпълнили своя патриотичен дълг. Именно тогава Кремъл откри потенциала на мотивацията по линия на патриотизма\", твърди Солдатов.Според експерта, руските хакери не преследват някаква конкретна стратегическа цел, а Москва просто се опитва да извлече ползи от определени развития. Но е вън от съмнение, че с дейността си руските хакери искат да наложат в Европа атмосфера на недоверие и усещане за безнадеждност. Нещо, с което руското общество отдавна е свикнало, казва Солдатов.", "date": "2017.06.08", "title": "Руските хакери сеят напрежение и безнадежност в Европа"}
{"url": "http://www.dnevnik.bg/skorost/2017/06/08/2984725_toiota_e_nai-skupata_avtomobilna_marka/", "text": "\"Тойота\" е най-скъпата марка в сектор автомобили за девета поредна година, като изпреварва БМВ и \"Мерцедес\", сочи последната класация BrandZ Top 100 Most Valuable Global Brands Study. Тя се подготвя от британската рекламна група WPP и британската маркетингова компания Kantar Millward Brown, които следят стойността на общо 23 000 бранда от 31 страни.\"Тойота\" e оценена на 28.66 млрд долара, което и отрежда тридесето място сред марките от всички сектори. В топ 100 на най-скъпите брандове присъстват още БМВ (35-ти), \"Мерцедес\" (40-ти), \"Форд\" (83-ти), \"Хонда\" (91-и) и Nissan (стотно място).В сектор автомобили най-сериозен напредък регистрира \"Тесла\", която изпреварва \"Ленд Роувър\" и \"Порше\" (5.1 млрд), за да заеме осмата позиция.Оценката на БМВ е 24.5 млрд, а на \"Мерцедес\" 23.5 млрд. Следват \"Форд\" (13 млрд), \"Хонда\" (12.1 млрд), \"Нисан\" (11.3 млрд) и \"Ауди\" (9.3 млрд).Трите най-скъпи компании в света остават \"Гугъл\", оценена на 245.58 млрд долара, \"Епъл\" (234.67 млрд) и \"Майкрософт\" (139.28 млрд). Следват \"Амазон\", \"Фейсбук\", АТ&Т, \"Виза\", Тенсент, Ай Би ЕМ и МакДоналдс.", "date": "2017.06.08", "title": "\"Тойота\" е най-скъпата автомобилна марка"}
{"url": "http://www.dnevnik.bg/sviat/2017/06/08/2985050_djeims_klapur_skandalut_uoturgeit_e_nishto_pred/", "text": "Бившият директорът на националното разузнаване на САЩ Джеймс Клапър заяви в сряда, че скандалът \"Уотъргейт\", свалил през 1974 г. президента Ричард Никсън от власт, е нищо пред аферата за предполагаемата руска намеса във вътрешни работи на САЩ, предаде Франс прес.Клапър, който е работил в разузнаването при всички американски президенти от Джон Кенеди до Барак Обама, даде изявление в Австралия преди изслушване в Конгреса на САЩ, което крие големи рискове за президента Доналд Тръмп.Бившият шеф на разузнаването обясни, че негов приоритет винаги е била предаността към ръководителя на Белия дом, но за Доналд Тръмп прави изключение.\"Като редови гражданин съм силно обезпокоен от атаките срещу институциите ни едновременно от външен източник - разбирайте Русия - и вътрешен, самия президент\", заяви Клапър пред Клуба на печата в Канбера.Запитан за аферата \"Уотъргейт\", той отговори: \"Според мен Уотъргейт е направо смешен в сравнение с това, пред което сме изправен днес\".Клапър заяви, че не разбира защо обкръжението на милиардера изглежда е искало да ухажва Москва. \"Бих казал, че това е необяснимо. Абсолютно ключово за САЩ и за останалата част от света, за това президентско управление, за републиканците, за демократите е да хвърлим светлина върху този въпрос\", каза той.\"Ще бъде много показателно да чуем едновременно какво казва Джеймс Коми, какви въпроси му се задават и на кои няма да даде отговори\", отбеляза Клапър.Бившият шеф на разузнаването разкритикува също \"непростимия начин\", по който Тръмп е уволнил Коми на 9 май - \"един забележителен служител\", демонстрирайки \"пълното си презрение към независимостта и самостоятелността на ФБР\". \"Разтревожен съм от тези атаки срещу институциите ни\", добави Клапър.Предполагаемата руска намеса по време на предизборната кампания беше \"небивала по агресивността си. Тяхната главна цел беше да всеят съмнение, недоволство и раздори по отношение на нашата политическа система. И несъмнено успяха - повече, отколкото очакваха\", подчерта той.", "date": "2017.06.08", "title": "Джеймс Клапър: Скандалът \"Уотъргейт\" е нищо пред скандалите около Тръмп"}
{"url": "http://www.dnevnik.bg/sport/2017/06/08/2985054_ispaniia_se_spasi_ot_zaguba_ot_kolumbiia_s_gol_v_kraia/", "text": "Испания и Колумбия направиха зрелищно реми 2:2 в приятелски мач, игран в Мурсия.  показаха старата си слабост да пропускат много чисти положения и бяха на няколко минути от първа загуба при новия си селекционер Хулен Лопетеги.Алваро Мората в 87-ата минута донесе равенството на Испания, като преди това Колумбия стигна до пълен обрат.Лопетеги пусна състав, в който отсъстваха основно футболистите на \"Реал\" (Мадрид), но въпреки това Испания поведе. Давид Силва откри в 27-ата минута след страхотно центриране на Педро и с шпагат засече топката. Малко преди почивката обаче Колумбия изравни чрез Едгар Монтеро. Той наказа колективна грешка на Жерар Пике, Сесар Аспиликуета и вратаря Рейна, които не се разбраха кой от тях да играе с топката.Десет минути след началото на втората част Колумбия обърна резултата. Хамес центрира остро от корнер, Рейна отново излезе неразчетено и Фалкао с глава се разписа.След попадението Лопетеги реши да смени почти целия си състав и да промени схемата. Появилите се от пейката Марко Асенсио, Алваро Мората и Деулофеу, освежиха играта и Испания изравни три минути преди края.Комбинация между Саул Нигес и Мората завърши с красиво попадение на нападателя.В другата интересна среща от вечерта, Италия разгроми с 3:0 Уругвай. \"Скуадра адзура\" срещна доста проблеми, въпреки категоричния резултат, след като вторият и третият гол паднаха в края на мача.Селекционерът на Италия Маурицио Дзампарини заложи на всичко най-добро, с изключение на капитана . За сметка на това Уругвай беше без двете си големи звезди Луис Суарес и Единсон Кавани.Италия откри още в 9-ата минута, чрез автогол на Хесус Хименес. Централният защитник опита да изчисти една топка от крака на Андреа Белоти, но вместо това я заби неспасяемо в собствената си мрежа.\"Скуадра адзура\" получи голям удар, когато в 19-ата минута заради контузия напусна Клаудио Маркизио. Халфът се хвана за бедрото и все още не е ясно дали ще играе в световната квалификация с Лихтенщайн в неделя.След почивката италианците изпуснаха няколко добри шанса, но в заключителните 7 минути нанесе своя удар. Резервите Маноло Габиадини и Едер комбинираха в наказателното поле и втория вкара, наказвайки грешка на вратаря Муслера.В продължението опитният Даниеле Де Роси вкара за крайното 3:0 от дузпа, отсъдена за нарушение срещу Ел Шарауи.Победата е първа за Италия над Уругвай от 27 години. За последно \"Скуадра адзура\" беше победил този съперник на Мондиал 1990, когато се наложи с 2:0 на осминафиналите.", "date": "2017.06.08", "title": "Испания се спаси от загуба от Колумбия с гол в края"}
{"url": "http://www.dnevnik.bg/pr_sfera/2017/06/08/2984275_ruchno_tukanite_kilimi_hemus_v_poredicata_tunkostite_v/", "text": "Tрета серия от поредицата кратки филми - \"Тънкостите в модерния занаят\" на Volkswagen Crafter представя производителите на ръчно тъкани килими \"Хемус\", Велинград. Зад бизнеса стои Нино Парпулов, който пази традициите вече близо 30 години. Благодарение на упоритата му работа българските ръчно тъкани килими придобиват световна слава и вече са част от лятната резиденция на кралица Виктория, кабинета на бившия британски министър-председател Тони Блеър, замъка Eник, в който е заснета част от филма \"Хари Потър\", музея \"Алберт\" във Виена и много други.\"За нас, както и за всеки успешен бизнес, вниманието към детайла е от първостепенно значение. Именно така е разработен и новият Volkswagen Crafter – в тясно сътрудничество с различните си потребителски групи. Това го превръща в един наистина практичен, икономичен и иновативен автомобил, на който може да се разчита\", каза Нестор Несторов, бранд мениджър Volkswagen лекотоварни автомобили в Порше България. И допълни, че новият VW Crafter поставя нов стандарт в този клас автомобили – предоставяйки всички възможни решения за бизнеса.Поредицата \"Тънкостите в модерния занаят\" на Volkswagen Crafter обединява историите на български предприемачи, постигнали успех в и извън пределите на страната ни. Кампанията разказва за предизвикателствата, с които се срещат, трудностите, които преодоляват и какво е необходимо за правенето на успешен бизнес в България. Филмите ще се излъчват поетапно в канала на Volkswagen и в социалните мрежи до есента.", "date": "2017.06.08", "title": "Ръчно тъканите килими \"Хемус\" в поредицата Тънкостите в модерния занаят на Volkswagen Crafter"}
{"url": "http://www.dnevnik.bg/bulgaria/2017/06/08/2985083_akciiata_v_avtomobilnata_administraciia_produljava_i/", "text": "Специализираната полицейска акция в Изпълнителна агенция \"Автомобилна администрация\" (ИААА) продължава и днес, съобщава БНР. Тя започна късно снощи, след като , в която се помещава институцията, и иззеха компютри и документация.Първоначално беше съобщено, че са задържани 11 души. От полицията не уточняват точна бройка, но съобщават за поне десетима арестувани.Акцията е заради съмнения за търговия с шофьорски книжки и получаване на подкупи. Към момента не се съобщава дали директорът на агенцията Красимир Калайджиев е сред задържаните.През мартзаедно с още седем души по обвинение за участие в престъпна група, вземала подкупи.", "date": "2017.06.08", "title": "Акцията в автомобилната администрация продължава и днес, поне 10 души вече са арестувани"}
{"url": "http://www.dnevnik.bg/sviat/2017/06/08/2984976_agenciiata_na_isliamska_durjava_e_propaganden_organ_no/", "text": "Седем предупреждения за седмица, нападения в четирите краища на света - независимо дали е техен организатор, ръководител или вдъхновител, групировката \"Ислямска държава\" (ИД) използва един ефикасен механизъм за поемане на отговорност: своята \"осведомителна агенция\" \"Амак\", казват анализатори.Седмицата от 29 май до 5 юни бе белязана от поредица от смъртоносни атаки - от  до , включително в Сомалия, Индонезия, Египет, Манила и . Отговорността за тези кръвопролития бързо бе поета от джихадистката групировка, предимно чрез обичайния й канал - \"Амак\".Макар да се опитва да действа в интернет по правилата на международните медии, използвайки например ленти като \"Breaking News\" и неутрален език, тази \"агенция\" е главно пропаганден орган, но все още не е хващана в лъжа и съобщенията ѝ за поета отговорност заслужават доверие според експертите и антитерористичните служби.\"Зачестилите съобщения за поемане на отговорност през последните дни отговарят на зачестилите акции\", обяснява за АФП Матийо Гидер, специалист по ислямистките движения.Тези съобщения винаги отговарят на акции, вдъхновени, ръководени или организирани от организацията, \"защото те не могат да си позволят да излъжат за някакво събитие или да поемат отговорност за акции, които не са извършени в името на групировката. Направят ли го, ще станат за смях на цялото джихадистко движение. Залогът е доверието към тях\".Американецът Томас Джослин от вашингтонския аналитичен център Фондация за защита на демокрацията добавя: \"Не знаем да са поемали отговорност съвсем без основание. Случва се да преувеличават или да имат някакви проблеми, но не знаем за случай да си припишат отговорност, без да имат нищо общо\".Докато процъфтяваше \"халифатът\", самопровъзгласил се на контролираните от \"Ислямска държава\" земи в Ирак и Сирия, връзките на групировката с външния свят бяха централизирани и минаваха през нейни влиятелни лидери; днес комуникациите са по-децентрализирани, съответно по-бързи, посочва Матийо Гидер. \"Възприет е нов начин за поемане на отговорност - казва той. - Преди бе необходимо одобрение от централното командване; сега обаче те губят по всички фронтове, а пръснати тук и там кореспонденти на \"Амак\" са упълномощени да поемат отговорност от името на \"Ислямска държава\".\"\"Те призоваха всички свои привърженици навсякъде по света да минат към действие, за да покажат, че с тях не е свършено въпреки неуспехите им на полесраженията в Ирак и Сирия\", добавя експертът. \"Мъчат се да докажат, че все още действат извън земите на халифата, които се свиват все повече, и че бойците им извън халифата са по-значителни от силите на тяхна територия\", уточнява Гидер.Дали под формата на имейл или бележка, оставена преди самоубийствен атентат, но трябва да има някаква връзка между ИД и джихадиста (или джихадистите), предприели акция, за да поеме групировката отговорност за нея, уточнява пред АФП Ромен Кайе, консултант по ислямистките проблеми.\"Или са пряк организатор на нападението, или имат достатъчно убедителни причини да смятат, че са ръководили или вдъхновили извършителя. Може да става дума за видеозапис, разменени писма, но трябва да има контакт\", обяснява той. \"Амак е създадена от \"Ислямска държава\" като заместител на акаунтите в Туитър, използвани от тях по-рано, които вече редовно биват закривани\", добавя аналитикът.Начинът на работа в \"Амак\", както и в другите медии, контролирани от ИД, остава отчасти неясен, независимо че има показания на хора от организацията - бегълци или арестувани и разпитани. Те я описват като важна структура в рамките на ИД, разполагаща със солидни средства и смятана за ключова от водачите на групировката.Миналата седмица социалните мрежи оповестиха, че при обстрел от сили на международната коалиция начело със САЩ в Сирия е загинал един от основателите на Амак - сириецът Раян Машаал, бивш бунтовник от Алепо, минал в края на 2013 г. под знамената на \"халифата\". Засега потвърждение няма.", "date": "2017.06.08", "title": "Агенцията на \"Ислямска държава\" е пропаганден орган, но експертите ѝ вярват"}
{"url": "http://www.dnevnik.bg/razvlechenie/2017/06/08/2984678_festival_iska_da_subere_na_edno_miasto_vsichki/", "text": "Безплатен щанд на всяка българска компания, работеща в сферата на видеоигрите ще предостави младежкият фестивал On!Fest на 24 и 25 юни в \"Интер Експо Център\".Гейминг изложението, озаглавено Games Made in BG (\"Игри, направени в България\") ще има собствена обособена зона, където посетителите ще могат да изпробват най-новите разработки.\"За нас е от изключителна важност да дадем лице на бизнеса и да срещнем българските създатели на игри с различни групи хора - геймъри, млади професионалисти, медии, потенциални инвеститори, бъдещи колеги и партньори\", пишат организаторите.Те канят всички, които са част от този бизнес да се свържат с тях, за да получат безплатен щанд и безплатен билет за всички събития на On! Fest 2017 и изложението Games Made in BG.Тази година On! Fest ще включва и професионалната конференция Game Dev Summit, на която ще има спецализирани лекции, дискусии и уъркшопи с най-успешните български компании за игри. Конференцията ще даде възможност на посетителите да разширят мрежата си от контакти с професионалисти и предприемачи в сферата на игрите, да научат повече за възможностите за висше образование, насочено към работата в този сектор и може би да се запознаят с бъдещия си работодател, .", "date": "2017.06.08", "title": "Фестивал иска да събере на едно място всички български разработчици на игри"}
{"url": "http://www.dnevnik.bg/sport/2017/06/08/2985080_goldun_steit_dokosva_titlata_v_nba_sled_15-a_poredna/", "text": "\"Голдън стейт уориърс\" се доближи на една победа от титлата в Националната баскетболна асоциация (НБА), след като спечели и третия двубой във финалната серия срещу шампиона \"Кливланд кавалиърс\".\"Воините\" се наложиха със 118:113 след късен обрат и записаха 15-а победа от 15 мача в тазгодишните плейофи. Aкo спечели и второто си гостуване в Кливланд, тимът на Стив Кър ще стане първият в историята на НБА, който печели титлата без загубен мач.Кевин Дюрант, Клей Томпсън и Стеф Къри комбинираха 86 точки, а \"Голдън стейт уориърс\" навакса изоставане от шест точки в последните три минути и приключи двубоя със серия от 11:0.Играчите на \"Голдън стейт\" отново показаха страхотна ефективност в стрелбата от далечно разстояние и отбелязаха 16 тройки от 33 опита, докато \"Кливланд\" успя само при 12 от своите 44 изстрела зад дъгата.Дюрант вкара 10 от 18-те си стрелби от игра, включително четири тройки от седем опита, и сбърка само веднъж при осемте си заставания на наказателната линия. Крилото на гостите добави осем борби и четири асистенции към точковия си актив.Томпсън също изигра отличен мач и реализира шест тройки и общо 11 от 18-те си стрелби в мача. Къри се отчете с 26 точки, пет тройки, 13 борби и шест асистенции.В състава на \"Кливланд\" Леброн Джеймс завърши с 39 точки, 11 борби и девет асистенции, а Кайри Ървинг - с 38 точки и шест борби. Джей Ар Смит добави 15 точки за \"кавалерите\".Както и в предишните мачове, шампионите не се представиха на ниво в защита в първата четвърт и я загубиха с 32:39. Разликата стигна до осем точки в края на втората част, а на почивката авансът на \"Голдън стейт\" беше шест точки.\"Кливланд\" обаче изигра страхотна трета четвърт, в която отбеляза 33 точки и допусна само 22, за да поеме инициативата в мача. Три минути преди края на двубоя тройка на Джей Ар Смит даде аванс от шест точки на \"кавалерите\" при 113:107.Шампионите обаче не успяха да задържат аванса си и с няколко ключови коша на Дюрант \"Голдън стейт\" отбеляза 11 безответни точки.Четвъртият мач от серията е в събота от 4.00 ч. българско време", "date": "2017.06.08", "title": "\"Голдън стейт\" докосва титлата в НБА след 15-а поредна победа в плейофите"}
{"url": "http://www.dnevnik.bg/sviat/2017/06/08/2984839_sedem_vuprosa_na_koito_bivshiiat_direktor_na_fbr/", "text": "Политически театър, невиждан от поколение насам – така Би Би Си описва днешното събитие, което политиците, медиите, разузнаването и обществото очакват. Бившият директор на ФБР Джеймс Коми, уволнен от президента Доналд Тръмп, ще свидетелства публично пред комисия в Сената днес.Това е първата възможност на Коми да разкаже публично какви са били отношенията му с държавния глава, за които се появиха множество скандални информации. След публичното изслушаване, Коми ще говори пред сенаторите и зад закрити врата. Би Би Си посочва седемте ключови въпроса, които вероятно ще бъдат зададени на бившия директор на ФБР. На част от тях той вече даде отговори в . бе съветник по националната сигурност за кратко, преди медиите да разкрият, че той е прикрил свои срещи с руския посланик Сергей Кисляк. Макар да напусна поста, сега той е ключова фигура в  за това имало ли е връзка между кампанията на президента и Кремъл.През май в. \"Ню Йорк таймс\" съобщи, позовавайки се на бележка за служебно ползване, написана от Коми, че президентът го е помолил . \"Ню Йорк таймс\" не е виждал документа, който е поверителен и само за висши служители на ФБР и най-близките помощници на директора. Един от тези помощници прочел откъси от текста на журналист на изданието, включително изреченията \"Надявам се, че ще намериш начин да приключи това, да оставите Флин на мира. Той е добро момче. Надявам се, че можеш да приключиш с това\". В разпространените снощи показания Коми потвърждава това. Той казва още: В действителност имам положителен опит от отношенията си с Майк Флин, когато бе колега като директор на Агенцията за военно разузнаване в началото на мандата ми във ФБР. Не казах, че \"ще прекратя това\".Ако Коми каже под клетва, че се е почувствал притиснат да повлияе на разследването (и ако действително има документи, с които да го докаже) това ще засили обвиненията, че държавният глава е опитвал да възпрепятства правосъдието. В по-далечен план това може да доведе и до импийчмънт. Според ABC и \"Ройтерс\" Коми няма да отправи толкова тежко обвинение към Тръмп, макар че едва ли ще го изобрази в добра светлина.На изслушване в сенатска комисия в началото на май, Коми заяви, че ФБР никога не е било подлагано на натиск от главния прокурор (и министър на правосъдието), нито от други служители на министерството.Ако бившият директор на ФБР все пак потвърди, че Белият дом е оказвал натиск, идва следващият въпрос: защо е мълчал досега? Той бе уволнен на 9 май,  и го , защото притежавал записи на разговорите им. Всичко това може да изиграе лоша шега на твърденията на Коми, които да бъдат отхвърлени като опит за отмъщение.Източници, близки до него, твърдят пред Би Би Си, че един възможен отговор е било желанието му да води борба отвътре.Друго разкритие на \"Ню Йорк таймс\" гласеше, че малко след встъпването си в длъжност, Тръмп е поканил Коми на вечеря и е поискал той да му обещае лоялността си. В отговор директорът на ФБР обещал да бъде откровен с президента, а при повторното настояване на Тръмп му обещал \"откровена лоялност\".Белият дом отрича тази версия, макар да признава, че е имало такава вечеря. Тръмп заяви, че по време на срещата им Коми, който бе в третата година от десетгодишния си мандат, е помолил да бъде оставен на поста си.В предварителните си показания Коми казва, че на въпросната вечеря Тръмп го е питал иска ли да запази длъжността си, макар при предишни техни разговори да е твърдял, че се надява да остане. Директорът на ФБР твърди, че подозира, че президентът е искал да го накара да моли да запази позицията си и да създаде своеобразен патронаж над него.\"Обстановката ме изнервяваше и добавих, че на мен не може \"да се разчита\" в смисъла, в който политиците използват тази дума, но той винаги може да разчита, че ще му кажа истината. Добавих, че в политическо отношение не съм на ничия страна и в традиционния смисъл не може да \"ми се разчита\", както и че тази позиция е в негов интерес като президент. Секунди по-късно президентът каза \"Нуждая се от лоялност, очаквам лоялност\". Не помръднах, не отговорих и не промених изражението си по време на неудобното мълчание, което последва. Просто се гледахме един друг и мълчахме.\"В писмото, с което , се споменаваше, че директорът \"в три различни случая\" е информирал президента, че самият той не е обект на руското разследване. Според източници на ABC Коми ще отрече да е казвал такова нещо. Тогава ще последва въпросът – разследван ли е самият президент?Във встъпителните си думи Коми сочи, че разузнаването е решило да уведоми Тръмп за непотвърдените сведения за руска намеса още в началото на януари с оглед на това, че са знаели, че и медии притежават тази информация и вероятно ще я публикуват. Тогава той е уверил президента (без да бъде питан), че лично срещу него няма разследване.Коми за последно свидетелства пред сенатска комисия на 3 май (седмица преди да бъде уволнен). Toгава той бе разпитван кой би могъл да разкрие имената на служители на Тръмп, чиито комуникации са били прихванати, докато властите са следили чужди представители.Имената на американски граждани, озовали се в такава ситуация, обикновено биват редактирани в докладите на разузнаването, освен ако информацията не бъде поискана от служител по националната сигурност. Такъв бе случаят с .Републиканците вероятно ще притиснат Коми да разкаже по-подробно за подобни искания, за разследванията, в които са включени те, и за това как информацията е стигнала до медиите. Макар че този въпрос е по-скоро встрани от голямата тема, опонентите на Коми могат да използват отговора му, за да го обвинят, че е съучастник в изтичането на данни, или че се е отнасял снизходително към хора, опитали да вредят на Тръмп.Ролята на Коми в изборите е повече от противоречива. Той ръководеше разследването за личния сървър на Клинтън и през юли обяви публично резултатите, след като бившият държавен глава Бил Клинтън се срещна с тогавашния главен прокурор Лорета Линч. Коми посочи, че не иска срещата, уловена от медиите, да хвърли съмнения върху разкритията.Тогава директорът на ФБР каза, че Клинтън е била \"изключително небрежна\", но че няма данни да е извършила престъпление.По-късно отново действие на Коми обърна изборите. Дни преди вота на 8 ноември, той обяви, че разследването за имейлите на Клинтън ще бъде възобновено, заради информация открита по време на друго разследване срещу бившия конгресмен. Макар скоро след това той да съобщи, че подновеното разследване не е дало резултати, действието му бе достатъчно, за да смъкне рязко подкрепата за Клинтън и, според самата нея, .Този въпрос е най-важният. И има най-малък шанс Коми да му отговори. Той вероятно ще се позове на факта, че разследването все още продължава.е обект на няколко разследвания. Коми водеше това на ФБР, докато бе начело на агенцията. Дни преди уволнението му, той е  проучването.След това бе поето от специален прокурор . Министърът на правосъдието и главен прокурор Джеф Сешънс си направи отвод още през февруари, след като стана известно, че той също е прикрил свои контакти с руския посланик.Няколко комисии в Сената и Камарата на представителите провеждат свои разследвания. А преди дни сайтъавтентичен документ на Агенцията за национална сигурност, че хакери на Кремъл са извършвали атаки срещу изборния процес. През януари администрацията на президента Барак Обама също обяви публично, че  в изборите, макар да не влезе в детайли.", "date": "2017.06.08", "title": "Седем въпроса, на които бившият директор на ФБР трябва да отговори"}
{"url": "http://www.dnevnik.bg/bulgaria/2017/06/08/2985078_prez_2015_g_bulgariia_e_poharchila_za_otbrana_632_mln/", "text": "България е похарчила през 2015 г. за отбрана 632 милиона евро, което е 1.4% от брутния й вътрешен продукт (БВП) и е равностойно на средния разход на страните от Европейския съюз. Това показват данни на Евростат, цитирани от БТА.Общо 200 млрд. евро са изразходвали за отбрана през 2015 г. 28-те държави в съюза. Това също е 1.4 на сто от техния БВП. По официални данни на Министерството на отбраната заделяните средства за отбрана в страната значително са спаднали през последните 20 години. През 2007 г. те са били 2.3% от БВП, а през 2014 г. - 1.35 на сто.В петгодишния период 2010 - 2015 г. тази негативна тенденция е продължила, като процентът е бил най-висок през 2010 г. - 1.72 на сто. В Гърция, въпреки финансовата криза, са били заделени приблизително 8 пъти повече средства - около 4.8 млрд. евро, което е около 2.7 на сто от нейния БВП.Евростат посочва също, че дори в Естония, която е с около 1.3 милиона души население за отбрана са били заделени около 2 на сто от БВП или повече от 380 милиона евро.13 страни-членки на НАТО са насочвали през 2015 г. между 1 и 1.5 на сто от БВП за отбрана. Това са Албания, България, Хърватия, Дания, Германия, Латвия, Литва, Холандия, Норвегия, Португалия, Румъния, Словакия и Канада. Под 1 процент от своя БВП са заделяли Белгия, Чехия, Унгария, Италия, Люксембург, Словения, Испания и Ирландия.", "date": "2017.06.08", "title": "През 2015 г. България е похарчила за отбрана 632 млн. евро"}
{"url": "http://www.dnevnik.bg/sport/2017/06/08/2985049_manchestur_junaited_ostava_nai-skupiiat_futbolen_brand/", "text": "\"Манчестър юнайтед\" спечели три купи през сезона, но не успя да си върне водещите позиции във Висшата лига. По едно нещо обаче \"червените дяволи\" продължават да са №1. За трета поредна година \"Юнайтед\" е най-скъпата футболна марка в света, като клубът е оценен на 1.733 млрд. долара, показва проучване на Brand Finance.Огромните рекламни приходи на клуба от \"Олд трафорд водят до скок с 48% в стойността на клуба за последната година. Позитивните резултати за фискалното трето тримесечие предвиждат оборот в края на финансовата година от повече от 560 млн. паунда и чиста печалба около 195 млн. лири за клуба.До голяма степен това се дължи на огромната сделка за телевизионните права на . Клубът печели много от това, че всичките му мачове се излъчват. Освен това \"червените дяволи\" пуснаха мобилното си приложение MUTV app, което е достъпно в 160 страни и дава ексклузивен достъп на феновете срещу малко заплащанеBrand Finance отчита още огромната популярност на \"Юнайтед\" в Китай.Победителят в Шампионска лига \"Реал\" (Мадрид) е първенец в графата за най-мощен бранд, но отново е зад \"Юнайтед\" по стойност. Мадридчани имат рейтинг на силата на бранда 96.1, но са оценени на 1.419 млрд. долара.Клубът се радва на нарастваща популярност на испанския пазар, както и в Латинска Америка, като изпреварва \"Барселона\". До голяма степен това се дължи на петте купи, които \"Реал\" спечели след идването на Зинедин Зидан.Макар да получават по-малко средства от основните си спонсори (Fly Emirates и Adidas), в сравнение с другите клубове, мадридчани се радват на много стабилен договор. Според сделката с производителя на екипировката \"Реал\" плаща фиксирано 22.5% от всички мърчандайзинг продукти, които възлизат на впечатляващите 1 млрд. евро.През сезона \"Барселона\" изостана доста от \"Реал\" по спечелени трофеи, но във финансов аспект отстъпва само с 1 млн. долара. Марката на каталунците е оценен на 1.418 млрд. долара и ги нарежда трети в класацията с годишен ръст от 43%.Отличните финансови резултати на \"блаугранас\" се дължат на двата нови спонсорски договора, които влизат в сила от сезон 2017/18. \"Найки\" счупи рекорда със 173 млн. долара, които ще дава на година, за да облича каталунците. Логото си на фланелките слага и японският интернет търговец Rakuten, който ще носи по 61.5 млн. долара.С 61% ръст на стойността на бранда си - от 776 млн. долара до 1.248 млрд. долара, \"Челси\" бележи най-голям скок при клубовете в Топ 10. Сините от Лондон са четвърти, като преди година бяха под №8 в класацията на Brand Finance.За сезон 2017/18 в сила влиза най-големият рекламен договор в историята на \"Челси\". Английският шампион подписа за 15 години с \"Найки\" и ще прибере 900 млн. паунда, за да носи екипите на американския гигант. Това прави по 60 млн. паунда на година или 100% увеличение на досегашния контракт с \"Адидас\".Още 40 млн. паунда на година носи логото на японския производител на автомобилни гуми Yokohama.Отборът с най-малък ръст сред тези от Топ 10 е \"Арсенал\". \"Артилеристите\" бележат изкачване със само 10%, като са оценени на 941 млн. долара, но се свличат от шесто на осмо място.Класирането извън Топ 4 на Висшата лига и пропускането на Шампионска лига за първи път от 19 години ще доведе до финансови загуби.В челната десетка влизат още \"Байерн\" (1.22 млрд. долара), \"Манчестър сити\" (1.02 млрд.), ПСЖ (1.01 млрд.), \"Ливърпул\" (908 млн.) и \"Тотнъм\" (696 млн.).  \"Ювентус\" е 12-ти.", "date": "2017.06.08", "title": "\"Манчестър юнайтед\" oстава най-скъпият футболен бранд"}
{"url": "http://www.dnevnik.bg/bulgaria/2017/06/08/2985102_ogradata_po_granicata_ne_e_turisticheska_atrakciia_za/", "text": "Зам.-председателят на ГЕРБ и председател на парламентарната вътрешна комисия Цветан Цветанов заяви пред Нова телевизия, че оградата на българо-турската граница не е туристическа атракция, за да се посещава свободно и по всяко време от който и да е. Той добави, че може да се направи една съвместна проверка на съоръжението заедно с журналисти, но за целта трябвало да се събере голяма група.\"Само така ще може да се спре тази спекулация\", уточни Цветанов.Спекулацията, за която говори бившият вътрешен министър, е свързана с твърденията на депутата от БСП Елена Йончева, че част от оградата по границата не е двуредна, а едноредна и това е заради корупционна схема. Тя каза още, че има проблем и с камерите за видеонаблюдение, като някои от тях не работили.Последва отговор на вътрешния министър Валентин Радев, който обяви, че наистина в началото е подписан договор за двуредна ограда, но след това проектът е бил е променен за едноредна. Решението било взето, за да може да се построи по-бързо препятствието по границата. По думите на Цветанов Министерският съвет е предоставил на областните управители задание за изграждане на временно възпиращо съоръжение. Те сами трябвало да решат дали оградата да бъде двуредна или едноредна. Зам.-председателят на ГЕРБ обаче не отговори конкретно дали има проблем с видеонаблюдението.\"Камерите по границата с Турция са в експлоатационен режим. При проблем се подава сигнал. Не е редно да се казва дали някъде има проблем, защото по този начин казваме на тези от турска страна, че от там могат да преминат\", каза още Цветанов.Той допълни, че през лятото може да се очакват полицейски акции срещу гранични служители, тъй като започва отпускарския сезон и движението между Западна Европа и Турция е интензивно.", "date": "2017.06.08", "title": "Оградата по границата не е туристическа атракция, за да се посещава свободно, смята Цветанов"}
{"url": "http://www.dnevnik.bg/bulgaria/2017/06/08/2985151_edinstveno_chujdite_ezici_sa_silnata_strana_na/", "text": "Преподаването на т.нар. модерни езици е единствената силна страна на Софийския университет в QS World University Rankings - една от най-престижните световни класации на най-добрите висши училища по света.Според  специално за Европа на СУ \"Св. Климент Охридски\" е отделено място в групата с позиции между 250 и 300, където подреждането е по азбучен ред, а не по показатели, както е в началото. В тази заключителна част от класацията с 300 имена попадат и престижни университети като френските Sciences Po и INSEAD.СУ е единственият български университет попаднал през 2016г. в издание на QS World University Rankings, след което не му е правена оценка. В глобалната класация той е в групата между 701-750 място, а за региона на Източна Европа и Централна Азия за последно е бил поставен на 46-о място. Имената на общо 10 български ВУЗ от цялата страна могат да бъдат открити в справката за България, но единствено Американският университет в България е бил класиран през миналата година в групата 151-200 на регионалната класация с 200 имена - от Полша през Турция до Казахстан.Според данните от класацията в СУ работят почти 2500 преподаватели, от които 25 са чужденци. Общият брой на студентите е почти 20 000, но чеждустранните са под 1000. Оценката за изследователска работа е висока, като този критерий се определя според броя на научните публикации спрямо размера на университета.", "date": "2017.06.08", "title": "Единствено чуждите езици са силната страна на Софийския университет, сочи класация"}
{"url": "http://www.dnevnik.bg/detski_dnevnik/2017/06/08/2985011_stolichniiat_obshtinski_suvet_shte_glasuva_taksata_za/", "text": "На днешното си заседание Столичният общински съвет ще гласува таксaта за почасово предучилищно обучение в общинските детски градини. Според предложението, внесено от зам.-кметът по образованието и културата Тодор Чобанов, занимания ще се провеждат в учебните заведения в рамките на 3 часа и ще са по желание на родителите, като цената за 1 час е 1.30 лeвa.През юни миналата година Министерството на образованието и науката прие Наредба 5, с която се организира предучилищното образование. Тя дава възможност предучилищното обучение да се провежда в 4 варианта - целодневно (12 часа), полудневно (6 часа), почасово ( 3 часа) или самостоятелно за всяко дете. При първите две възможности обучението на децата включва основните предмети, време за игра и храна.Почасово обучение се провежда заедно с целодневните и полудневните групи, като се предлагат само основните форми на обучение, а при възможност - време за игра и почивка. И трите варианта се огранизират само в учебно време, което се определя от детските градини.Времето за провеждане на самостоятелната форма се определя от родителите на децата. За да запишат детето за тази възможност, родителите трябва да подадат заявление до детската градина, като искане се разглежда от експерна комисия.На днешното си заседание Столичният общински съвет ще гласува цената, която родителите трябва да плащат, за да запишат децата си на почасово обучение. Предложението е за 1.30 лв. на час, като таксата е определена на базата на експертна оценка за използването на учебни зали, стаи и спортни съоръжения. Предвиждането на общинските детски градини да започнат да предлагат услугата от есента.", "date": "2017.06.08", "title": "Столичният общински съвет ще гласува таксата за почасовото предучилищно обучение в детските градини"}
{"url": "http://www.dnevnik.bg/citat_na_deniia/2017/06/08/2985095_citat_na_denia_za_edna_sedmica_boiko_borisov_napravi/", "text": "Това заяви зам.-председателят на ГЕРБ Цветан Цветанов пред Нова телевизия. По думите му в момента е най-важно с политически средства да продължи битката с нелегалния мигрантски поток, минаващ през България в посока Западна Европа.Премиерът Борисов заяви след срещата си с Ангела Меркел, че  В подобна посредническа роля министър-председателят опита да влезе и през 2016 г. покрай споразумението ЕС-Турция за бежанците.Във Франция пък Борисов обяви, че сега е моментът предхождаща членството в общия валутен съюз. Думите му дойдоха след срещата му с президента Еманюел Макрон.", "date": "2017.06.08", "title": "Цитат на деня: За една седмица Бойко Борисов направи нещо невероятно"}
{"url": "http://www.dnevnik.bg/na_put/2017/06/08/2984851_cvetiata_v_kashmir_-_magnit_za_turistite_spasenie_za/", "text": "Веднага след като синът му завършва колеж, Гхулам Мохи-у-Дин Дар го моли да поеме семейния бизнес с цветя в Крал Шангри, близо до Шринагар, най-големия град на индийския щат Джаму и Кашмир. \"Знаех, че за него ще бъде загуба на време да търси работа в държавния или частния сектор\" казва Дар, имайки предвид ограничените възможности за намиране на работа.Годините, през които е управлявал малкия си бизнес, са научили Дар, че висшето образование на сина му може да помогне по пътя към успеха. Самият баща напуска училище на около 16 години. Откакто Фаяз Ахмад започна да управлява компанията преди пет години, тя процъфтява, каза Дар.\"Често трябва да търси научни методи за отглеждане на цветя и пазарни тенденции на лаптопа си или на телефона. Това ни помага да печелим\", допълни той.Докато хималайският регион се бори с безработицата и с поглъщането на големи части от селскостопанската земя от строителство, местните фермери са привлечени от възможността да отглеждат цветя.Повечето жители на Кашмир по традиция преживяват от селско стопанство, но все повече сред тях продават земята си. Причината: печелят прекалено малко от традиционните култури като ориз и царевица, заради малките парцели земя и слабата реколта.От 2006 до 2016 г. Кашмир е изгубил 53 000 хектара (130 966 акра) оризища, според щатското министерство на селското стопанство. Правителствено проучване от януари определи равнището на безработица на 25%, което е почти два пъти повече от националното ниво.Докато изпраща работници към един от парниците си, Ахмад казва, че е доволен от живота си като предприемач.Той е наел 9 души във фермата си за цветя и им плаща годишна заплата от 400 000 рупии (6200 долара). Преди семейството е отглеждало цветя на малко парче земя, а сега вече имат близо декар.Рубена Бегам, която отглежда цветя в централната кашмирска област Будгам, някога е мечтаела за държавна работа, а сега над 60 души работят за нея.Тя има 15 парника, където отглежда цветя като лилиуми, гладиоли, гербери и карамфили, а неотдавна е взела под аренда 50 акра, за да отглежда български рози и лавандула.Рязаният цвят от фермата ѝ се взима от дистрибутори, които ги карат до големи градски центрове като Делхи, Мумбай и Хайдарабад.Там има голямо търсене на цветя за религиозни фестивали, сватби и храмове. Сватбите в Кашмир и търсенето от стотиците хотели в региона представляват местния пазар за хората, отглеждащи цветя.С началото на сезона на сватбите през май Файаз Мир, фермер в Харван, на 15 километра североизточно от Шринагар, е зает човек. \"Имам поръчка за цветя за украса за три сватби,\" каза той преди началото на Рамазан по-късно през месеца. Днес имам хубава къща в Шринагар, къща в Джаму и апартамент в Делхи, а всичко това се дължи на цветарския ми бизнес, каза той пред фондация Thomson Reuters.Али Мохамад, фермер от Кханда-Будгам е имал възможност да образова четиримата си сина благодарение на парите, които е спечелил от отглеждането на цветя. Според Мохамад Хюсеин, шеф на дирекцията за цветарство в Кашмир, около 2000 фермери отглеждат цветя в региона, като мнозина са успешни като Мир и Мохамад.Средностатистически фермер може да спечели допълнителен годишен доход от 3000 долара, отглеждайки цветя наред с други дейности като отглеждането на ориз и ябълки, каза Хюсеин. Неговата дирекция създава кластъри за отглеждане на цветя в различни части на Кашмир, за да предложи подкрепа, включително насоки на експерти, съхранение в хладилник и съвети в областта на маркетинга.Официални представители отбелязаха, че цветарите отчитат интерес и от купувачи от други азиатски страни като Сингапур, Малайзия и Япония.Имтияз Назки, изследовател от университета за селскостопански науки и технологии Sher-e-Kashmir, казва, че отглеждането на цветя носи 15 пъти повече печалба, отколкото традиционното селско стопанство и изисква далеч по-малко земя.  Пазарът за цветя в Кашмир се очаква да достигне около 15 милиона долара през следващите три години. Истинската ни сила не е чак толкова рязаният цвят, колкото луковиците или семената, казва той.\"Имаме както сух, така и дъждовен период тук, което е доста по-добре, отколкото в страни като Холандия, където отглеждането на цветя се развива в широк мащаб\", допълва той.Фермерите от Кашмир обаче се нуждаят от по-големи субсидии, за да отглеждат цветни луковици, тъй като предварително трябва да инвестират много за оборудване и внос.Откакто кашмирското министерство на туризма създаде мемориалната градина с лалета \"Индира Ганди\" с площ 33 хектара в Шринагар, близо до езерото Дал в подножието на Забарван, Кашмир вече може да привлича туристи по-рано през годината.Градината е създадена с помощта на холандски селскостопански експерти, които след като посетиха района, казаха, че климатът е подходящ за отглеждането на пролетни цветя.Назир Ахмад Реши, който отговаря за градината, каза, че над 2 милиона лалета от различни сортове и цветове привличат стотици хиляди туристи в Кашмир още от края на март, докато традиционното начало на сезона е средата на май. /БТА", "date": "2017.06.08", "title": "Цветята в Кашмир - магнит за туристите, спасение за местните"}
{"url": "http://www.dnevnik.bg/bulgaria/2017/06/08/2985107_sofiia_praid_za_purvi_put_ima_podkrepa_ot_rekorden/", "text": "- Тази година за първи път зад прайд застават открито рекорден брой фирми и бизнеси, малки местни производители и международни брандове. За първи път зад рекламната и PR кампания на прайд са и две водещи агенции – Next DC и Amic communications. Очакваме и най-високия брой посещаемост на тазгодишното издание. НДК ще светне в цветовете на дъгата.По темата за равните права на ЛГБТИ хората започва да се говори все по-широко и с повече разбиране. Промяна има и тя очаквано идва от прогресивно мислещата част на страната ни. Но и за 10-та поредна година на същото място в същия ден срещу мирното шествие прайд ще се съберат националисти с цел \"да прочистят парка\". Победите във Франция и Холандия само трябва да ни говорят, че в ЕС през 2017 няма място за ксенофобия и насилие срещу малцинствата. И тук не говорим за привнесени отвън ценности, а за голямата цена, която ние като общество плащаме за хомофобията. - От обществена страна – да, но от политическа – не. Ако премиерът Борисов смята, че сме готови да имаме единна армия с останалите страни членки, то тогава и нашите ценности като държави трябват да бъдат уеднаквени. България е една от трите страни членки, в която няма никакво законово признаване правата на ЛГБТИ общността. Не достига смелост, не достигат и достатъчно открити модели за подражание в обществото. - Промяната в членовете на Наказателния кодекс, които разглеждат словото на омраза и мотивираните от омраза престъпления и които продължават да не включват сексуалната ориентация или половата идентичност. Еднополовите двойки нямат право на наследяване на починал партньор, родителски права над съвместно отглеждано дете, данъчни облекчения, каквито получават младите семейства, вдовишка пенсия, защита от домашно насилие и редица други, които приемаме за даденост при разнополовите двойки, сключили брак. - Ангажираност. От страна на управляващите партии и институциите, общините, неправителствения сектор, медиите. Ангажираност и от страна на приятели, роднини, семейства, близките, за които ние сме важни. Трябва да внимаваме кого мразим, защото може да се окаже някой, когото обичаме.", "date": "2017.06.08", "title": "\"София прайд\" за първи път има подкрепа от рекорден брой бизнеси"}
{"url": "http://www.dnevnik.bg/intervju/2017/06/08/2984730_vanesa_fihtul_montesori_uchitel_malkite_deca_triabva/", "text": "През 2013 г., Ванеса Фихтъл отваря своя Монтесори Детска Къща в германския град Дортмунд, като основава AMI сертифициран Монтесори Институт. Тя ще бъде лектор на организирания от Институт Монтесори България AMI Монтесори . По тази тема \"Детски Дневник\" разговаря с нея:- Трудно е да определим само няколко неща, които са важни, защото ако сравним малкото дете с другите бебета бозайници, ще видим че човешките са суперзависими, затова е много важно да имат подходяща среда за развитие. Но най-важните умения в първите години са движенията – пълзене, ходене, катерене, както и езиковите умения, които се формират тогава. И разбира се, когнитивните умения, които са най-важната основа за целия ни по-нататъшен живот. На тази възраст децата са универсални и могат да се приспособят към всичко, независимо къде са родени и в каква култура живеят и могат да бъдат щастливи навсякъде.- Мария Монтесори е открила, че при децата от 0 до 3 години мозъкът попива всичко подсъзнателно и поема информацията като гъба, но за разлика от гъбата, която можем да изстискаме, при децата няма да извадим обратно никакви познания. Затова е изключително важно да бъдем перфектния модел за подражание като родители, както и да използваме правилен език, да бъдем търпеливи и мили с децата, защото те запомнят всичко, и ако около тях някой използва груб език или остри думи, съвсем скоро можем да очакваме подобно поведение и от тях.- Свободата трябва да има граници. Ние в Монтесори казваме, че моята свобода, свършва там, където започва твоята. Ако аз крещя и говоря на висок тон, а някой до мен в същото време иска тишина и спокойствие, това означава, че нарушавам свободата на другия. Например, родителите искат да възпитат децата си и често им казват: \"Не тичайте, не правете това, не правете онова.\" Детето чува само думата \"Не\" и й се съпротивлява. Правилното е да кажем: \"Виждам, че обичаш да тичаш, но тук не е най-подходящото място, затова къде мислиш, че можем да отидем, за да тичаш на воля?\" И тогава децата ще излязат със свои идеи, които родителят може да подкрепи.Добре e да слагаме граници по мирен и спокоен начин и винаги да им даваме избор. Например, не казваме: \"Не обличай тази дреха\", а казваме: \"Имаш две възможности – да си със синята фланелка или с розовата.\" Когато им даваме избор, помагаме на децата да изградят своя свят, и когато те самите избират, се чувстват горди и носят отговорност за своето решение и за последствията. Така, ако е студено навън, и детето е избрало само розовата фланелка, може би следващия път ще направи друг избор. Ако налагаме родителското си мнение на децата, тяхната първа реакция винаги би била: \"Не.\" В крайна сметка никой не обича да му се налагат. А така и за нас общуването с децата ни ще е доста по-приятно.Ако нямаше граници, това означава, че няма последствия за действията ни, а това не е така, и бихме го научили по трудния начин. Затова правилното е да им даваме възможност да избират и да решават, и да се справят с последствията от техните решения, така стават независими и мислещи за другите членове на обществото.- Да вярваме в децата и техните възможности е основен принцип на Монтесори, и ако има възможност и среда да следват своите нужди и интереси, ще се изумите какво могат да направят тези мъници. Това, което аз правя, е винаги да каня родителите да наблюдават какво могат техните деца в класната стая. Децата показват редица умения и отговорност, когато например им даваме възможност да използват различни материали. Родителите се учудват колко способни са всъщност техните деца.За съжаление много от родителите се опитват да вършат неща за своето дете, защото смятат, че то не би се справило само, или за да го предпазят, но това е погрешна грижа. Детето има нужда от възможност да изпита и да действа само, и когато успее, родителят ще види щастието му от успеха. Понякога родителите трябва да оставят децата да действат сами, за да видят какви страхотни умения ще покажат. В моята практика не съм имала случай някое дете да каже: \"О, това не е за мен, няма да мога да се справя.\"- Това е една много голяма тема, но Монтесори родителят може да прави много неща вкъщи. Най-важното е да дава възможност на детето да участва пълноценно в домакинската работа – дайте на децата да режат плодове и зеленчуци, да приготвят храната заедно с вас, и децата ви ще са супер горди от своето участие. Това е страхотен начин да помагат и да се чувстват добре. Освен това ще са ви под око. Може и да се занимаят с приготвянето на масата. Разбира се, трябва да им създадем подходяща среда. Трябва да им е лесно да достигнат чиниите и чашите. Може да им отделим част в кухнята с достъпен по височина плот и специални кухненски инструменти за тях, така че да им е приятно да работят.Давайте им различни възможности - например при обличане или събличане. Много родители се опитват да обличат децата, а те не искат да облекат конкретна дреха. Затова е по-добре да им давате няколко различни възможности, от които те да избират сами. Понякога не се справят добре с цветовите комбинации, но това няма значение – дали е черна блуза или синя риза, сполучливите цветни комбинации ще дойдат с времето. Давайки възможност за избор на децата си, ние им даваме възможност да се гордеят и да усещат свободата да избират. Ако непрекъснато им казваме какво да правят, кога да си лягат и какво да обличат, ние ги караме да се чувстват като в затвор, стават зависими от нас и нито могат да си лягат, нито да стават сами. Моите деца винаги са си лягали сами (вкъщи използваме матраци на пода) и са ставали сами, дори понякога аз мога да поспивам до късно, защото те стават и се занимават сами.- Има един израз - \"Трябва ти цяло село, за да отгледаш дете\" и това се опитвам да правя и аз. Ако имам възможност, ги взимам с мен на моите пътувания и те виждат нови места, което е важно за тях, както и гледам да имам бавачка с мен - майка ми или някой приятел. Понякога ми помагат мои приятели, които са с тях. За мен е много важно да знаят, че когато не работя, съм отдадена на тях и слушам внимателно какво искат да споделят с мен, правим заедно различни неща. Но разбира се, е важно всеки от нас да си изработи своя баланс между личен живот и работа. Ние можем да бъдем добри учители и добри родители, когато правим добри неща и за себе си. Понякога моите деца са щастливи, когато съм в командировка, защото баба им ги поразглезва, докато ме няма. По-голямата ми дъщеря винаги ме разпитва за живота на децата по местата, които посещавам. Аз съм отдадена на работа си и на моите деца, които са щастливи и обичани деца.- Не се тревожете, с времето нещата се подобряват. Евентуално. Шегувам се. Ще им кажа, че са избрали много важна професия и не трябва да се уморяват да бъдат най-добри всеки ден. Защото след година или повече време, ще видят, че всичко си е заслужавало и ще видят колко много са постигнали. Вярвайте в себе си и вярвайте в децата. Това е най-важното.", "date": "2017.06.08", "title": "Ванеса Фихтъл, Монтесори учител: Малките деца трябва да действат и решават сами"}
{"url": "http://www.dnevnik.bg/sport/2017/06/08/2985087_britanskoto_koloezdene_prekusva_vruzkite_si_sus_skai/", "text": "Британското колоездене е отправило официална молба до отбора на \"Скай\" да напусне офисите си в Манчестър. Мярката е опит на държавната федерация да прекъсне връзките си с отбора от световния тур заради зачестилите скандали през последните месеци.Двете организации деляха една база на колодрума в Манчестър, както и голяма част от персонала, заради което често са били считани за едно цяло.Заради разследването на британския парламент срещу \"Скай\" и мистериозния медицински пакет,  преди състезанието \"Дофине Либере\" през 2011 г., федерацията по колоездене прекъсва връзките си с отбора.Според \"Гардиън\" основният акционер в отбора - медийният консорциум \"Скай\", веднага е отговорил на удара. Той спира спонсорството си от 2.5 млн. паунда на година за британското колоездене, с което си партнира през последните осем години.През последните месеци парламентът създаде специална комисия, която да разследва действията на \"Скай\" и федерацията през 2011 г. Тя разпита директора на \"Скай\" сър Дейв Брейлсфорд, бившия треньор Шейн Сътън и още няколко замесени лица, след което заключи, че В същото време федерацията е разследвана от парламентарната комисия заради сексизъм.Дълги години Брейлсфорд беше директор на британското колоездене и \"Скай\". Под негово ръководство Великобритания спечели общо 26 медала в колоезденето на олимпийските игри в Пекин и Лондон през 2008 и 2012 г.От 2014 г. той се оттегли от британското колоездене, за да се концентрира изцяло върху \"Скай\", който изведе до четири победи в \"Тур дьо Франс\" (2012, 2013, 2015 и 2016 г.).Скандалът избухна, когато британското колоездене, \"Скай\" и лекарят на отбора  не успяха да обяснят причината да доставят специален медицински пакет на Уигинс от Манчестър до френския курорт Ла Тузуар.Те твърдят, че в него се е съдържал легален деконгестант, който всъщност може да бъде купен навсякъде из Франция за осем евро. Вместо това е трябвало човек да лети от Манчестър до Женева, а оттам да пътува до Ла Тузуар, за да достави пакета. Никой не успя да обясни и защо Уигинс, който според медицинските документи има астма, приема лекарство, което не трябва да се използва от астматици.", "date": "2017.06.08", "title": "Британското колоездене прекъсва връзките си със \"Скай\""}
{"url": "http://www.dnevnik.bg/bulgaria/2017/06/08/2985112_prokuraturata_e_razporedila_na_dans_proverka_na/", "text": "В края на април Върховната касационна прокуратура (ВКП) е разпоредила на ДАНС проверка на временното възпрепятстващо съоръжение на българско-турската граница и тя още не е приключила, съобщиха от пресцентъра на държавното обвинение.Вчера министърът на вътрешните работи Валентин Радев , че оградата по границата с Турция на 21-ия км от река Тунджа до река Марица не е двуредна, а едноредна и това е заради корупционна схема. Вътрешният министър каза, че прокуратурата, Агенцията за държавна финансова инспекция и инспекторатът към Министерския съвет са проверявали строителството на преградното съоръжение и не са открили нарушения. Радев покани .Проверката е по сигнал на депутата от \"Движение за радикална промяна Българска пролет\" в 43-то Народно събрание Велизар Енчев от 10 март, съдържащ твърдения за евентуални нарушения и престъпления във връзка с изграждането на оградата, се казва в съобщението. \"Тази дейност неправомерно се осъществява от фирми на \"Патриотичен фронт\" при наличие на данни за свързани лица, както и че цените по договорите са многократно завишени\", се посочвало в сигнала до прокуратурата.С постановление от 28 март ВКП е възложила на Агенцията за държавна финансова инспекция да извърши финансова инспекция на възлагането, проектирането, изграждането и поддържането на оградата. За проверка на твърденията за корупционни прояви на хора на 24 април ВКП е възложила на ДАНС да извърши проверка. Двете проверки не са приключили, се посочва в съобщението на прокуратурата.По-късно през деня говорителят на главния прокурор Румяна Арнаудова допълни само, че в прокуратурата няма сигнал от БСП, въпреки твърденията в медиите на Йончева за нарушения при строежа на оградата.", "date": "2017.06.08", "title": "Прокуратурата е разпоредила на ДАНС проверка на оградата по границата (допълнена)"}
{"url": "http://www.dnevnik.bg/sport/2017/06/08/2985114_los_andjelis_se_otkazva_ot_olimpiadata_prez_2024_g/", "text": "Лос Анджелис е на път да се откаже от кандидатурата за  през 2024 г., предава ТАСС. В официално обръщение членът на организационния комитет Кейси Васерман твърди, че офертата на Ел Ей в нито един момент не е била \"или 2024 г., или никога\".Лос Анджелис и Париж останаха единствените желаещи да организират най-големия спортен форум, след като Будапеща, Хамбург и Рим се отказаха от кандидатурите си.\"Нашата цел е да работим за изпълнението на дългогодишните нужди на олимпийските и параолимпийските игри. Париж също би се справил идеално с организиране на игрите\", каза Васерман. ще обяви победителя на заседанието си в Лима (Перу) на 13 септември.Очакванията са градът, който не спечели правото да организира игрите през 2024 г., да получи домакинство на следващата олимпиада. Париж обаче не може да участва в конкурса за 2028 г. Френската столица ще загуби земята в Сен Дени, където се планира да бъде изградено олимпийското село.Лос Анджелис е бил домакин на две летни олимпиади - през 1932 и 1984 г. Париж също се бори за третото си домакинство след 1900 и 1924 г.", "date": "2017.06.08", "title": "Лос Анджелис се отказва от олимпиадата през 2024 г., иска игрите през 2028 г."}
{"url": "http://www.dnevnik.bg/citat_na_deniia/2017/06/08/2985154_citat_na_denia_ne_se_strahuvam_no_ne_moga_da_buda_i/", "text": ".Това заяви председателят на Върховния касационен съд (ВКС) Лозан Панов пред журналисти преди заседанието на пленума на Висшия съдебен съвет (ВСС) днес. Коментарът му бе след въпрос дали се страхува след инцидента с болтовете на автомобила на Националната служба за охрана (НСО), който ползва той. Във вторник председателят на ВКС уведоми президента Румен Радев, който е ръководител на службата за охрана, за случая от миналата седмица, когато той и шофьорът му са видели, че колата на НСО, с която са пътували в командировка, е бил с липсващи и развити болтове.Вчера главният прокурор оповести, че по случая се е самосезирала военната прокуратура, а резултатите от проверката ѝ ще са публични.Повече за случая четете .", "date": "2017.06.08", "title": "Цитат на деня: Не се страхувам, но не мога да бъда и безразсъден"}
{"url": "http://www.dnevnik.bg/sport/2017/06/08/2985184_chelsi_ne_me_iska_obiavi_diego_kosta/", "text": "Диего Коста вкара 20 гола и беше с основна заслуга за титлата на \"Челси\" във Висшата лига, но няма бъдеще на \"Стамфорд бридж\". Това каза лично той след .\"Аз съм играч на \"Челси\", но там не ме искат\", коментира Коста, който не взе участие в приятелската среща.Нападателят е получил ясен знак от мениджъра на сините Антонио Конте да си търси нов отбор за следващия сезон.\"Антонио Конте ми каза в съобщение, че аз не съм в неговите планове за следващия сезон и вече на практика не съм част от \"Челси\". Жалко е, вече уведомих ръководството и чакам решението им, но щом треньорът не ме иска, нямам избор, освен да си търся отбор\", добави нападателят.Коста никога не е крил желанието си да се върне в , където игра между 2010 и 2014 г. Преминаване при \"дюшекчиите\" обаче не е вариант на този етап.\"Ще бъде трудно да не мога да играя пет месеца. Всички знаят колко обичам \"Атлетико\", но в момента клубът не може да привлича нови играчи\", отговори Коста на въпрос за бившия си тим.През последните месеци Коста беше много близо до трансфер в Китай. През зимата обаче \"Челси\" го задържа и нападателят помогна за спечелването на титлата.Според Sky Sports фаворит за подписа му е китайският \"Тянджин цюендзиен\", където треньор е Фабио Канаваро.Нападателят има договор с \"Челси\" до лятото на 2019 г.", "date": "2017.06.08", "title": "\"Челси\" не ме иска, обяви Диего Коста"}
{"url": "http://www.dnevnik.bg/regioni/2017/06/08/2985269_izcheznalite_v_rusensko_tri_sestri_sa_otkriti_nevredimi/", "text": "Трите сестри, които преди десет дена изчезнаха от дома им в русенското село Иваново, са открити и са в добро състояние, съобщи МВР.Момичетата - на 15, 16 и 17 години, са намерени на адрес в Плевен. Полицията посочва, че върху тях не е било упражнявано насилие, а според събраните данни те са напуснали доброволно дома на дядо си., след като дядо им, в чийто дом живеят, подаде сигнал в полицията. По негови данни момичетата са напуснали дома му в нощта на 29 май и оттогава следите им се губели.Сега на момичетата е наложена полицейска закрила и предстои те да бъдат предадени на компетентните органи в Русе.", "date": "2017.06.08", "title": "Изчезналите в Русенско три сестри са открити невредими"}
{"url": "http://www.dnevnik.bg/biznes/2017/06/08/2985182_durjavata_tursi_varianti_kak_da_subsidira_skupiia_tok/", "text": "Управляващите разработват бизнес модели за финансирането на построяването на АЕЦ \"Белене\", които включват и държавно участие, пише вестник  в челния си материал днес.На годишния форум на \"Булатом\", който се провежда от вчера край Варна, зам.-председателят на енергийната комисия от ГЕРБ и бивш шеф на АЕЦ \"Козлодуй\" Валентин Николов е разказал, че една от идеите е  разликата между производствената и пазарната цена на електроенергията да се субсидира. Парите ще се вземат от т.нар. фонд \"Сигурност\", в който производителите на ток правят отчисления от 5% от приходите си, а парите отиват за подпомагане на закъсалата финансово Национална електрическа компания (НЕК).\"По последни изчисления токът от Втора атомна би струвал 79 долара за мегаватчас, докато средната пазарна цена на електроенергията в момента е 42 долара\", обясни Николов.\"Проектът за изграждане на нови ядрени мощности в България не може да стане без участието на държавата, но и да го финансира само правителството, е абсурд. Не съществува въпросът дали реакторите на \"Белене\" ще заработят, а само къде\", обясни той, цитиран от БТА.Днес България разполага с два ядрени блока, произведени от руската компания \"Атомстройекспорт\", с които все още не знае как да се разпореди. Преди дни енергийният министър Теменужка Петкова изреди варианти, между които създаване на проектна компания и опит за приватизацията й без ангажимент на държавата, публично-частно партньорство или изграждане на нов блок на площадката на \"Козлодуй\".През август БАН трябва да е готова с анализа си какво да е бъдещето на проекта, той ще бъде подложен на обществено обсъждане и след това правителството ще вземе решение.На форума е станало известно, че Националната електрическа компания и производителят \"Атомстройекспорт\" преговарят за цената на консервацията на оборудването, но засега се разминават значително.", "date": "2017.06.08", "title": "Държавата търси варианти как да субсидира скъпия ток от АЕЦ \"Белене\""}
{"url": "http://www.dnevnik.bg/bulgaria/2017/06/08/2985196_vtora_instanciia_potvurdi_dvamata_mladeji_prebili/", "text": "Втора съдебна инстанция призна Александър Донов и Патрик Първев за виновни, като им наложи наказание от по шест години затвор. Двамата младежи са подсъдими за  в столичния кв. \"Зона Б-19\" през лятото на 2015 г. Решението на съда не е окончателно и подлежи на жалба или протест.Това стана, след като тричленен състав на Софийския апелативен съд потвърди с изменение на частта, с която е определено наказанието да се изтърпява в затвор от закрит тип. Апелативните магистрати приемат, че следва да се приложи друга разпоредба в Закона за изпълнение на наказанията и задържането под стража, според която директорът на главна дирекция \"Изпълнение на наказанията\" може да разпореди осъдените да изтърпят присъдата си в затвор, който е по-близо до постоянните им адреси.Според решението на градския съд двамата подсъдими трябва да изплатят и по 60 хил. лв. обезщетение за пострадалото дете. Първев и Донов бяха признати за виновни по обвинението за нанасяне на тежка телесна повреда на малолетен. Съдът обаче ги оправда по обвинението за опит за умишлено убийство на детето.Първоначално  като опит за убийство на малолетно дете в съучастие. В края на процеса пред градския съд обаче . Съдът уважи искането му въпреки забележката, че изменението на обвинението е можело да стане по-рано, а не часове преди заключителните пледоарии и произнасянето на присъда. Така Първев и Донов отговарят пред магистратите за опит за убийство, но по особено мъчителен начин, докато детето е било в безпомощно състояние.Първев и Донов са изправени пред съда заради това, че през лятото на 2015 г., въпреки че трябвало да се грижат за тригодишния Христо Велински, системно го тормозили, като го удряли с ръце и крака. Случаят стана известен, след като на 20 юли 2015 г. детето бе откарано в \"Пирогов\". То бе в изключително тежко състояние и с опасност за живота. Впоследствие състоянието му се подобри. Майката на детето предяви гот всеки от двамата подсъдими.", "date": "2017.06.08", "title": "Втора инстанция потвърди: Двамата младежи, пребили 3-годишно дете, влизат в затвора"}
{"url": "http://www.dnevnik.bg/sviat/2017/06/08/2985190_liberaldemokratite_propiliaha_shansa_si_da_obediniat/", "text": "Единствената анти Брекзит партия във Великобритания пропиля шансовете си да обедини проевропейски настроените избиратели. Либералдемократите обещават да проведат втори референдум по споразумението за Брекзит, но британците са уморени от тази тема.\"Ако не ви харесва сделката, трябва да имате възможност да я отхвърлите и да изберете да останете в Европа\", заяви лидерът им в началото на кампанията.Но много от 16-те млн. британци, които гласуваха за , не желаят да водят миналогодишната битка отново и приемат резултатите от референдума.А либералдемократите изостават в проучванията и вероятно ще загубят част от сегашните си места. През 2010 г. те спечелиха 23% от вота и взеха 57 депутатски места, успявайки да влязат в коалиция с консерваторите на .Пет години по-късно публиката ги наказа заради мерките за бюджетни ограничения и неизпълненото кампанийно обещание да не вдигат университетските такси. Подкрепата за тях спадна до 8%.Последните проучвания показват по-ниска подкрепа за консерваторите, което означава, че парламентът може да остане \"висящ\". В такъв случайнякаква тежест в него.Те обаче отхвърлят всякаква възможност за коалиция както с торите, така и с лейбъристите. \"Стратегически погледнато, това не е толкова умно\", коментира пред \"Ройтерс\" Чарлс Лийс, политолог от Батския университет. Той сочи, че хората, които биха приели посланията им, са много по-малко, отколкото преди година.Подкрепата за тях е на същото ниво, както и през 2015 г. Проучване на YouGov от май показва, че 45% от британците искат  23% са гласували за оставане в ЕС, но са на мнение, че правителството трябва да уважи волята на народа и да изведе страната от съюза. Само 22% са твърдо решени да спрат Брекзит.Сред хората, гласували за оставане миналата година, само 12% подкрепят либералдемократите, докато 35% стоят зад торите и 41% зад лейбъристите.Бившият лидер на партията Ник Клег, който подаде оставка след загубата през 2015 г., твърди, че посланието им ще бъде чуто, \"когато хората започнат да усещат натиска на Брекзит\", пише в. \"Файненшъл таймс\".\"Има ли търсене на центристка партия? Да. Ние ли сме това? Явно не. Можем ли да бъде? Възможно е\", твърди член на партията. \"Изборите бяха прекалено рано за нас. Не съм сигурен, че сме готови за парламентарни избори\", казва друг.След изборите ще имат три опции – да продължат с анти Брекзит посланието; да сменят или него, или лидера си; да направят драстична промяна на партията, евентуално да я слеят с центристи от други политически сили.Най-голяма подкрепа те имат в районите, където живее средната класа – университетски градове или луксозни предградия с образовано население. Сега партията напомня континентална либерална партия с привързаността си към свободния пазар, гражданските свободи и зелените политики. Но този тип политически сили рядко получават повече от 10% подкрепа.", "date": "2017.06.08", "title": "Либералдемократите пропиляха шанса си да обединят проевропейски настроените британци"}
{"url": "http://www.dnevnik.bg/bulgaria/2017/06/08/2985271_policiiata_izvede_17_chujdi_grajdani_ot_lagera_v/", "text": "Полицейска операция е проведена вчера в регистрационно-приемателен център за бежанци в Харманли, съобщи агенция \"Фокус\", като цитира областната дирекция на полицията в Хасково.В полицейското управление са отведени 17 чужди граждани, на които е отказан статут. Акцията на полицията и жандармерията е проведена с цел опазване на обществения ред и недопускане на напрежение между гражданите и бежанците, посочват от МВР. Със съдействието на група \"Миграция\" 12 мъже, жена и 4 деца са отведени в дома за временно настаняване в Любимец до връщането им в страните. , че община Харманли е изпратила до Държавната агенция за бежанците мотивиран отказ за реализирането на проект за разширяване на регистрационно-приемателния център за бежанци в града.", "date": "2017.06.08", "title": "Полицията изведе 17 чужди граждани от лагера в Харманли"}
{"url": "http://www.dnevnik.bg/sport/2017/06/08/2985268_sinia_bulgariia_uronva_prestija_na_levski_obiaviha_ot/", "text": "Ръководството на \"Левски\" отговори на искането на фенската организация . С отворено писмо на изпълнителния директор Красимир Иванов клубът предупреждава тръста, че го ощетява.Според ръководството \"Синя България\", който е акционер в \"Левски\", умишлено създава впечатление за лошо финансово състояние, точно когато е получен лиценз за участие в Европа.\"Поведението ви води до уронване на имиджа и престижа на \"Левски\". Вие отправяте целенасочени спекулативни обвинения, които пречат на дейността на клуба и водят до директни финансови и морални щети. Вие не се отнасяте към \"Левски\" с грижата на добър стопанин. За съжаление това не е първият път, в който си позволявате такова отношение спрямо дружеството, в което сте акционер\", започва обръщението си Иванов.Изпълнителният директор на  припомня и основните права на акционерите според Търговския закон. Цитирайки го, Иванов добавя, че \"Синя България\" превишава правата си.\"С Вашето искане с дата 01.06.2017 г. за детайлна финансова информация, превишавате толкова много правата си на акционер, че явно е направено с мисълта за създаване на фалшиви новини.\"Иванов добавя, че докато \"Синя България\" е част от управителния съвет на \"Левски\" - през 2015 и 2016 г., клубът е реализирал загуби за 5.7 млн. лева.\"Не питайте какво клубът може да направи за вас, а какво вие можете да направите за него\", завършва изпълнителният директор на \"Левски\".", "date": "2017.06.08", "title": "\"Синя България\" уронва престижа на \"Левски\", обявиха от клуба"}
{"url": "http://www.dnevnik.bg/biznes/2017/06/08/2985219_prez_april_narastva_proizvodstvoto_na_cigari_na/", "text": "През април 2017 г. индекс на промишленото производство нараства с 4.8% спрямо същия месец на 2016 г., сочат предварителните данни на Националния статистически институт. Спрямо март обаче е отчетен спад от 1.2%. От данните се вижда, че спадът в производството на тютюневи изделия, започнал преди година, се преодолява и секторът отчита растеж и на месечна, и на годишна основа. Обратна е тенденцията при лекарствата и облеклата, производството на които намалява както спрямо март, така и спрямо април 2016 г.", "date": "2017.06.08", "title": "През април нараства производството на цигари, на лекарства и дрехи намалява"}
{"url": "http://www.dnevnik.bg/citat_na_deniia/2017/06/08/2985301_citat_na_denia_ne_sum_jena_taka_che_niamam_loshi_dni/", "text": "Това отговаря руският президент на въпрос дали си взима почивни дни от това да бъде президент. Разговорът е част от филма на Оливър Стоун The Putin Interviews, част от който е получена ексклузивно от Bloomberg.\"Когато хората преминават лимитите си, това не е защото са силни, а защото са слаби, казва още. Но може би слабостта не е най-лошото качество за една жена.\"За заснемането на филма Стоун е получил безпрецедентен достъп до Путин и е провел над двадесет интервюта с него в рамките на две години. Самият режисьор нарича лентата \"най-подробният портрет на , даван на западен интервюиращ\".", "date": "2017.06.08", "title": "Цитат на деня: Не съм жена, така че нямам лоши дни"}
{"url": "http://www.dnevnik.bg/sviat/2017/06/08/2985315_vzriv_v_posolstvoto_na_sasht_v_kiev_ukraina_razsledva/", "text": "Взривно устройство избухна тази нощ в посолството на САЩ в Киев, съобщи полицията в украинската столица, цитирана от \"Франс прес\" и БТА.\"В 00.05 ч. местно време (21.05 по Гринуич в сряда) силите на реда бяха информирани за експлозия на територията на посолството на САЩ в Киев\", се казва в полицейско комюнике.\"Непознат е хвърлил взривно устройство на територията на посолството. Няма ранени при експлозията\", уточнява полицията и информира, че е започнало разследване за терористичен акт. Случаят е бил поет от контраразузнавателната Служба за сигурност на Украйна (СБУ).Мисията на САЩ в Украйна, потърсена от АФП, не коментира инцидента. Руското издание РБК цитира пресаташето на американското посолство в Киев Джеф Анисман, според когото използваното \"малко\" взривно устройство не е причинило щети на на мисията и тя работи в обичайния си режим.По думите му посолството засега не счита инцидента за тероризъм и работи в тясно сътрудничество с правоохранителните органи, за да установи какво се е случило.", "date": "2017.06.08", "title": "Взрив в посолството на САЩ в Киев, Украйна разследва за тероризъм"}
{"url": "http://www.dnevnik.bg/biznes/2017/06/08/2985272_oborotite_na_benzinostanciite_namaliavat_prez_april/", "text": "През април оборотите в търговията на дребно намаляват с 0.5% спрямо март, а годишното им увеличение е с 2.1%, съобщи Националният статистически институт (НСИ).И на месечна, и на годишна основа се свиват оборотите на бензиностанциите ()- с 2.6% спрямо март и с 15.4% спрямо април 2016 г.В аптеките () те се увеличават - с 0.5% за месеца и с 10.8% спрямо година по-рано.По-значително месечно намаление НСИ регистрира при търговията на дребно с компютърна и комуникационна техника - с 3.1%, и търговията на дребно чрез поръчки по пощата, телефона или интернет - с 2.5%.На годишна база съществено увеличение има при продажбите на текстил, облекло, обувки и кожени изделия - с 10.1%. ", "date": "2017.06.08", "title": "Оборотите на бензиностанциите намаляват през април"}
{"url": "http://www.dnevnik.bg/sviat/2017/06/08/2985026_kak_trump_poiskal_kletva_za_loialnost_ot_direktora_na/", "text": "Директорът на ФБР Джеймс Коми ще даде показания в четвъртък пред сенатската комисия по разузнаване за отношенията си с президента Доналд Тръмп, хода на разследването за връзки на неговото обкръжение с Русия и причините да бъде уволнен.В сряда Коми депозира 7 страници писмено изявление, преди да застане пред сенаторите. В тях той потвърждава вече разпространени от медиите факти и твърдения, които сами по себе си не изглежда да дават основание Тръмп да бъде обвинен в извършване на престъпление. Показателно е, че борсите на практика игнорираха изявлението на Коми като фактор за растящ политически риск за Белия дом.Но на страниците се съдържат описания на атмосферата на срещите и разговорите Тръмп - Коми, разкриващи - поне според спомените на бившия директор на ФБР - как вижда милиардерът управляването на администрацията и държавата.Един от тези епизоди разказва как на вечеря на 27 януари - само седмица след встъпването в длъжност - той е поискал от Коми своеобразна клетва за лоялност лично към президента - нещо, което никой уважаващ себе си директор на ФБР не би направил най-малкото защото неговата лоялност е към конституцията на страната.\"Президентът и аз вечеряхме на 27 януари в 18:30 в Зелената стая на Белия дом. Той ме покани по обяд същия ден, като каза, че щял да покани цялото ми семейство, но решил този път да съм само аз, а със семейството - следващия път.От разговора не разбрах кой друг ще присъства, макар че допусках, че ще има други гости. Оказа се, че сме само двамата, седнали на малка овална маса в центъра на Зелената стая. Двама стюарди от военноморските сили ни сервираха, но влизаха само за да поднесат храната и напитките.Президентът започна, като ме попита дали искам да остана като директор на ФБР, което сметнах за странно, защото в два предишни разговора той вече ми беше заявил, че иска да остана, а аз го уверих, че и моето намерение е такова. Той каза, че мнозина искат моята работа и предвид нападките, на които съм бил подложен през миналата година, ще ме разбере, ако искам да се оттегля.Инстинктът ми казваше, че среща на 4 очи и претенцията, че за пръв път разговаряме за моя пост, означаваше, че вечерята - поне частично - е опит да ме попита за моята работа и да създаде някакви отношения на покровителстване. Това сериозно ме притесни предвид традиционния статут на ФБР на независима чат от изпълнителната власт.Отвърнах, че обичам работата си и имам намерение да остана и да довърша пълния си 10-годишен мандат като директор. След което, понеже цялата инсценировка ме караше да се чувствам неловко, добавих, че аз не съм от \"хората, на които може да се разчита\" в смисъла, който политиците влагат в този израз, но че той винаги може да разчита, че ще му казвам истината.Допълних, че политически не заемам ничия страна и не може да разчитат на мен в традиционния политически смисъл - позиция, която, както казах на президента, е най-добрата и за неговия интерес.Минути по-късно президентът заяви: \"Нуждая се от лоялност. Очаквам лоялност.\"По време на последвалото неловко мълчание не казах нищо, не направих никакво движение, не промених изражението си. Просто се гледахме в тишината.След това разговорът продължи, но се върнахме на въпроса в края на вечерята. В един момент обясних защо е толкова важно ФБР и Министерството на правосъдието да са независими от Белия дом. Казах, че това е парадокс - в историята някои президенти са решавали, че заради \"проблемите\", идващи от министерството, е добре да го държат под плътен контрол. Но размиването на тези граници в крайна сметка влошава проблемите, като подкопава доверието в институциите и тяхната работа.В края на вечерта президентът се върна към моята работа, като каза, че е много доволен, че искам да остана, и добави, че е чувал \"страхотни неща\" за мен от Джим Матис, Джеф Сешънс и мнозина други.И после пак каза: \"Нуждая се от лоялност.\" Аз отвърнах: \"Винаги ще получавате от мен честност.\" Той направи пауза и каза: \"Това е, което искам - честна лоялност.\" После аз направих пауза и казах: \"Ще получите това от мен.\"Докато веднага след вечерята правех записките за нея, осъзнах, че е възможно да сме вложили различен смисъл в израза \"честна лоялност\", но реших, че няма да е продуктивно да дълбая в тази посока. Терминът \"честна лоялност\" помогна да се приключи много странен разговор и моето обяснение даде ясно да се разбере какво може да очаква той.\"", "date": "2017.06.08", "title": "Как Тръмп поискал клетва за лоялност от директора на ФБР"}
{"url": "http://www.dnevnik.bg/intervju/2017/06/08/2985296_s_kakvi_novini_se_vrushta_borisov_v_bulgariia/", "text": " Първо да благодаря за гостоприемството, което прояви и германският президент Щайнмайер, и френският президент Макрон вчера, и днес канцлерът Меркел. Една визита, която бих подредил така: първо председателството на ЕС, защото това е един много тежък - всъщност не тежък, а сложен период за Европа: Брекзит, Европа на една или на две скорости. Все теми, по които България като председателстваща ЕС ще взима отношение. И след това, разбира се, еврозоната, чакалнята, която според мен и изключително важна за нас. А и това е шансът да не бъдем изхвърлени на втора скорост. Чакалнята ние я заслужаваме, взели сме необходимите мерки. Това ще донесе и намаляване на лихвите по кредитите, а от друга страна пък ще гарантира външните инвестиции. Знаете, че Германия вече има доста инвестиции в България и затова на 23-ти правим една голяма среща със семейния бизнес, с финансовия министър Шойбле. Канцлерката също посъветва за това, както и вчера направихме среща с финансовия министър на Франция, за да можем да опаковаме нашите резултати с политическите критерии, които има еврозоната. Ами какво имам предвид: елитите още не са за Европейския съюз. Критериите не са покрити и поне доколкото ги познавам, още дълги години няма да ги покрият. Но хората от Балканите, индивидуалният човек - той си е европеец. Независимо че сме на Балканите, ние сме в Европа. Човекът от Балканите трябва да усети перспективата, трябва да се избегне евроскептицизмът, трябва с душата си да се докосне до ценностите, които Европа предлага. И тук въпросът е дали може да има такъв инструмент като един вид европейски паспорт за хората, които искат да бъдат в Европа, да се чувстват европейци, който да не дава, разбира се, право за работа, право за пребиваване - просто ако искаш да отидеш и да видиш, да можеш да отидеш. Аз избягвам в едно голямо европейско семейство да акцентирам кое е българско или кое е общо. Ние сме едно голямо семейство. Нещата се решават с консенсус, с разбиране, с разговори, а инициативата и желанието ми е да се опитам да го прокарам пред колегите. За да разберат те, че това е важно за Балканите. Хората там трябва да усетят перспектива, надежда, трябва да я има тази магия, която и нас ни водеше и се радвахме, когато отидохме в Европейския съюз. И мисля, че не съжаляваме като нация, защото всичко добро, което ни се е случило, се случи всъщност в този период.Не. По простата причина, че хората прекрасно познават ГЕРБ. Ето и днес да благодарим на централата на фондация \"Конрад Аденауер\", че ни даде тази възможност - видяхме се тук с ръководството. ГЕРБ е толкова прогнозируема като партия, евроатлантическа, вече десет години го доказваме, че няма никакво съмнение или напрежение. Даже разговор не е имало, ако трябва да бъда честен. Никой не ме е попитал, а и аз се надявам, че моите колеги от \"Обединените патриоти\" - всички сме имали детство и юношество - са вече доста зрели хора и сами разбират, че светът е толкова сложен, че трябва действително да сме стабилни. Пък и хората в България направиха своя избор. Демокрацията е това. За Македония стана въпрос. Вие видяхте, че като стана боят в парламента, без никой да ги кара и хем аз бях в опозиция тогава, никакъв не бях, през нощта ми се обадиха и тримата - и Зоран Заев, и Никола Груевски, и президентът Георге Иванов. Защото те са се убедили, че не само съм добър човек, но и действително много искам Македония като държава да е стабилна, нашият съсед да е стабилен. Защото започва да ни идва в повече - от едната страна е Крим, от другата - Турция във военно положение, Гърция се разтърсва всеки ден, в Македония видяхме какво се случи. Затова убедих и канцлера Меркел, и останалите, че трябва да им се помага, важни са за нас, трябва да дадем шанс на новото правителство и, разбира се, да продължим и разговорите с Груевски, който пък е от семейството на ЕНП. Сиреч, и Македония трябва да мине малко по нашия път. Знаете колко остри всички сме били, но това никога не ни е донесло резултат. Съединението прави силата. Консенсусът дава силата на нацията. Август, живот и здраве, ще дойде президентът Макрон. А Меркел, ако спечели изборите през септември, ще дойде до края на годината. И нещо пикантно: оказа се, че много хора са чули изказването за македонските земи и за кирилицата и в тази връзка канцлерът Меркел каза: ние сме учили, че това са българските братя Кирил и Методий. И обеща: за 24 май специално ще те поздравя за този празник, защото ѝ казах, че това е най-любимият, най-светлият, най-хубавият празник на България. Меркел си го записа в тефтера и каза: на 24 май ще ви поздравя специално.", "date": "2017.06.08", "title": "С какви новини се връща Борисов в България?"}
{"url": "http://www.dnevnik.bg/bulgaria/2017/06/08/2985277_fandukova_poluchi_pokana_za_sofiia_praid_za_da_e/", "text": "Кметът на София Йорданка Фандъкова да присъства на \"София прайд\". Това призоваха организаторите на шествието на ЛГБТИ общността в България. На специална пресконференция те обявиха, че нейното присъствие би било гарант за спокойствието по време на събитието.\"София прайд\" ще се проведе на 10 юни и ще започне в 18 ч. Сборният пункт е Паметникът на съветската армия, но маршрутът, по който ще премине шествието, няма да бъде разкрит заради мерки за сигурност.Радослав Стоянов от Българския хелзинкски комитет обяви, че до момента , която иска Фандъкова да отмени контрашествието, което е заявено за същото време в непосредствена близост до това на \"София прайд\". То е на движение \"Национална съпротива\", което беше определено от Стоянов като неонацистка организация.Той обясни, че от \"Национална съпротива\" умишлено са заявили в общината всяка събота от юни като дни, в които да проведат своето събитие, целта на което е събиране на боклук от Княжеската градина. Според него движението е излъгало какво ще прави, като това си личало от публикациите им в социалните мрежи, където призовавали симпатизантите си да идват с метли и лопати с дълги дървени пръчки.\"Изпратили сме писмо до Йорданка Фандъкова и градския прокурор на София да проследят двете шествия. Кметът има право да спре всяко едно заявено събитие след започването му, ако то се превърне в опасност за обикновените граждани\", каза още Стоянов, като уточни, че Фандъкова е можела да откаже провеждането на контрашествието до 24 часа след заявката му.Организаторите на \"София прайд\" допълниха, че . За целта ще бъдат пуснати различни видове продукти, свързани с ЛГБТИ общността. Заведение за бързо хранене ще предложи \"прайд бургер\", друго пък ще направи сладки, оцветени в цветовете на дъгата.Тази година . Чрез тях организаторите искат да прогонят предразсъдъците на обществото. Общо три маски са купени. Те са произведени от две сценографки. След шествието те ще бъдат продадени с благотворителна цел.\"Кукерските маски не са част от дрескода на \"София прайд\" и не е нужно участниците в шествието да ги носят\", добави изпълнителния директор на фондация \"Глас\" Симеон Василев.", "date": "2017.06.08", "title": "Фандъкова получи покана за \"София прайд\", за да е гарант за сигурността"}
{"url": "http://www.dnevnik.bg/biznes/2017/06/08/2985317_injenernoto_stroitelstvo_se_sviva_znachitelno_prez/", "text": "С навлизането в активния строителен сезон единствено при сградното строителство се наблюдава оживление, докато при строителството на граждански и инженерни обекти е отчетен спад. Това се вижда от данните на Националния статистически институт за индекса на продукцията в сектора през април.По предварителни данни индексът е с 1.8% под равнището от предходния месец, а спрямо година по-рано има увеличение от 2 на сто.", "date": "2017.06.08", "title": "Инженерното строителство се свива значително през април"}
{"url": "http://www.dnevnik.bg/politika/2017/06/08/2985321_volia_i_patriotichen_front_se_sdurpaha_za_komisiiata/", "text": "Председателят на парламентарната комисия за българите в чужбина Андон Дончев от \"Воля\" и заместникът му Юлиян Ангелов от \"Обединени патриоти\" (ВМРО) се впуснаха в спор за Държавната комисия за българите в чужбина (ДАБЧ) в кулоарите на парламента.Дончев даде пресконференция, на която съобщи, че от партията му ще пишат законови поправки за Комисия за българите в чужбина, тъй като в комисията се извършват злоупотреби и има съмнение за корупционни практики. От 2015 г. допреди няколко месеца ДАБЧ бе оглавявана от Борис Вангелов (ВМРО), който вече е депутат. Сегашният шеф на комисията Петър Харалампиев също е издигнат от \"Обединени патриоти\".Дончев каза, че прави изводите си на базата на сигналите, които са пристигнали до него по процедурата за издаване на удостоверения за български произход. \"Имаме информация, че определени удостоверения се издават за ден-два, а други чакат година-година и половина, при положение че законовият срок за това е един месец\", каза Дончев. Според него издаването на удостоверения за произход е излишна процедура и имало достатъчно институции, които проверяват документите - Министерството на правосъдието, МВР и ДАНС. Той даде и други примери, като дългото чакане за подаване на документи над една година и неоснователно забавяне на преписки.Преминаващият \"случайно\" през кулоарите Юлиан Ангелов (ВМРО) обвини Дончев в некомпетентност и че говори лъжи на базата на анонимни сигнали и такива от украинската мафия. Ангелов каза, че още 2014 г. било установено, че немалка част от документите, които се предоставят от Украйна, всъщност са фалшиви. По думите му ставало въпрос за посредници, които се занимават с търговия на гражданство. \"Това е поредната игра на партията на Марешки, която се опитва да вкара политика и раздори за българите в чужбина\", каза Ангелов. Той каза още, че ДАНС и другите служби проверяват другите документи, изискващи се за гражданство, а не удостоверенията за произход.Андон Дончев се върна на \"трибунката\" и цитира резултати от проверка на прокуратурата в ДАБЧ от 2014 г., в които има указания за отстраняване на нередности. Дончев попита дали е нормално при родни брат и сестра момичето да получи гражданство на основание произход, а момчето не. Каза и че много често на кандидатите за българско гражданство се изземват оригинални документи, а след това се губели, и при отказ те не можели да обжалват.Ангелов каза по-късно, че е видял \"сигналите\" на Дончев на заседание на парламентарната комисия, който представлявали списък с имена на украинци, подали документи за българско гражданство през бургаска посредническа агенция.", "date": "2017.06.08", "title": "\"Воля\" и \"Патриотичен фронт\" се сдърпаха за Комисията за българите в чужбина"}
{"url": "http://www.dnevnik.bg/pr_sfera/2017/06/08/2985364_teatralna_trupa_ot_bankovi_slujiteli_otnovo_igrae/", "text": "\"Шумки от вяра по диви пътеки\" е третата постановка на пътуващ театър \"ПРОтегни ръка\", която излиза с изцяло благотворителна мисия. Началото на инициативата бе поставено през 2012 г. с първата пиеса \"Малкият принц\" и последвалата \"Чудеса, чудесии или чудният свят на приказките\". Те бяха представени на сцена над 100 пъти в 42 града на страната, представяйки съвремен прочит на обичани детски приказки и намериха своите почитатели сред малки и големи. Събраните от първите две постановки над 300 000 лева бяха предоставени безвъзмездно за лечението на болни деца. Чрез тях се осигуриха терапии, помощни уреди и операции, които подобриха тяхното състояние.В проекта вместо професионални актьори безвъзмездно участват банкови служители, заемащи различни позиции в ежедневието си. Чрез постановките те напомнят за истинските житейски ценности, за вярата в доброто и силата на успеха. Правят го от сърце и с изключителен професионализъм, в подкрепа на децата със сериозни заболявания от семейства с ниски доходи или сираци.Постановката \"Шумки от вяра по диви пътеки\" също допринася за реализиране на дарителската кауза \"ПРОтегни ръка\". Тя преплита умело в себе си адаптация на три от вечните разкази на Николай Хайтов – \"Римска делва\", \"Пътеки\" и \"Изпит\". Сценарият за постановката е написан специално за трупата от Оля Стоянова, която от години подкрепя каузата на \"ПРОтегни ръка\". Режисьор на постановката е актьорът от Народния театър Христо Чешмеджиев, който също отдаде труда и времето си в подкрепа на благотворителната кауза. В героите от разказите на Николай Хайтов се превъплътяват служители на ПроКредит Банк, които ни връщат недалеч назад във времето, вярващи безрезервно в правдата, носещи в сърцата си любов и сила за живот. Убедени и отдадени до крайност на мисията да помагат за лечението на деца с тежки заболявания, те ще пътуват из цялата страна като планират да представят постановката в над 50 български града.Пред препълнена зала в Сатиричния театър на 7 юни се състоя официалната премиера на театралната постановка. Трупата започва своето турне в страната, за да набира дарения, като до края на месеца ще гостува и на местните театри в Сливен и Хасково. Повече информация за предстоящите представления може да видите на .", "date": "2017.06.08", "title": "Театрална трупа от банкови служители отново играе благотворително"}
{"url": "http://www.dnevnik.bg/sport/2017/06/08/2985324_promoturut_na_djoshua_machut_s_pulev_shte_e_prez/", "text": "Мач срещу Кубрат Пулев за защита на световната титла във версия IBF е в плановете на Антъни Джошуа. Това обяви неговият промотър Еди Хърн пред Sky Sports. да отложи задължителната си защита на пояса, за да организира реванш срещу Владимир Кличко. Условието на IBF е боят между 27-годишния англичанин и 41-годишния украинец да се проведе преди 2 декември.\"Мисля, че Владимир ще приеме предизвикателството с голямо самочувствие. Ние планираме внимателно мачовете на Антъни и засега знаем следващите два. След боя с Кличко ще направим с Кубрат Пулев през пролетта\", каза Хърн. на 29 април пред 90 хил. зрители на \"Уембли\". Освен че защити пояса си във версия IBF, англичанинът спечели вакантните титли на Световната боксова асоциация (WBA) и Международната боксова организация (IBO).\"За Джошуа е важно да има сигурен план и стабилност, защото боксът е спорт, в който нямаш право да бъркаш и аз съм му обещал, че това никога няма да се случи\", добави Хърн.", "date": "2017.06.08", "title": "Промотърът на Джошуа: Мачът с Пулев ще е през пролетта на 2018 г."}
{"url": "http://www.dnevnik.bg/bulgaria/2017/06/08/2985279_shest_godini_sled_cvetanov_i_cacarov_nakara_sujuza_na/", "text": "Най-голямата магистратска организация - съюзът на съдиите, изпрати днес отворено писмо с критики към последните действия и изказвания на главния прокурор Сотир Цацаров и на държавното обвинение като цяло. То е озаглавено \"Защо мълчим 2\" и е обяснено, че първото писмо \"Защо мълчим\" е било публикувано преди повече от 6 години и половина. Повод за него са били действията и коментарите на тогавашния министър на вътрешните работи .В писмото от днес организацията отбелязва, че нееднократно е заявявала, че в правова държава коректив за законността на действията на полицията и на другите органи на изпълнителната власт е съдът. Отбелязва и че Висшият съдебен съвет и другите компетентни държавни органи не реагира на казаното от съюза. Затова се достига предел, отвъд който говореното престава да има значение.\"Не мислехме, че ще се налага да обясняваме, че това се отнася и за прокурорските органи, които не би следвало да демонстрират, че са над съда, било чрез даване на указания, за които твърдят, че не могат да бъдат преценявани за законност от съда, било чрез задържане на страни по дела в почивката на съдебно заседание.Не бихме могли и да си представим, че чрез такова действие се осуетява наказателно производство, водено по повдигнато и поддържано от същата прокуратура обвинение. Не считаме въобще за възможно държавен обвинител в присъствието на главния прокурор да заяви, че в преценката на прокуратурата е да задържи и подсъдим по друго дело, докато срещу него не е приключило съдебно заседание\", се казва в първата точка на днешното писмо.Съюзът на съдиите коментира последната размяна на писма между главния прокурор  и председателя на Софийския градски съд (СГС) , след като първият обвини втория, че не предоставя на прокуратурата достъп до дела, които тя трябва да провери.Обобщение за случилото се тази седмица в съдебната система четете .Вторият случай, който коментира организацията, е задържането на прокурор от Плевен в съдебната палата в София, където той е бил по дело като подсъдим.  пък става в почивката на съдебното заседание.\"Многократно в последните седмици и част от съдиите се занимават с политическа дейност. Като примери са посочвани раздухвани в определени \"медии\" твърдения за скандали с многомесечна давност. По някои от тези публикации комисии на ВСС са се произнесли, като са приели, че липсват данни за нарушения.Останалите такива публикации не са привлекли вниманието на членовете на ВСС, които да поставят на вниманието на този орган обсъждането им и да настояват произнасяне по същество. Главният прокурор в една правова държава не може да разпространява твърдения, че съдии не се занимават с правораздаване, а са политически или партийно ангажирани, без да се основава на решения на компетентни органи, с които такива по своето същество нарушения са установени по отношение на който и да било съдия\", продължават в писмото си съдиите.Те заявяват още, че не приемат посланията на Цацаров, които разделят съдиите на такива, заслужаващи уважението му, и такива, които не попадат в тази група.", "date": "2017.06.08", "title": "Шест години след Цветанов и Цацаров накара съюза на съдиите да напише \"Защо мълчим 2\""}
{"url": "http://www.dnevnik.bg/bulgaria/2017/06/08/2985326_chastnite_izpulniteli_se_pohvaliha_che_sa_subrali_11/", "text": "Председателят на Камарата на частните съдебни изпълнители Георги Дичев заяви на специален брифинг, че за 2016 г. са събрани 1.1 млн. лв. вземания на съдебната власт. Частните съдебни изпълнители (ЧСИ) събират задълженията към съда, след като през юли 2015 г. бе подписано споразумение за това между Висшия съдебен съвет (ВСС) и камарата. На пресконференцията бе и Юлиана Колева, която е начело на правната комисия в съвета.Проблемът с вземанията на Темида след присъдени глоби, съдебни разноски и др. е голям и е отдавна. Пример за това е фактът, че от 2005 г. досега размерът на вземанията на съдебната власт възлиза на 770 млн. лв., като част от тях са погасени по давност, защото Националната агенция по приходите (НАП) не ги е събрала. Именно НАП трябвало да събира публичните вземания, каквито са и тези на съдебната власт. Но не го е правила най-вече заради малката сума на част от задълженията, а и защото те тълкуват някои от вземанията като частни, което не се споделя от ВСС.Колева даде пример с непоследователност в разбирането на НАП за съдебните вземания. Така например веднъж за публичните изпълнители сумата за експертиза по наказателно дело се отчита като частно вземане, за което приходната агенция няма задължение за събиране, друг път е прието за публично вземане, т.е. в компетентността на НАП.Иначе Дичев отчете, че през първите 6 месеца на 2016 г. 82 частни изпълнители са работили за събирането на 1.9 млн. лв., а събраната сума е 222 хил. лв. През второто шестмесечие на миналата година са се включили 163 ЧСИ за 7.5 млн. лв. и са събрали 880 хил. лв.За сравнение - Колева посочи, че след изпълнителни листове от 2016 г. НАП е събрала 430 хил. лв.По производства на частните съдебни изпълнители съдебната власт не заплаща за събирането на парите. То се поема от длъжниците, а несъбираемите разходи остават за частните изпълнители.За нас основното е превенцията, коментира още Дичев.\"Хората трябва да знаят, че вземанията на съдебната власт вече се събират, и то ефективно. И ще плащат допълнително, ако не изпълнят задълженията си\", поясни той.Юлиана Колева от своя страна обяви, че ВСС е доволен от резултатите. Отбеляза, че съдилищата постепенно свикват да възлагат вземанията на ЧСИ и рискът част от тях да се погасят по давност отпада.", "date": "2017.06.08", "title": "Частните изпълнители се похвалиха, че са събрали 1.1 млн. лв. дългове към съда вместо данъчните"}
{"url": "http://www.dnevnik.bg/bulgaria/2017/06/08/2985330_arestite_v_avtomobilnata_administraciia_sa_zaradi/", "text": "Акцията на полицията в държавната агенция \"Автомобилна администрация\" вчера, при която бяха задържани 11 служители, е свързана с практическата част от изпита за шофьорска книжка. Това съобщи след заседанието на Министерския съвет министърът на транспорта Ивайло Московски, цитиран от БТА.Той отказа да даде подробности, защото има следствени действия. Разработката е осъществена с нашето пълно съдействие и се подготвя от поне половин година, увери министърът.Московски подчерта, че теоретичната част на изпита - т. нар. листовки, изглежда непробиваема след като администрацията ги реорганизира. Кандидатът влиза в звукоизолирано помещение без достъп до мобилни мрежи, където има само един таблет и е осигурено видеонаблюдение. През тази форма на изпитване са преминали 20 хил. души и няма нито едно оплакване, посочи той.Държавата и министерството ще бъдат безкомпромисни към всякакви нерегламентирани практики, увери министърът и предупреди, че ако се наложи, ще има кадрови промени в администрацията.", "date": "2017.06.08", "title": "Арестите в автомобилната администрация са заради изпита по кормуване"}
{"url": "http://www.dnevnik.bg/bulgaria/2017/06/08/2985350_sled_replikata_za_shvedite_angelkova_prizova_za/", "text": "Министърът на туризма Николина Ангелкова призова председателя на Българската хотелиерска и ресторантьорска асоциация (БХРА) Благой Рагин да се оттегли заради  за инцидента с камериерката в Слънчев бряг, . В коментар за случая пред \"Нова телевизия\" Рагин заяви, че той трябва да отшуми възможно най-бързо, защото може да доведе до бойкот от скандинавските туристи. По късно през деня той каза, че  от ритника жена.\"Морално е Благой Рагин да се извини и оттегли\", заяви днес Николина Ангелкова на брифинг след заседанието на Министерския съвет, цитирана от агенция \"Фокус\".\"Категорично Министерството на туризма се разграничава от изказванията на такива хотелиерски организации и асоциации\", каза още Ангелкова. Тя посочи, че подчиненото ѝ ведомство не контролира неправителствените организации и не се бърка в работата им, но личното ѝ мнение е, че \"такова поведение, особено на председателя на Българската асоциация на хотелиерите и ресторантьорите Благой Рагин, е неприемливо\". По думите ѝ хората, които ръководят браншови организации в сектора на туризма, са длъжни да защитават интереса на работещите в него.Министърът посочи, че всеки следва да спазва законите на страната, независимо откъде е, а при непредизвикана агресия полицията и прокуратурата трябва да взимат мерки. \"Непрекъснато повтаряме и ще направим специална кампания за нашия телефон за сигнали и нередности, за да може да се използва по всяко време\", припомни Ангелкова.Вчера пред сайта  Благой Рагин заяви, че от пет години искал да напусне ръководния пост в БХРА, но трудно се намирали подходящи кадри.", "date": "2017.06.08", "title": "След репликата за шведите Ангелкова призова за оставка на шефа на хотелиерската асоциация"}
{"url": "http://www.dnevnik.bg/bulgaria/2017/06/08/2985365_svruhprihodi_v_noi_veche_sa_garantirali_vdiganeto_na/", "text": "За увеличението на минималните пенсии на 180 лв. от 1 юли и на 200 лв. от първи октомври са необходими общо 100 млн. лв. за тази година. Те вече са осигурени с преизпълнение на приходите на Националния осигурителен институт за първите четири месеца на годината. Това съобщи социалният министър Бисер Петков пред журналисти в Министерския съвет, където днес беше приет проект за актуализация на бюджета на Държавното обществено осигуряване.Така няма да се наложи увеличение на държавната субсидия, с която се запълва недостигът в бюджета на общественото осигуряване, каза Петков, цитиран от БТА.Министърът изрази надежда промените да бъдат подкрепени в парламента, за да може да влязат в сила от 1 юли и по-високите пенсии да бъдат изплатени същия месец. В същия законопроект е предвидено и второто увеличение - от 1 октомври.", "date": "2017.06.08", "title": "Свръхприходи в НОИ вече са гарантирали вдигането на пенсиите"}
{"url": "http://www.dnevnik.bg/citat_na_deniia/2017/06/08/2985385_citat_na_denia_ogradata_po_granicata_moje_da_bude/", "text": "Това заяви вицепремиерът и председател на Патриотичния фронт (част от \"Обединени патриоти\") Валери Симеонов след заседанието на правителството днес. Думите му, цитирани от агенция \"Фокус\", бяха в коментар на информацията, че  по сигнал на Велизар Енчев (\"Движение за радикална промяна Българска пролет\").", "date": "2017.06.08", "title": "Цитат на деня: Оградата по границата може да бъде наречена Великата българска стена"}
{"url": "http://www.dnevnik.bg/bulgaria/2017/06/08/2985379_koncesionerut_na_obrochishte_dobiva_poveche_ruda/", "text": "Окръжната прокуратура в Добрич започна разследване на концесионера на мина \"Оброчище\" \"Евроманган\" ЕАД. Фирмата е със седалище с. Църква, община Балчик. Разследването е за престъпления по служба, данъчни престъпления и неоказване на съдействие на орган на властта, съобщиха от държавното обвинение.В началото на седмицата започна спешна проверка на дейността, която се извършва в мината. Преди това пък енергийният министър Теменужка Петков прекрати временно сделката за концесия заради неизплащане на концесионното възнаграждение. Анализът на прокурорската проверка пък показал, че за последните три години броят на пострадалите миньори от трудови злополуки постоянно се увеличава.Прокуратурата проверила и сигнал на добричкатаза здравословни и безопасни условия на труд от \"Евроманган\" ЕАД. На работниците не били извършвани никакви периодични медицински прегледи. От инспекцията съставили няколко акта за тези административни нарушения. Издавани били и наказателни постановления, с които се налагали глоби на дружеството, но тези глоби така и не били заплатени. Държавното обвинение установило, че концесионерът на мина \"Оброчище\" попречил няколко пъти на инспекторите да извършат проверка на работния процес.Заради неплащането на наложените глоби от прокуратурата са разпоредили на НАП да извършат щателна проверка дали \"Евроманган\" ЕАД е внесла в държавната хазна всички данъци, глоби и такси, които дължи. За последния 5-годишен данъчен период дружеството не е било проверявано а при предходната ревизия, която е била извършена през 2012 г., никой от ревизиращия екип не е проверил какви са били действителните количества изнесена от страната и продадена в чужбина руда.От своя страна миньорите са разказали на окръжния прокурор, че добиват много повече руда от това, което се документира, а концесионерът крие от държавата действителния добив. Данните са били проверени чрез изискване на информация от регионална дирекция \"Морска администрация\" - Варна, а Министерството на енергетиката предоставило копия от цялата документация, свързана с конкретния договор за концесия. Установено е, че наистина има подобно разминаване.\"Това означава, че укриването на част от фактически добито и изнесено от страната с кораби количество руда е укриване на концесионно възнаграждение, дължимо на държавата, от една страна, а от друга – продажбата на контрагенти в чужбина на манганова руда е данъчно облагаема сделка, за която концесионерът дължи данъци\", пише в становището на прокуратурата, като се уточнява, че по този казус е сигнализирана и ДАНС.По договора за концесия задълженията на \"Евроманган\" били описани в 24 точки, които представлявали 24 различни по характер задължения. Само едно от тях е да се плаща дължимото концесионно възнаграждение при условия и в срокове, определени в договора. За изпълнението от страна на концесионера на останалите 23 негови задължения никой в Министерството на енергетиката никога не е проверил нищо, като тепърва ще се установи дали това е било умишлено с цел да се ощети държавата.Окръжният прокурор на Добрич лично проверил работата в мината в началото на седмицата. Той констатирал, че промишлената отпадна вода, която е била използвана в производствения процес за добив на руда под земята, въобще не се пречиства по никакъв начин и директно се излива в река Батовска на няколко километра от устието ѝ, което се намира в южния край на курорта Албена. Помпите, с които тази замърсена с тежки метали вода се е изпомпвала от галериите на повърхността и оттам – по дере в реката, са били пускани през нощта, когато няма опасност нещо да бъде видяно.Проверките на прокуратурата продължават и в момента.", "date": "2017.06.08", "title": "Концесионерът на \"Оброчище\" добива повече руда, замърсява река и не плаща глоби, твърди прокуратурата"}
{"url": "http://www.dnevnik.bg/kultura/2017/06/08/2985189_islandiia_-_tam_kudeto_literaturata_e_v_bezopasnost/", "text": "Ако се доверим на статистиките, репортажите и пътеписите от Исландия, на всеки хиляда жители се падат по пет писатели, грамотността е почти стопроцентова, книгите са обичаен подарък, а аудиоверсиите им може да свалите с код, изписан на пейките в столицата. За островната страна с население от около 333 хиляди души, литературата е основен културен продукт – ако изключим музикалните успехи на Бьорк. \"Нацията е малка, езикът е специфичен, така че страхът, че ако не го използваме, той ще изчезне, е съвсем реален\", казва Йон Калман Стефансон пред \"Дневник\" по време на посещението си в България. Визитата му преминава през София, Пловдив и финално Бургас (днес от 18:30 ч. в Дом на писателя). В страната той представя неотдавна излезлия си роман на български \"Тъгата на ангелите\" (\"Жанет 45\"), а по-рано тази година най-новият му роман, fish have no feet, му донесе номинация за международната Man Booker награда. Срещата с него е рядка възможност да разберем как всъщност се е създала тази среда в Исландия.Според 53-годишния писател, един от най-международно утвърдените на исландски, литературата в страната винаги е била свързана с усещането за идентичност. През XIX век, докато островът е бил част от Дания, поезията е основният начин за съхранение на традициите и историята. През 1944 г. Исландия става напълно независима от Дания, а през 1955 г. Халдоур Лакснес получава Нобелова награда за литература. \"Много хора за първи път научиха за страната ни благодарение на литературните ни успехи. Това не е само литературна награда, но и доказателство, че ни има на картата.\" От десетина година той е вече утвърден писател, но преди това работи много и различни професии: работник в рибна ферма, полицай, библиотекар, чистач, учител (\"може би най-изморителната ми работа\"), журналист. \"Когато бях библиотекар, хората търсеха основно криминалета. Но мястото беше в краен квартал на Рейкявик – има известна разлика между това какво четат хората в предградията, и в центъра на града, където вкусът е по-култивиран.\"Всяко едно от тези преживявания го е научило по нещо. \"Мисля, че всяко преживяване отвъд най-познатата ти среда е важно. Не те прави по-добър човек, но ти дава някои уроци за живота. Като писател този поглед към различните слоеве на обществото е от голямо значение. Ако трябва да дам съвет на някой млад автор, той ще е да чете много и да е отворен към нови преживявания.\" С напредващата възраст Стефансон казва, че трябва да си припомня колко е важно това. \"И че колкото и да учиш, не знаеш нищо. Винаги трябва да търсиш как да излезеш от рамката си. А е ужасно лесно да свикнеш с това, което познаваш.\"С изключение на няколко години в Дания той винаги е живял в Исландия. Какво за него прави страната и Рейкявик все още интересни вместо нещо, което познава твърде добре? \"Роден съм в столицата, но прекарах детството си в малък град. От години живея в къща извън Рейкявик и не слизам към него повече от един път месечно. Така че вече градът не ми се струва задушаващ, а като голям – като видя няколко кафенета едно до друго, и се изненадвам. Но независимо дали живееш в Ню Йорк, Рейкявик, София или на село, еднакво важно е да придобиеш поглед отстрани. А и винаги откриваш нещо за себе си на място, на което никой не те познава. Между другото, думата за \"глупак\" на исландски произлиза от определението, което се е давало на хората, които не излизат от къщите си.\"На български може да се прочете малка част от исландската литература, но сред хората, които се грижат да има все пак някакъв поглед към нея, е преводачът на \"Тъгата на ангелите\" Стефан Паунов. Благодарение на него на български са излизали Сьоун, Ейнар Маур Гвудмундсон, Ирса Сигурдардотир и Ойдур Ава Олавсдотир. \"Мога дълго да говоря защо този език толкова много ме впечатлява и как не мога да му се наситя. Като започнем от неповторимата лексика и почти пълното отсъствие на чуждици, минем през идиомите, чиято вътрешна логика е понятна единствено на самите исландци, и стигнем до съществителните, разделени на повече от 90 групи според склоненията им.\"Паунов живее и работи в Рейкявик от 2001 г. \"Исландците живеят с нагласата, че човек трябва да се отдава на своите търсения, да прави нещата, които му доставят удоволствие, да се посвети на това, което му се отдава. Водени от това разбиране, мнозина дават воля на своите пориви – пишат поезия, свирят на инструменти, правят експедиции до Антарктика, участват в маратони. Прилагат своите умения и талант, изследват собствените си граници. И нищо чудно, че толкова много исландци издават литература или музика. Това е продукт на културата да \"усвоиш себе си\" на 100 процента.\"Той подкрепя и популярното обяснение, че четенето и литературата винаги са били начин да се преживеят дългите зими. И не само – според прогнозата за време този уикенд се очаква да е снежен в страната.\"Разказването на истории е традиция от времето на живота в торфени ферми. Вечер всички обитатели на къщата се събирали във всекидневната и си разказвали преживелици или се отдавали на четене. Споделянето на истории споява връзките между хората, съпреживяването създава емоционална близост. Не е чудно, че солидарността заема толкова важно място в ценностната система на скандинавците.\"И все пак според Йон Калман Стефансон идеалистичните стереотипи около страната са пресилени. \"И в Исландия има опашки, когато излезе новия iPhone. Не познавам лично Бьорк. Но пък е вярно, че доста хора вярват в духове и елфи. При всички случаи напишете, че имаме и силен футболен отбор – важно е да се знае!\"\"", "date": "2017.06.08", "title": "Исландия - там, където литературата е в безопасност"}
{"url": "http://www.dnevnik.bg/biznes/2017/06/08/2985392_kabinetut_ulesni_naemaneto_na_chujdenci/", "text": "Работодатели ще могат да наемат краткосрочно чужденци от трети страни без да публикуват обяви за работа и без да представят договори за наем. Това предвиждат приетите днес от правителството промени в Правилника за прилагане за Закона за трудовата мобилност и трудовата миграция, с които се позволява облекчен режим за набиране на работна ръка от държави - нечленки на ЕС. Отпадат изискванията за представяне на документи за образование, квалификация със съответните апостили и представяне в консулствата, както и изискванията към работодателите да публикуват в средствата за масова информация свободните работни места.Вицепремиерът по икономическата и демографската политика Валери Симеонов уточни, че основно кадри се очакват от българската диаспора в Украйна и Молдова, от Македония, Западните покрайнини, както и бившите съветски републики. Той изрази увереност, че с тези промени ще бъде облекчен предстоящият туристически сезон.", "date": "2017.06.08", "title": "Кабинетът улесни наемането на чужденци"}
{"url": "http://www.dnevnik.bg/sport/2017/06/08/2985309_lebron_djeims_ne_sum_vijdal_otbor_kato_goldun_steit/", "text": "Звездата на \"Кливланд кавалиърс\" Леброн Джеймс смята, че съперникът във финалите на НБА \"Голдън стейт уориърс\" притежава най-голямата огнева мощ, която е виждал.  и вече са само на победа от титлата.\"Играл съм срещу велики отбори, но силата, която те имат, не може да се сравни с други. Дори когато играем отлично, се нуждаем от нещо повече, защото знаем, че ще намерят как да отговорят\", каза крилото след третата загуба на \"кавалерите\".Той отказа да отговори дали всичко във финалната серия е приключило. Миналата година  обърна \"Голдън стейт\" от 1:3, но никой отбор не е печелил титлата след загуби в първите три срещи.\"Направихме всичко достатъчно добре, за да спечелим, но просто те бяха с една крачка пред нас. За себе си мога да кажа, че дадох абсолютно всичко, което имах като сили, но в края най-важен винаги е резултатът\", добави Джеймс, който завърши с 39 точки, 11 борби и девет асистенции.", "date": "2017.06.08", "title": "Леброн Джеймс: Не съм виждал отбор като \"Голдън стейт\""}
{"url": "http://www.dnevnik.bg/sviat/2017/06/08/2985382_durjavite_propusnali_migranti_da_preminat_ne_sa_dlujni/", "text": "Държави от Европейския съюз, които са позволили на мигранти да минат през техни земи, не са длъжни да ги приемат обратно по Дъблинския регламент и да обработват молбите им за убежище.Това гласи заключение на генералния адвокат на  по две дела, заведени от хора, потърсили закрила. Макар окончателното решение да предстои, магистратите обикновено се съобразяват с вече установеното мнение на генералния адвокат.На практика то означава, че ако властите на държава членка са организирали преминаването на мигранти през своята територия и мигрантите са подали молба за убежище в друга страна, то тя няма право да ги връща в първата.Регламентът  предвижда, че ако кандидат за международна закрила \"незаконно е пресякъл\" външната граница на Европейския съюз и е преминал границата на първата държава с друга държава членка, първата страна от ЕС, в която е стъпил, трябва да разгледа молбата му. Тоест, ако мигрант е  и е преминал до Германия, където да поиска убежище, регламентът предвижда, че искането му трябва да бъде разгледано от българските власти.Но генералният адвокат е на мнение, че при изключителните обстоятелства на . думите \"незаконно пресичане\" не обхващат случаите, в които властите организират транзитното преминаване на мигранти през своя територия. Двете дела, по които се произнася съдът, се отнасят до вече затворения  който преминаваше от Турция през Гърция и Западните Балкани.Първото дело е по случая на сириец, когото хърватските власти са превозили от границата със Сърбия до тази със Словения, където той подава молба за убежище. Любляна обаче посочва, че той е влязъл \"незаконно\" в Хърватия, а властите в Загреб се съгласяват да го приемат обратно. Сириецът обжалва с мотива, че хърватските органи са му позволили да пресече външната граница.Второто дело е заведено от две афганистанки и децата им, които са влезли в ЕС на два пъти – първо през Гърция, после през Хърватия и са подали молба за закрила в Австрия. Властите във Виена смятат, че тези хора са отговорност на хърватската държава. Защо не на гръцката? Защото \"в Гърция са налице системни слабости в процедурата за предоставяне на убежище\".Върховните съдилища в Словения и в Австрия задават следните въпроси на Съда в Люксембург: (i) следва ли регламент \"Дъблин ІІІ\" да се тълкува във връзка с други актове на ЕС; (ii) следва ли улесненията и сътрудничеството, предоставени от държави – членки на ЕС, на транзитно преминаване да се счита за \"виза\" по смисъла на този регламент; (iii) как трябва да се тълкува изразът \"незаконно пресичане\" на границата; (iv) попадат ли гражданите на трети страни, на които е позволено влизане в шенгенското пространство по време на хуманитарната криза, в изключенията от нормалните правила по Кодекса на шенгенските граници и (v) какво означава \"безвизово влизане\" по смисъла на регламент \"Дъблин III\".Генералният адвокат отговаря така:- Регламент \"Дъблин III\" трябва да се тълкува единствено във връзка с текста, контекста и целите на този регламент, а не във връзка с други правни актове на Съюза. Причината: регламентът е неразделна част от европейската система за предоставяне на убежище за разлика от Кодекса на шенгенските граници и Директивата за връщането.- фактът, че някои държави членки са позволили на въпросните лица да пресекат външната граница на ЕС и впоследствие да предприемат пътуване през територията им към други държави членки, за да подадат молби за международна закрила, не e равнозначен на издаването на \"виза\".- въпреки това думите \"незаконно пресичане\" в регламента не обхващат тези случаи. Тоест , ако се тълкува в контекста на регламента. Адвокатът отбелязва, че въпросният регламент не е замислен да урежда такива извънредни обстоятелства.- при извънредните обстоятелства на разглежданите дела държава членка е могла да приложи изключението по Кодекса на шенгенските граници, който ѝ позволява да разреши на граждани на трети страни да пресекат външната граница по хуманитарни причини. Генералният адвокат не смята, че е необходимо държавата членка да е извършила индивидуална оценка във връзка със съответното лице, тъй като според нея това изискване не е предпоставка за изключението, което се изтъква.- не е вярно, че при обстоятелствата по делото разрешението за влизане на граждани на трети страни на територията на държавите - членки на ЕС, съставлява безвизово влизане за целите на регламент \"Дъблин III\".Ситуацията през 2015 г. бе извънредна, припомня адвокатът. Над 1 млн. души влязоха на територията на ЕС тогава и това бе най-голямото масово движение на хора на континента след Втората световна война. Ако се приеме, че гранични държави членки като Хърватия са компетентни да приемат и разглеждат молбите за убежище на изключително голям брой лица, възниква реален риск тези държави просто да не успеят да се справят със ситуацията. Това на свой ред може да постави държави членки в положение, в което не са в състояние да изпълняват задълженията си по правото на ЕС и международното право.", "date": "2017.06.08", "title": "Държавите, пропуснали мигранти да преминат, не са длъжни да ги приемат обратно, твърди Съдът на ЕС"}
{"url": "http://www.dnevnik.bg/sviat/2017/06/08/2985424_bolnite_ot_holera_v_iemen_sa_dostignali_100_000_za/", "text": "Броят на болните от холера в Йемен е надхвърлил 100 000 души за пет седмици, откакто се разрази епидемията, обяви Световната здравна организация, цитирана от \"Ройтерс\".Към 8 юни заболелите са 101 820, а от тях смъртните случаи са 789, считано от 27 април, каза на брифинг говорителят на организацията Тарик Ясаревич.Йемен е в състояние на гражданска война от пролетта на 2015 г. Конфликтът включва бунтовниците хути, които се сражават със силите, лоялни на йеменското правителство, и техните съюзници, а в хода му се намесиха множество държави от региона. Отчасти в резултат на войната по-малко от половината лечебни заведения в страната функционират. Около 19 милиона души, т. е. 60 процента от населението на Йемен, имат проблем да си осигуряват храна. Според Световната здравна организация страната преживява една от най-тежките хуманитарни кризи в света наред със Сирия, Южен Судан, Нигерия и Ирак, съобщи СЗО по-рано тази година, цитирана от БТА. ", "date": "2017.06.08", "title": "Болните от холера в Йемен са достигнали 100 000 за седмици"}
{"url": "http://www.dnevnik.bg/bulgaria/2017/06/08/2985410_valeri_simeonov_otreche_firmi_na_patriotite_da_stroiat/", "text": "\"Няма фирми на Патриотичния фронт, които да изграждат оградата по границата\", заяви вицепремиерът и председател на Патриотичния фронт (част от \"Обединени патриоти\") Валери Симеонов след правителственото заседание днес. Думите му, цитирани от агенция \"Фокус\", са в отговор на информацията, че  оградата по сигнал на Велизар Енчев (\"Движение за радикална промяна Българска пролет\"). Според сигнала съоръжението се строи от фирми на Патриотичния фронт, а цените по договорите са многократно завишени.\"Трябва да се гордеем със съоръжението, което може да бъде наречено \", продължи Валери Симеонов. Той даде да се разбере, че обмисля завеждане на дело срещу подалия сигнала:\"В личен план за 62 години това, с което се гордея, че съм изградил, е моето чисто и неопетнено име. Всеки, който се опитва да хвърли петно върху него, ще получи съответното съдебно наказание\", заяви той и призова Велизар Енчев да посочи кои са фирмите на Валери Симеонов. \"Аз даже не зная имената на фирмите, които работят, и не е редно да ги зная\", добави вицепремиерът. Според него в случая се наблюдава \"общоприето политическо плямпане\", което е ежедневие в България. \"Мога да ви кажа, че работата, която е свършена, заслужава, меко казано, похвала. Другата седмица ще осигуря хеликоптер, в който ще поканя представителите на средствата за масова информация и неверниците от опозицията да се качат и да видят за какво става въпрос\", коментира той. Според Симеонов телената ограда е \"изключително тежко, сериозно инженерно съоръжение, с което България трябва да се гордее, така както Китай се гордее с Великата китайска стена\". \"България трябва да се гордее с най-стабилната ограда в целия ЕС, която спокойно може да бъде наречена Великата българска стена\", каза още Валери Симеонов.", "date": "2017.06.08", "title": "Валери Симеонов отрече фирми на Патриотите да строят оградата и похвали работата по нея"}
{"url": "http://www.dnevnik.bg/bulgaria/2017/06/08/2985461_rezultatite_ot_maturite_na_4_i_7_klas_tazi_godina_sa/", "text": "Обобщените резултати от задължителното национално външно оценяване за четвърти и седми клас през 2017 г. показват по-малко двойки и повече шестици отколкото през 2016 г. Като цяло представянето на учениците в матурите е по-добро тази година, обявиха министърът на образованието и експерти по време на пресконференция във ведомството. Предвид че системата на обучението тази година е същата като през миналата година, резултатите показват подобрение в ефективността й, смятат от министерството.В средния успех в изпита за четвъртокласниците по Български език и литература личи най-голям ръст спрямо миналата година. Сега е 71.67% при 67.65% през 2016 г. По математика от 67.7% се е вдигнал на 70.3% през 2017 г. Традиционно високи остават резултатите по \"Човекът и обществото\" - 79.35%, но има лек спад в изпита по \"Човекът и природата\" - от 74.95% на 74.07%.Също традиционно Смолян и София оглавяват класацията по най-добри резултати, а Сливен и Шумен са с най-слабите. Има тенденция към все по-широка амплитуда между най-високите и най-ниските регионални резултати - близо 20 точки, отбелязаха от министерството.Децата тази година са се справили по-добре със задачите с избираем и свободен отговор - точно тези, които проверяват способностите им да разбират и интерпретират текстове и задачи. По български език и литература не се затрудняват да разпознават видове изречения по цел и изказване, да изписват правилно думи с \"щ\" и думи със звучна съгласна пред беззвучна, но проблемни области остават разпознаването на подлога в изречението и правописа на гласните в неударени срички. По математика се отчита подобрено разбиране на геометричните задачи, но и проблем със систематизирането на текстовите задачи.В топ 10 на най-добре представилите се училища в страната има три частни основни училища, включително на първите две места. По думите на министъра на образованието Красимир Вълчев, това не означава непременно, че в частните училища образованието е по-качествено, а възможно обяснение е и по-строгите критерии, по които изобщо се приемат деца в тези училища.Резултатите са съизмерими, но като цяло по-високи от предходната година и по български език и литература, и по математика, отбелязаха от ведомството. Няма нито един показател, по който учениците да са се представили по-зле, подчертаха от МОН, включитгелно броя на децата, постигнали максимален брой точки и в двата модула в двата изпита, както и в броя на слабите и на отличните оценки., докато през 2016 г. са били наполовина по-малко - 1437. Слабите са намалели от 9481 на 7761. По математика отличен 6 са получили 3857 деца (при 2637), и слаб 2 са получили 13 533 (при 17 983 м.г.).В първия модул по БЕЛ, който е задължителен за всички, учениците са събрали среден брой точки от 34.67 при 32.1 през 2016 г. С една точка по-надолу са резултатите във втория модул този път, но за сметка на това повече ученици са избрали да го попълнят. Министерството на образованието отчете като успех това, че все повече седмокласници са работили по втория модул от изпита по български език - близо 75%, при 56% миналата година.Най-честите проблеми на седмокласниците по БЕЛ остава пунктуацията в сложните изречения, преобразуването на пряка в непряка реч и най-същественото - трудното извличане на информация от текст и неумението да разсъждават и да структурират логически издържани и пунктуационно правилни тези. Напредък отбелязват по отношение на дидатктическата задача.Средният брой точки по математика се е вдигнал от 26.15 през 2016 г. на 28.52 през 2017 г., а във втория модул - от 7.56 на 8.67. От МОН обясниха, че  на практика не се е отразила на оценките. Повечето ученици са уловили проблема и са се справили.Почти всички региони в страната са повишили средния си успех, като най-отчетливо това се вижда във Враца и Пазарджик по отношение на седмокласниците в изпита по БЕЛ, както и в Смолян и Кърджали за изпита по математика. Занижени резултати спрямо миналата година по български език има само в Търговище, и по математика - в Габрово. Слабо, почти без промяна спрямо миналата година, са се предствали по български език и учениците от Ловеч, и Русе, Силистра и Ямбол по математика.В класацията на най-добре представилите се средни училища в матурите за 7 кл. в страната са предимно такива с математически профил.", "date": "2017.06.08", "title": "Резултатите от матурите на 4 и 7 клас тази година са по-високи, обяви Министерството на образованието"}
{"url": "http://www.dnevnik.bg/sport/2017/06/08/2985463_vezenkov_ima_shans_da_igrae_v_nba_smiata_georgi/", "text": "Президентът на Българската федерация по баскетбол Георги Глушков, заяви, че крилото на \"Барселона\"  има реален шанс да бъде избран в драфта на НБА. Шефът на централата засега е единственият българин, който е играл в най-силната баскетболна лига в света.\"Личното ми мнение е, че Везенков има шанс да бъде избран в драфта. Той е добър играч и мисля, че ще справи. Знам, че и неговото желание е да играе в НБА. Тази година му е последният шанс да бъде избран, така че ако това не се случи, след това ще му бъде доста по-трудно\", каза Глушков.Драфтът в  е на 22 юни, а според медиите в САЩ е възможно Везенков да бъде избран във втория кръг.Глушков взе участие на пресконференция по повод предстоящите квалификации за световното първенство през 2019 г. в Китай.\"През 2010 г. ФИБА взе решение да промени календара и новата система ни дава шанс да играем в световните квалификации, което не ни се е случвало от доста време. В пресявките не могат да играят състезатели от НБА и ФИБА се надява, че в тяхно отсъствие по този начин ще позволи да поникнат нови звезди\", добави Глушков.Националният отбор ще се изправи срещу Португалия и Беларус, като първите два отбора в групата продължават напред. Квалификациите започват през август.", "date": "2017.06.08", "title": "Везенков има шанс да играе в НБА, смята Георги Глушков"}
{"url": "http://www.dnevnik.bg/evropa/novini_ot_es/2017/06/08/2985453_brjuksel_otpusna_oshte_866_mln_evro_za_metroto_v_sofiia/", "text": "Eвропейската комисия одобри България да получи нови 86.6 млн. евро за изграждането на метрото в София, съобщиха от институцията.Сумата е предназначена за следващия етап от строителните работи по западната част на 3-тата линия на метрополитена, която включва четири нови станции. Общата дължина на отсечката, за която Брюксел отпусна финансиране днес, е 4 км - от ул. \"Житница\" до Околовръстното шосе през квартал \"Овча купел\".По проект третият метродиаметър, който ще свърже кварталите \"Левски\" и \"Горна баня\", е с дължина 16 км, на които са разположени 19 станции. Миналата година Еврокомисията прие първия пакет от финансиране на стойност над 368 млн. евро за отсечката, свързваща жилищните комплекси \"Сухата река\", \"Хаджи Димитър\", \"Красно село\", \"Славия\", \"Белите брези\", \"Лагера\" и \"Хиподрума\" с центъра на града.До 2020 г. дължината на всички линии ще достигне 56 километра, с общо 53 спирки.Средствата са от Европейския фонд за регионално развитие по кохезионната политика на съюза. Те се полагат на България като безвъзмездна помощ от бюджета до 2020 г. за социалноикономическо сближаване.", "date": "2017.06.08", "title": "Брюксел отпусна още 86.6 млн. евро за метрото в София"}
{"url": "http://www.dnevnik.bg/biznes/2017/06/08/2985475_parlamentut_prie_na_purvo_chetene_zakona_za_koncesiite/", "text": "Със 124 гласа \"за\", 68 \"против\" и нито един въздържал се парламентът прие на първо четене Закона за концесиите, съобщи \"Фокус\".Законът беше приет в края на предишния парламент, но  малко след разпускането на 43-ото Народно събрание. Това бе изтълкувано като .Затова миналия месец депутатът от ГЕРБ Данаил Кирилов и негови колеги от парламентарната група внесоха нов проект. Представителите на управляващата партия настояват за бързо приемане на закона, защото България е заплашена от наказателна процедура от Европейската комисия заради неспазването на сроковете за транспониране на Директива 2014/23/ЕС на Европейския парламент и Съвета от 26 февруари 2014 г. за възлагане на договори за концесия. В мотивите вносителите са записали, че с новия нормативен акт се цели усъвършенстване на действащите разпоредби за концесиите и се предлага отмяната на сега действащите Закон за концесиите и на Закон за публично-частното партньорство, тъй като съществена част от материята, уредена с тях, е предмет на уредбата на Директивата за концесиите.Законопроектът предлага две основни форми на концесии - публично-частното партньорство, с което публичен партньор възлага строителство или услуги на икономически оператор и концесията за ползване, която е традиционната концесия. С него се предлагат и три вида процедури: открита процедура, състезателна процедура с договаряне и състезателен диалог.Проектът предвижда концесиите да се възлагат от министрите и кметовете на общини, като Министерският съвет и общинските съвети запазват правомощията си да одобряват предварително определени решения.Предлага се всяка концесия да е за определен срок, като конкретната му продължителност не може да бъде по-дълга от максималния срок, който е предвиден при откриване на процедурата с решение на концедента. С цел гарантиране на обществения интерес се въвежда допълнителна гаранция като санкция от Народното събрание, когато определеният от концедента максимален срок е 35 години или по-дълъг. При общинските концесии, когато максималният срок е 20 години или по-дълъг, се предлага одобряването да стане с мнозинство две трети от общия брой от общинските съветници, а когато срокът е 35 години или по-дълъг, освен решение от общинския съвет е необходимо и решение от Народното събрание.За по-голяма публичност се създава се правна възможност в националния концесионен регистър да се публикува както информация за изпълнението на договорите, така и информация относно провеждането на процедурите за възлагане на концесии. Ако текстовете на вносителите бъдат приети и на второ четене, офертите и заявленията ще могат да се подават и в електронен вид.", "date": "2017.06.08", "title": "Парламентът прие на първо четене Закона за концесиите"}
{"url": "http://www.dnevnik.bg/sviat/2017/06/08/2985443_fitnes_chujdi_ezici_i_kotka_ili_koia_e_rialiti_uinur/", "text": "Заради желанието си да претвори в действия отвращението си от Доналд Тръмп Риалити Уинър днес рискува да бъде осъдена на дълъг престой в затвора. Родената в Тексас 25-годишна жена е обвинена в разкриване на строго секретен документ за руските кибератаки по време на президентските избори от 2016 г.Откакто тази афера избухна в понеделник вечерта, американците видяха на телевизионните си екрани кротко усмихнатото лице на любителка на природата и животните, която бе арестувана в събота в жилището си в щата Джорджия.Руса коса на кок, сини очи, само едно дребно нарушение на правилника за движение по пътищата в съдебното ѝ досие - Риалити няма профила на престъпница. Един от водещите републиканци в Конгреса Джейсън Чафец обаче заяви, че тя заслужава белезници и затвор.Доскоро, ако се съди по акаунтите ѝ в \"Инстаграм\" и \"Фейсбук\", бившата служителка на военновъздушните сили на САЩ е редувала работните си смени с приготвяне на вегетариански ястия и с физически упражнения, подобно на милиони други американки.Селфи от последната ѝ ваканция я показва в спортно облекло на върха на пирамида на маите в Белиз. От социалните мрежи научаваме също, че не се е колебаела да критикува онлайн президента Доналд Тръмп, като стига дотам да го нарече \"купчина лайна\" в едно от посланията си.Тя внезапно излезе от анонимност, като реши да тръгне по стъпките на  и , които привържениците им представят като \"разобличители\", разкрили на обществеността полезни поверителни сведения, а критиците им - като изменници. Сноудън и Манинг разтърсиха света на разузнаването, преди да са навършили 30 години. Риалити Уинър е също толкова млада. В това няма нищо изненадващо: коридорите на американските разузнавателни служби и техните подизпълнители гъмжат от наскоро завършили студенти с дарба в информатиката, шифроването и чуждите езици. Въпреки малкия си опит те боравят със строго секретни данни.Според изявленията на майка ѝ пред Си Ен Ен Риалити владее пущу, дари и фарси - езици, които се говорят в Афганистан, Пакистан и Иран. Малко след завършването на гимназия в Кингсвил, щата Тексас, където се е изявила в леката атлетика и тениса, тя е избрала военната кариера, уточни Били Уинър-Дейвис.Кариера, която вероятно е прекарала пред монитор в щата Мериленд. След шест години военна служба тя е наета през февруари 2017 г. от фирма \"Плурибус интернешънъл корпорейшън\", която работи за Агенцията за национална сигурност.Съдейки по доклада на разследването на ФБР, Риалити Уинър е проявила непредпазливост при разкриване на поверителен документ, до който е имала достъп: не само го е разпечатала на работното си място, но и се е свързала по електронната поща със сайта The Intercept, на който го е изпратила. При разпит от агент на федералната полиция младата жена е признала всички тези факти.Според документа хакери от руското военно разузнаване на няколко пъти са се опитали да проникнат в американските избирателни системи преди президентския вот от 2016 г. Основателят на Уикилийкс Джулиан Асандж заяви, че Риалити Уинър заслужава да бъде подкрепена за \"проявената смелост да ни информира\".Говорителката на Тръмп Сара Хакъби Сандърс, напротив, осъди \"изменническата постъпка\" на бившата военнослужеща. \"Тя е била въвлечена в нещо по-голямо от нея\", успокоява топката адвокатът на младата жена Тайтъс Никълс.Риалити Уинър ще се яви днес пред съдия Брайън Епс, който ще прецени дали тя да остане в ареста. Междувременно тя е помолила майка си добре да се грижи за кучето и котката ѝ.", "date": "2017.06.08", "title": "Фитнес, чужди езици и котка, или коя е Риалити Уинър"}
{"url": "http://www.dnevnik.bg/sviat/2017/06/08/2985481_napadatelite_v_teheran_se_srajavali_za_isliamska/", "text": "Петимата нападатели, извършили в сряда , са граждани на страната, сражавали се за групировката \"Ислямска държава\" в бастионите ѝ в Сирия и Ирак, съобщи общественият оператор IRIB.Седемнайсет са загиналите при атентатите в парламента и мавзолея на първия духовен водач на Иран, аятолах Рухолах Хомейни, потвърдиха властите. \"Мнозина\" са ранени, но точният им брой не се съобщава.Според медията, цитирана от \"Ройтерс\", нападателите \"са напуснали Иран и са били замесени в престъпления на терористичната група (\"Ислямска държава\") Ракка и Мосул\", които бяха превзети през 2014 г. и се превърнаха в най-важните градове на организацията съответно в Сирия и Ирак.\"По-късно се завърнали в Иран, за да осъществят терористични атаки.\"Увеличиха се полицейските патрули по улиците на Техеран и в столичните метростанции. Заместник вътрешният министър Мохамад Хосеин Золфагари заяви по държавната телевизия, че \"правоохранителните дейности може да нараснат\" и че се набляга на събирането на разузнавателна информация, съобщава БТА.Нападенията в сряда бяха първият случай, при който \"Ислямска държава\" поема отговорност за атентати на иранска територия. Революционната гвардия на Иран междувременно съзря намеса и на Саудитска Арабия в инцидента. Рияд отхвърля обвиненията.", "date": "2017.06.08", "title": "Нападателите в Техеран се сражавали за \"Ислямска държава\" в Сирия и Ирак"}
{"url": "http://www.dnevnik.bg/skorost/2017/06/08/2985533_avtonomnite_avtomobili_shte_promeniat_i_spasiat_sveta/", "text": "Автономните автомобили ще променят и спасят света, каза в лекция на организираната от вестник \"Капитал\", Launchhub и Neveq конференция Digitalk ръководителят на департамента за компютърни науки в университет \"Сингуларити\" Брад Темпълтън. Той е бил и консултант на екипа, разработващ автономните коли на \"Гугъл\".Според Темпълтън с навлизането на превозните средства без шофьори ще намалее броят на жертвите на катастрофи, ще се повиши производителността на труда, а транспортът ще стане много по-екологичен. \"Всяка година в катастрофи по света умират 1.2 млн. души просто защото хората са лоши шофьори. Само американците прекарват 50 млрд. часа годишно зад волана, което води до 8% по-нисък брутен вътрешен продукт\", поясни той.Експертът прогнозира, че автономните автомобили ще променят редица индустрии. Най-пряко засегнати ще бъдат производителите на коли, които от доставчици на продукти трябва да се превърнат в компании, предлагащи услугата транспорт. Според Брад Темпълтън в бъдеще човек няма да си купува кола, подходяща за всичките му нужди, а ще наема такава, от каквато се нуждае в момента.Ръководителят на департамента за компютърни науки в университет \"Сингуларити\" прогнозира, че масовите автономни автомобили ще са електрически, компактни, с едно или две места и много малък брой компоненти. Интериорът ще е максимално изчистен, като липсват волан, педали, приборно табло, мултимедия. \"Салонът на автономните автомобили ще прилича на хол или кабинет на колела\", каза още Брад Темпелтън.Той очаква автомобилните концерни ще влязат в сериозна конкуренция с технологичните компании, които също искат да присъстват сериозно на пазара на превозните средства на бъдещето. \"Ясно е, че автономните коли са немислими без компютрите. Логиката на автоконцерните е: \"Имаме автомобилите, слагаме вътре компютрите и готово.\" Технологичните компании обаче разсъждават по-различно: \"Разполагаме с компютрите, слагаме им колела и ще видим какво ще стане\", обясни Темпълтън.Най-сериозен ефект от масовото навлизане на автономните автомобили експертът очаква върху архитектурата на градовете. \"Вече няма да има нужда от обособяване на паркинги навсякъде. Споделените автономните коли ще оставят един клиент, ще взимат друг, като обикалят без престой. Личните автомобили без шофьори пък могат да изчакат някъде в покрайнините на градовете собственикът им да свърши работа си и в уреченото време да минат да го вземат\", посочи Темпълтън. Неговите изчисления сочат, че при такова бъдеще в САЩ излишни ще станат 600 милиона паркоместа, заемащи около 10% от градските територии.От лекцията Темпълтън стана ясно, че и за компаниите, занимаващи се с недвижими имоти, предстоят промени. \"Трите основни фактора за тях са локация, локация и локация. Когато обаче човек може да върши работата си в колата, докато тя го транспортира от едно място на друго, локацията спира да има голямо значение\", подчерта Темпълтън.Другите сектори, който ще бъдат засегнати, са тези на доставките, транспорта, дори бизнеса с радиостанции просто защото в автономните коли няма радиоприемници, а всеки ще пуска любимата си музика през телефона.", "date": "2017.06.08", "title": "Автономните автомобили ще променят и спасят света, прогнозира експерт"}
{"url": "http://www.dnevnik.bg/bulgaria/2017/06/08/2985534_pravitelstvoto_shte_plati_blizo_polovin_milion_leva_po/", "text": "Кабинетът прие за изпълнение плащанията по седем решения на Европейския съд по правата на човека по дела срещу България, съобщи правителствената информационна служба. Ще бъдат изплатени общо 461 370 лв. обезщетения за претърпени имуществени и неимуществени вреди, както и разходи за разноски на жалбоподатели.По четири от делата - \"Стамова срещу България\", \"Костов срещу България\", \"Стефанови срещу България\" и \"Басменкова срещу България\", страната е осъдена за нарушаване на правото на собственост при отчуждителни и приватизационни процедури.По делото \"Иван Тодоров срещу България\" съдът е преценил, че е нарушено правото на своевременно разглеждане на законосъобразността на задържането, а по делото \"Посевини срещу България\" – на ефективно вътрешно правно средство за защита.По делото \"И. П. срещу България\" ЕСПЧ посочва, че националният закон не предвижда съдебен контрол на задържането в дом за временно настаняване на малолетни и непълнолетни и с оглед на това намира нарушение на Конвенцията за защита на правата на човека и основните свободи поради липса на достъп до съд, който да разгледа законността на задържането.", "date": "2017.06.08", "title": "Правителството ще плати близо половин милион лева по седем дела срещу България"}
{"url": "http://www.dnevnik.bg/biznes/2017/06/08/2985513_kabinetut_otpusna_za_remont_na_ndk_28_mln_lv_vmesto/", "text": "Правителството одобри допълнително 28 млн. лв. за ремонти и нова техника на Националния дворец на културата. Сградата ще е домакин на голяма част от програмата на Българското председателство на Съвета на ЕС, което започва на 1 януари 2018 г.Изпълнителният директор на НДК е поискал 36 млн. лв., но министрите са преценили, че е достатъчна по-малка сума, съобщи правителствената пресслужба. Парите ще бъдат дадени под формата на увеличение на капитала на държавното дружество и са за сметка на централния бюджет. Ще бъдат изплатени на три транша - 40 на сто до края на второто тримесечие; 30 на сто до края на третото тримесечие и 30 на сто до края на четвъртото тримесечие на 2017 г", "date": "2017.06.08", "title": "Кабинетът отпусна за ремонт на НДК 28 млн. лв., вместо исканите 36 млн."}
{"url": "http://www.dnevnik.bg/sport/2017/06/08/2985516_hamiltun_malki_njuansi_ni_prechat_da_nastignem_ferari/", "text": "Малки нюанси в представянето на различните писти пречат на \"Мерцедес\" в битката за титлата. Това заяви звездата на отбора  преди уикенда за Гран при на Канада.Трикратният световен шампион се намира в трудна ситуация през този сезон, като след само шест кръга вече изостава с 25 точки от лидера Себастиан Фетел.\"Работим изключително много, за да разберем как да подобрим нещата в колата ни и да настигнем \"Ферари\". Малки нюанси ни пречат, като на всяка писта е различно\", каза Хамилтън.В Русия и Монако, където асфалтът е по-абразивен, \"Мерцедес\" имаше големи проблеми с гумите на \"Пирели\". В Сочи Хамилтън завърши четвърти, въпреки че неговият съотборник Валтери Ботас спечели.В  преди две седмици британецът страдаше още в квалификацията, а в състезанието завърши на седмо място.\"Не може да се каже, че в тези състезания проблемите ми бяха идентични. В Русия например нямах никаква стабилност, а в Монако не се справихме със спирачките. Пробвах да променям баланса им, но беше много трудно\", каза още шампионът от 2008, 2014 и 2015 г.", "date": "2017.06.08", "title": "Хамилтън: Малки нюанси ни пречат да настигнем \"Ферари\""}
{"url": "http://www.dnevnik.bg/politika/2017/06/08/2985498_kabinetut_otpusna_7_mln_leva_na_plovdiv_za_evropeiska/", "text": "Кабинетът одобри трансфер от 7 млн. лева за тази година, с които да бъде обезпечена инициативата Пловдив Европейска столица на културата 2019.Средствата се предоставят за финансиране на изграждането на нова или за обновяване на съществуваща културна инфраструктура – музеи, галерии, театри, концертни зали, центрове за изкуство и др., и за обновяване на градската среда – площади, градини, благоустрояване на обществени пространства, съобщи правителствената информационна служба.Трансферът е по бюджета на община Пловдив за сметка на предвидените средства в централния бюджет за 2017 г. и за сметка на преструктуриране на разходите и/или трансферите по централния бюджет за 2017 г.В края на май премиерът  за подготовката за \"Европейска столица на културата 2019\". Повод за думите му е информацията, че необходимите за инициативата средства са налични, но  от държавата към общината.", "date": "2017.06.08", "title": "Кабинетът отпусна 7 млн. лева на Пловдив за \"Европейска столица на културата\""}
{"url": "http://www.dnevnik.bg/bulgaria/2017/06/08/2985511_simeonov_sezira_prokuraturata_za_ioncheva_pomagala_na/", "text": "Заместник-премиерът и лидер на НФСБ Валери Симеонов подаде днес сигнал в прокуратурата срещу изявленията на депутата от БСП Елена Йончева за нарушения при строежа на оградата по границата с Турция.Според него Йончева е изнесла информация, която е класифицирана като държавна тайна, свързана с националната сигурност на страната.Твърденията на Йончева са, че част от оградата по границата не е двуредна, а едноредна и това е заради корупционна схема. Освен това имало проблем и с камерите за видеонаблюдение, като някои от тях не работели.По думите му той е лично свързан с оградата, тъй като 2 години се е занимавал с непрекъснатия ѝ надзор, включително и с осигуряване на средства, въпреки че не му било задължение, но го е правил, за да осигури непрекъснатия ѝ строеж. \"Аз съм пряко свързан с тази ограда, обвързал съм си името с нея и няма да позволя някой да хвърля върху моето име запъртъци\". Оградата е инициатива и действие първо на \"Патриотичния фронт\", а след това и на \"Обединени патриоти\", заяви още Симеонов.\"Всеки може да види колко са тези войници, има ли ги тези войници, а пък ако иска, да черпи достоверна информация от шоуто на един западащ шоумен.\" Така Симеонов отговори на въпроса дали не се чувства лично засегнат от твърденията на Йончева заради информацията в \"Шоуто на Слави\", че .", "date": "2017.06.08", "title": "Симеонов сезира прокуратурата за Йончева, помагала на мигрантите да влизат в България"}
{"url": "http://www.dnevnik.bg/politika/2017/06/08/2985374_bulgarski_evrodeputati_za_pravilata_za_bejanci_-_ot/", "text": "Трима български евродепутати Сергей Станишев (Група на социалистите и демократите в Европейския парламент), Емил Радев (ЕНП) и Ангел Джамбазки (Групата на европейските консерватори и реформисти) дискутираха по темата за новите правила за прием на търсещи закрила. В момента се изготвят предложения за поправки на т.нар. регламент \"Дъблин\", които тепърва ще бъдат обсъждани, а срокът за приемането на нов механизъм е далеч във времето.Евродепутатите се обединиха около това, че може би ще се опитат да имат единна позиция по поправките, но от изказванията им стана известно, че това е по-скоро невъзможно. Всички са съгласни, че механизмът трябва да е нов.И от трите групи са изготвили предложения за промени, които ще дадат на докладчика. Най-съществената разлика в тях е при достигането на колко бежанци, получили статут в дадена държава, да може да се поиска от други държави членки да поемат част от мигрантите. Предложението на Европейската комисия е механизмът за разпределяне (известен като коригиращ механизъм) да се задейства при достигане на 150% запълване с бежанци, получили или подали молби за статут (пример: ако в България има такива около 2 хиляди мигранти, когато те станат около пет хиляди, България да може да поиска част от тях да бъдат преместени в друга държава).Предложението на ЕНП е този процент да е 75, а от групата на социалистите и демократите да е 100%. През 2015 година беше решено, че 160 000 бежанци от Гърция и Италия ще бъдат разпределени на квотен принцип, според който на България се падат около 1500 души. От тях в България дойдоха близо 30 души.\"Новият механизъм трябва да се основава на солидарността. Трябва да осъзнаем, че всички сме в една лодка и можем да решаваме проблемите си заедно. Духът на солидарност обаче е тежко подкопан, има ясно изразена тенденция всички проблеми, които не намират решение на национално ниво, да се прехвърлят към Брюксел. Темата за мигрантите в България е пълна с много политически спекулации и е удобна за политически игри. Проблемът у нас е много по-малък от този през 2013 година. Отговорност на политиците е да отговорим на това предизвикателство с разум, истина и факти\", заяви Станишев.По думите му граничните държави имат едни и същи интереси, а регламентът трябва да бъде променен въз основа на справедливостта, но да не се изключва идеята за солидарност. Според Станишев трябва да се отчитат специфичните интереси на страните членки, особено на граничните държави и тежестта за тях да бъде облекчена. \"Не означава да бягаме от отговорност. Трябва да погледнем малко по-широко, отчитайки какво може да се случи\", заяви още лидерът на ПЕСЕвродепутатът от ЕНП смята, че трябва да има автоматичен отказ от статут, ако стане известно, че кандидатстващият има връзки с терористични организации или е криминално проявен. Той даде пример с факта, че през последните две години като част от бежанската вълна са преминали и много терористи. Той предлага да отпадне обратното връщане на мигранти в страните, в които са се регистрирали, или ако са преминали през държави, които са разположени на външната граница на Европейския съюз.В началото Радев говори за бъдещите възможности за нова бежанска вълна, като за него това са някои държави от Африка. \"Основният поток вече не е през Турция към Европа, а от Африка през Италия. Либия няма държава и на практика там няма кой да спре мигрантите – абсолютен свободен път, трафикантите са особено активни. Затова вероятно, специално от Африка, търсещите закрила ще се увеличават\", прогнозира Радев, но не се ангажира с това до колко готова е Европа за такава вълна.\"Населението на Мадагаскар се е увеличило почти два пъти през последните години. Там имат достъп до интернет – виждат, че някъде там в Европа има по-добър начин на живот. Единствено фактът, че са достатъчно отдалечени, спасява Европа от огромен натиск\", заяви още Радев.\"Ние настояваме за твърди граници, които не могат да бъдат преминавани. Трябва да бъдат очертани и граници на Европа\", заяви Джамбазки. Той коментира и идеята, застъпена и от докладчика на промените Сесилия Викстрьом, и от комисаря по миграцията Димитрис Аврамополус - че държавите, които отказват да спазват квотния принцип, трябва да бъдат санкционирани финансово. \"Държавите да не бъдат заплашвани с глоби – нередно, нечестно и неморално е поставянето на въпроса: или взимате мигранти, или ви спираме парите. Прилича на откупуване\", заяви Джамбазки. По думите му всеки ден от новините се вижда необходимостта от промяна на съществуващия регламент. Част от предложенията са палиативни\", смята още Джамбазки.", "date": "2017.06.08", "title": "Български евродепутати за правилата за бежанци - от \"повече солидарност\" до \"твърди граници\""}
{"url": "http://www.dnevnik.bg/bulgaria/2017/06/08/2985526_koi_moje_da_naeme_kushta_za_130_lv_na_mesec_v_centura/", "text": "В няколко жалби до Министерството на образованието и науката и различни институции в Търговище училищни преподаватели и членове на Сдружението на нестопанските организации в града са сигнализирали за нарушения при отдаването срещу символичен наем на общински имот. Съмненията на жалбоподателите са за конфликт на интереси, свързани с общинския съветник от ГЕРБ Анета Куманова.Според фактите, отразени в сигналите, с които \"Дневник\" разполага, в момента Куманова е и директор на основно училище \"П. Р. Славейков\" града. В същото времеимала намерение да наеме имот, общинска собственост, в центъра на Търговище срещу 130 лв. месечно. В къщата на ул. \"Любен Каравелов\" компанията смятала да развива образователен център.В момента същото дружество управлява друг подобен център - \"Дъга\". Той организира допълнителни занимания по български език, литература, математика и още няколко учебни предмета, става ясно от страницата му във Фейсбук.Документите, публикувани на сайта на община Търговище, показват, че на последното си заседание, проведено на 31 май т.г., местният общински съвет действително е взел решение за отдаване на сграда публичнаПредвиденият срок на наема е 5 години. Според протокола от заседанието предвидената процедура е търг с първоначална цена 1363 лв. без ДДС. Тази сума се равнява на предвидения годишен наем за помещенията в къщата, което действително прави по около 130 лв. на месец.Докладната записка, послужила като основание за това решение, е изготвена от зам.-кмета на Търговище Валентин Велчев. Според документа на 3 май т.г. в общинската администрация е получено писмо от еднолично дружество \"Бултрак експрес\", собственост на Георги Куманов, съпруг на общинския съветник Анета Куманова. То е заявилона въпросната къща \"за провеждане на занимания с ученици в извънучебно време и по време на ваканциите\".След писмено заявеното желание на \"Бултрак експрес\" докладната записка, свързана с него, е преминало през процедурите за разглеждане в ресорната комисия по управление на общинската собственост. След това на 31 май т.г. предложението е прието от общинския съвет. В негова подкрепа са гласували 24 от общо 33 съветници. Отсъствалите са седем, един се е \"въздържал\", а Анета Куманова не е гласувала. Това свое решение тя е обосновала в декларация за\"без да упоменава конкретния повод.От отразеното в документите от сесията става ясно също, че председателят на общинския съвет в Търговище Хатидже Алиева, не е информирала колегите си нито за заявлението, подадено от Куманова, нито за мотивите на отказа й да гласува.Справка в архива на Търговския регистър показва, че дружество \"Бултрак експрес\" на Георги Куманова е регистрирано с широк предмет на дейност. Той обхваща от вътрешна и международна транспортна и таксиметрова дейност, автомонтьорство и автосервиз, през туристическа и туроператорска дейност, производство и търговия с храни, до агентство и посредничество, както и \"всяка разрешена от закона търговска дейност\". Вероятно в тази последна и най-общо формулирана категория влиза и образователният център \"Дъга\", който развива компанията.е, че в страницата на занималнята във Фейсбук за контакт е посочен телефонен номер, на който отговаря Анета Куманова. Така се случи и днес.\"Този телефон е семеен, той не е нито мой личен, нито служебен, каза тя в отговор на въпроса на \"Дневник\" дали организира и ръководи дейността на центъра. В момента съпругът ми пътува по работа и за това телефонът е в мен.\"\"Имаме съмнения, че в ролята си на училищен директор Анета Куманова има частен интерес при реализирането на образователен център \"Дъга\" в гр. Търговище от фирма \"Бултрак експерс\"\". Това са написали в жалбата си до Националния инспекторат на Министерството на образованието и науката преподавателите и членовете на граждански сдружения в града. (...)Пред \"Дневник\" обачеи заяви, че няма нищо общо с образователния център. \"Аз не се занимавам с \"Дъга\". Той е собственост на съпруга ми, но аз нямам никакво отношение към него\", каза тя.Според подателите на жалбите срещу Анета Куманова \"в публичната си роля на общински съветник тя се е възползвала от достъпа до информация, предоставена на съпруга й Георги Куманов, който от своя страна е поискал за ползване общински имот на изключително ниска цена\".В отговор на това днес тя каза, че според решението, гласувано на 31 май от колегите й в общинския съвет, къщата на ул. \"Любен Каравелов\" в Търговище ще бъде отдадена под наем след провеждане на търг. Нямало никакви гаранции, че той ще бъде спечелен от фирмата на съпруга й. Освен това в момента се изчаквало евентуално обжалване на взетото решение за наддаването и затова не било ясно дали той изобщо ще се състои.Пак по информация от преподаватели, работещи в различни училища в Търговище, още на 5 май т.г. в Регионалното управление на образованието е било подадено искане за достъп до декларациите за липса на конфликт на интереси, подадени от Анета Куманова при встъпването й в длъжност като директор на училището \"П. Р. Славейков\". ОттамПо-късно, след като то все пак било регистрирано, отказали да го удовлетворят с мотива, че \"трето лице няма да бъде съгласно\" с това.Вчера пред \"Дневник\" няколко от подалите искане за достъп до декларациите заявиха, че час след като това се е случило, към директорите на общинските училища в Търговище е била отправена \"покана\" писмено да заявят дали са съгласни декларациите им за конфликт на интереси да бъдат публично оповестявани или публикувани.Дни след подаването на сигнала за това, че през фирмата на съпруга си Анета Куманова подготвя преместването на образователнен център \"Дъга\" в общински имот, от Националния инспекторат на Министерството на образованието и науката е последвала и първата реакция. Оттам са заявили, че вече е започнала проверка. Пак по препоръка на образователното министерство копие от жалбите срещу Куманова е препратено и до Комисията за предотвратяване и установяване на конфликт на интереси.", "date": "2017.06.08", "title": "Кой може да наеме къща за 130 лв. на месец в центъра на Търговище"}
{"url": "http://www.dnevnik.bg/bulgaria/2017/06/08/2985524_i_prez_2018_g_durjavata_shte_garantira_studentskite/", "text": "Правителството одобри 50 млн. лв. държавна гаранция по Закона за кредитиране на студентите и докторантите за новите отпуснати кредити през 2018 г., съобщи правителствената пресслужба.Сумата е една и съща от 2015 г. насам.Договорените кредити по реда на Закона през предходните години са гарантирани от държавата до тяхното пълно погасяване. Финансовата подкрепа гарантира главницата и лихвите на кредитните задължения на студентите и докторантите.Министърът на образованието и науката подписва от името на правителството споразуменията с банките за издаване на държавната гаранция.", "date": "2017.06.08", "title": "И през 2018 г. държавата ще гарантира студентските кредити с 50 млн. лв."}
{"url": "http://www.dnevnik.bg/bulgaria/2017/06/08/2985552_norvegiia_shte_ima_generalno_pochetno_konsulstvo_v/", "text": "Правителството даде съгласието си Норвегия да открие почетно генерално консулство в България, съобщи правителствената информационна служба.То ще бъде със седалище в София и консулски окръг, обхващащ територията на България, без областите Шумен, Варна, Добрич и Бургас, които се покриват от почетното консулство във Варна. За почетен консул ще бъде назначена Венцеслава Янчовска-Иванова.На 30 юни 2016 г. Норвегия закри посолството си в България. Това, както и желанието за развитие на двустранните отношения в сферите от общ интерес, е мотивът на страната за откриването на консулството в София.С друго решение от днес правителството оттегли съгласието си Ивар Свенсон да изпълнява функциите на почетен генерален консул на Кралство Швеция в София. Със същото решение се дава съгласие за назначаването на Зоя Паунова на поста. Промяната се извършва по искане на шведската страна, тъй като Ивар Свенсон е поискал да бъде освободен.", "date": "2017.06.08", "title": "Норвегия ще има генерално почетно консулство в София"}
{"url": "http://www.dnevnik.bg/bulgaria/2017/06/08/2985559_kabinetut_predlaga_iliana_ivanova_za_vtori_mandat_v/", "text": "Правителството предлага на Европейската сметна палата (ЕСП) настоящият български член Илиана Иванова да представлява България в институцията за втори мандат. Той ще започне през 2019 г. и ще продължи до 2024 г.Сегашният мандат на Иванова изтича на 31 декември 2018 г. и българските власти са били приканени да посочат кандидат, за който да се проведат консултации с Европейския парламент.Илияна Иванова има богат професионален опит в частния и държавен сектор в България и САЩ, както и като настоящ член на Европейската сметна палата. Председател е на втора одитна камара \"Инвестиции за сближаване, растеж и приобщаване\", докладчик е за глава \"Икономическо, социално и териториално сближаване\" на годишния доклад за изпълнението на Европейския бюджет. Председател е на Комитета по вътрешен одит на Европейската сметна палата от 2016 година, се посочва в съобщението на пресслужбата.", "date": "2017.06.08", "title": "Кабинетът предлага Илиана Иванова за втори мандат в Европейската сметна палата"}
{"url": "http://www.dnevnik.bg/bulgaria/2017/06/08/2985569_shefut_na_hotelierskata_asociaciia_blagoi_ragin_podade/", "text": "Председателят на Българската хотелиерска и ресторантьорска асоциация (БХРА) Благой Рагин е подал оставка пред управителния съвет на асоциацията.\"Така се случи, напрежението да спадне, аз не съм се натискал за такива длъжности, те са едно бреме за мен. Работих 20 години, сега да поемат други\", заяви Рагин пред \"Дневник\".По-рано днес министърът на туризма Николина Ангелкова каза, че е морално той да се оттегли от председателското място в асоциацията заради позицията му след . Преди дни телевизии разпространиха кадри как шведски турист рита камериерка в хотел в курорта, а жената губи съзнание. Впоследствие мъжът бе задържан. Вчера пред \"Нова телевизия\" Благой , защото можел да доведе до бойкот от страна на скандинавските туристи. Изказването му предизвика вълна от недоволство в социалните мрежи.\"Аз не съм министър, не съм депутат, това е една почетна длъжност, която не е нещо кой знае какво. Аз не знам защо толкова напрежение се създаде\", каза още той пред \"Дневник\". Добави, че в момента е в Слънчев бряг и от утре ще работи \"да спасим сезона, да не хвърляме излишна енергия във въздуха\".", "date": "2017.06.08", "title": "Шефът на хотелиерската асоциация Благой Рагин подаде оставка"}
{"url": "http://www.dnevnik.bg/sviat/2017/06/08/2985555_kokteili_covfefe_i_zakuska_fbr_-_pokazaniiata_na_komi/", "text": "Руска водка за пет долара, коктейли Covfefe, закуска ФБР и безплатно питие всеки път, когато президентът Доналд Тръмп туитне – така американските барове се готвят за днешната поява на бившия директор на ФБР Джеймс Коми пред Сената. за отношенията си с президента Доналд Тръмп, който го уволни преди близо месец, и за \", а думите му ще бъдат следени с напрежение от цялата страна.Заведения канят американците да гледат политическото шоу заедно за големи спортни събития и за президентските дебати.Всички национални телевизии ще излъчват на живо, барове в Хюстън, Сан Франциско и Вашингтон ще отворят още сутринта, учители пренареждат програмите си, за да могат да гледат.ще се появи пред Комисията по разузнаването в Сената в 10:00 часа местно време и пъбът Shaw's Tavern във Вашингтон обещава да отвори половин час преди това и да предложи на гостите си закуска \"ФБР\".\"Хванете си приятелите, хванете си питие и хайде да \", пише във фейсбук страницата на заведението – намек за странния туит на президента Доналд Тръмп преди дни, който се превърна в сензация в социалните мрежи.По повод истеричната активност на държавния глава в \"Туитър\" The Union Pub ще предлага безплатна напитка всеки път, когато той туитне.Бар The Partisan ще предлага коктейли \"Последната дума\" и \"Хвърли бомбата\", както и сандвич \"Патриот\" за събитието.Не само заведенията се възползват обаче – компанията за стратегически комуникации Evergreen Partners в Ню Джърси ще прекрати дейност, докато текат показанията на Коми.\"Просто трябва да обявят национален празник, никой няма да работи на този ден\", коментира пред в. \"Ню Йорк таймс\" колумнистката на \"Вашингтон пост\" Сали Кин.Някои медии дават съвети и за домашни партита:- пийте всеки път, когато сенатор Джон Маккейн използва думите \"оруелианско\" или \"изключително опасно\";- пийте всеки път, когато президентът Тръмп обвини Коми, че разпространява \"фалшиви новини\";- пийте всеки път, когато демократите нарекат случващото се \"разгром за Тръмп\";- пийте всеки път, когато републиканците заявят, че е \"победа за Тръмп\";- пийте всеки път, когато някой спомене \"Вашингтон пост\" или \"Ню Йорк таймс\";- пийте всеки път, когато някой каже \"не помня\" или \"не мога да обсъждам това сега\";- заредете се с храна, защото ще ви се наложи да пиете много.Въпреки хумора показанията на Коми ще бъдат изключително важни. Той ръководеше разследването дали кампанията на Тръмп е имала връзка с Русия.Макар да уточни в предварителните си показания, че президентът не е бил разследван лично, в тях Коми разказва за скандални и тревожни искания на Тръмп: да бъде \"оставен на мира\" бившият съветник по националната сигурност Майкъл Флин, подал оставка, след като излъга, че не се е срещал с руския посланик Сергей Кисляк; Коми да декларира \"лоялност\"; ФБР да обяви публично, че той самият не е разследван и да направи така, че руското разследване, което му пречи да работи, да бъде премахнато.", "date": "2017.06.08", "title": "Коктейли Covfefe и закуска ФБР - показанията на Коми са повод за купони в САЩ"}
{"url": "http://www.dnevnik.bg/sport/2017/06/08/2985598_angliia_i_venecuela_shte_sporiat_za_svetovnata_titla/", "text": "Англия срещу Венецуела е финалът на двадесет и първото световно първенство по футбол за младежи до 20 години, което се провежда в Южна Корея. За пръв път в своята история двата отбора стигат до мача за титлата в тази възрастова група.В неделя, 10 юни, от 13.00 ч. те ще излъчат десетия различен световен шампион при 20-годишните след Аржентина, Бразилия, Португалия, Сърбия, Гана, Испания, СССР, Германия и Франция.Англия се класира за финал след победа над Италия с 3:1. Нападателят на \"Ювентус\" Рикардо Орсолини даде аванс на \"скуадра адзура\" още във втората минута с петия си гол в шампионата. \"Трите лъва\" обаче направиха обрат след почивката, в основата на който беше Доминик Соланке.Нападателят, който това лято премина от \"Челси\" в \"Ливърпул\", изравни в 66-ата минута. Toй вкара топката в опразнената врата след лоша намеса на вратаря Андреа Дзакарино при центриране отдясно на друг играч на \"мърсисайдци\" - Шей Оджо.В 77-ата минута англичаните поведоха с попадение на Адемола Лукман от \"Евертън\". Защитата на Италия отново се оказа неподготвена при центриране от десния фланг на Оджо. Лукман овладя пред вратарското поле и отблизо не остави шансове на Дзакарино.В 88-ата минута Соланке сложи точка на спора. Той получи подаване на 27-28 метра от голлинията и отправи нисък удар от дистанция, който не изглеждаше толкова опасен. Вратарят Дзакарино обаче допусна груба грешка и позволи топката да мине през ръцете му.В другия полуфинал Венецуела губеше с 0:1 от Уругвай до 90-ата минута, но Самуел Соса вкара страхотен гол от пряк свободен удар в добавеното време и прати мача в продължения.Равенството се запази след допълнителните 30 минути, а при дузпите венецуелците се наложиха с 4:3. В неделя от 9.30 ч. българско време Италия и Уругвай се изправят в двубой за бронзовите медали. Три часа и половина по-късно започва битката за световната титла.Оспорвана ще бъде и надпреварата за голмайсторския приз, където Орсолини е начело с пет гола, следван от Соланке и Серхио Кордова от Венецуела с по четири.", "date": "2017.06.08", "title": "Англия и Венецуела ще спорят за световната титла по футбол при младежите"}
{"url": "http://www.dnevnik.bg/razvlechenie/2017/06/08/2985581_do_voinika_samuel_ot_uchitelkata_matilda/", "text": "От днес колекцията на регионалния исторически музей в Русе се допълва от 15 пощенски картички от времето на Първата световна война. Те са дарени от русенката Снежанка Трифонова, която живее в София, съобщиха от музея.В долния десен ъгъл на всяка от картичките има надпис \"Проверил командирът на дружината\", подпис и печат. Въпреки строга цензура картичките показват топлите чувства и грижата един към друг между войника Самуел М. Леви от 5-и пехотен Дунавски полк, неговата любима Матилда – учителка в еврейското училище в Русе, и неговия баща Мойсей Хаим Леви от Русе.Тези писма носят достоверна информация за реални събития - военните действия, болниците, трудностите при снабдяването с дрехи и обувки.\"По време на войната българското правителство обръща специално внимание на комуникацията между войниците и любимите им хора. Вярвало се, че писмо от дома многократно повишава бойната им сила. По тази причина на фронта имало специални автомобили за превоз на кореспонденцията, които били със същия приоритет като вагоните за боеприпаси, и било забранено да се използват за други цели\", обясняват от музея.", "date": "2017.06.08", "title": "До войника Самуел от учителката Матилда"}
{"url": "http://www.dnevnik.bg/politika/2017/06/08/2985590_volen_siderov_povede_obedineni_patrioti_v_parlamenta/", "text": "Лидерът на \"Атака\" Волен Сидеров е избран за председател на парламентарната група на \"Обединени патриоти\". Това съобщи председателят на парламента Димитър Главчев. Главчев каза, че решението е взето на заседание на парламентарната група на \"Обединени патриоти\" на 6 юни 2017 г.За заместници на Волен Сидеров са избрани Валентин Касабов (НФСБ) и Искрен Веселинов (ВМРО). За секретари на групата на \"Обединени патриоти\" са утвърдени Юлиан Ангелов (ВМРО), Десислав Чуколов (\"Атака\") и Борис Ячев (ВМРО).Сидеров е съпредседател на коалиция \"Обединени патриоти\" заедно с Валери Симеонов (НФСБ) и Красимир Каракачанов (ВМРО), които станаха вицепремиери.Само преди дни Волен Сидеров и новият политически координатор на \"Атака\", бивш главен секретар на МВР, Светлозар Лазаров се завърнаха от Москва, където са били поканени на форум на управляващата партия \"Единная Россия\" на президента Владимир Путин. Лазаров каза, че двустранните контакти може би .", "date": "2017.06.08", "title": "Волен Сидеров поведе \"Обединени патриоти\" в парламента"}
{"url": "http://www.dnevnik.bg/bulgaria/2017/06/08/2985538_zadurjanite_ot_avtomobilnata_administraciia_ne_iskali/", "text": "Задържаните при акцията на ГДБОП в изпълнителна агенция \"Автомобилна администрация\" са 14, а намерените у тях суми възлизат на 115 хил. лв. в различни валути. Това обявиха на брифинг говорителят на главния прокурор Румяна Арнаудова и шефовете на спецпрокуратурата Иван Гешев и на ГДБОП Ивайло Спиридонов.До момента арестуваните нямат повдигнати обвинения, като се очаква това да стане до края на деня и да се прецени колко от тях ще останат в ареста с прокурорско задържане. Двама от тях са собственици на автошколи, а останалите са служилите на областната дирекция на бившата ДАИ в София. Те са разследвани за участие в организирана престъпна група, която е извършвала престъпления по служба и за активен и пасивен подкуп. В хода на разследването са използвани специални разузнавателни средства.Досъдебното производство е образувано в средата на май тази година, но проверката е от октомври 2016 г., като се разследват действия от януари миналата година, обясни Гешев.Според разследващите основната задача на задържаните била срещу заплащане да осигурят шофьорски книжки на курсисти, които са имали проблем с шофирането. Дори по време на разпит един от задържаните е казал:Колко души са придобили шофьорска правоспособност по тази схема прокуратурата все още не знае.Услугата е струвала между 50 и 100 лв. Намерените 115 хил. лв. били открити в книги, зад картини, в кутийки, джобове и на други места. Групата е действала на принципа \"малко суми, но редовно\", обясни Гешев.Ръководителите на спецпрокуратурата и ГДБОП се възмутиха от факта, че са се \"продавали\" книжки, при положение че на година загиват около 1000 души в страната. Гешев дори посочи, че това е повече от общия сбор на убитите американски и руски войници в Сирия.В момента продължават процесуалноследствените действия и \"продължават отвсякъде да излизат пари\", допълни Гешев.Арестите идват няколко дни след като премиерът Бойко Борисов свика извънредно заседание на кабинета и нареди да се вземат спешни мерки срещу катастрофите и за намаляване на жертвите на пътя. Последваха проект за изменение на Закона за движение по пътищата, който вчера бе приет от  и изцяло нова наредба за тестването на шофьорите и участниците в катастрофи за алкохол и наркотици.Това не е първата акция на разследващите в бившата ДАИ. Миналата година отново 14 души бяха задържани при акцията, , сред които и директорът  Цветелин Цветанов. Обвинителният акт по това разследване .", "date": "2017.06.08", "title": "Задържаните от автомобилната администрация не искали подкупи от умеещите кандидат-шофьори"}
{"url": "http://www.dnevnik.bg/kultura/2017/06/08/2984809_maistorski_klas_po_rejisura_shte_e_chast_ot_festival/", "text": "Четвъртото издание на филмовия фестивал \"Срещи на младото европейско кино\" ще включва 18 филма, образователна програма и безплатен майсторски клас по режисура между 19 и 25 юни.Официалното откриване на фестивала е на 20 юни от 20 ч. в кино \"Одеон\" с прожекция на приключенската комедия \"Законът на джунглата\" на френския режисьор Антонин Перетятко. Филмът разказва за проект, целящ да стимулира туризма в Гвиана чрез построяването на закрита ски писта. Съсценаристът на филма Фредерик Сириез ще бъде специален гост на фестивала.Един от акцентите в програмата е лентата \"Щастливи дни ще дойдат скоро\" на италианеца Алесандро Комодин, селектиран за редица международни кинофестивали, включително този в Кан. Миналият проект на Комодин е документалният филм \"Лятото на Джакомо\", носител на наградата \"Златен леопард\".Комодин ще е гост на фестивала и ще проведе безплатен майсторски клас по режисура на 22 юни от 15 ч. във Френския институт. Събитието е с вход свободен при предварително записване и ще бъде на френски език с превод на български.Фестивалната програма включва и европейската образователна платформа \"Синед\" - неформален подход към преподаването на кино чрез безплатни прожекции, съпътствани с дискусии с професионалисти в областта на киното.Първият филм от платформата ще е \"Мястото\" (1961 г.) на италианския режисьор Ермано Олми. Прожекцията ще е на 19 юни от 11 ч. във Френския институт. В същия ден ще бъде показан и българският филм \"Подслон\" (2010 г.) на Драгомир Шолев в кино \"Одеон\" от 15 ч. В дискусията след прожекцията ще участва актрисата Ирена Христоскова.Платформата \"Синед\" ще организира ежедневни прожекции до 23 юни с гости от България и чужбина, които да развият критичните и аналитични умения, свързани с кинематографията.По време на \"Срещи на младото европейско кино\" ще се проведе и работна среща, на която ще се обсъди стратегията \"София - творчески град на киното 2017-2027 г.\". Две от темите, които ще бъдат разгледани, са разкриването на професионално училище за кино в България и създаването на общински фонд за дофинансиране на български филми.Цялата програма на фестивала може да се види на .", "date": "2017.06.08", "title": "Майсторски клас по режисура ще е част от фестивал за европейско кино"}
{"url": "http://www.dnevnik.bg/bulgaria/2017/06/08/2985636_vurhovnite_sudii_izdignaha_dvama_kandidati_za_shef_na/", "text": "Пленумът на Върховния административен съд (ВАС) издигна председателя на второ отделение Георги Чолаков за заместник на Георги Колев, научи \"Дневник\" от съда. Седемгодишният мандат на Колев като ръководител на институцията, която контролира актовете на властта, изтича през ноември.Чолаков е бил подкрепен от сегашния председател Георги Колев и още 56 съдии.Освен него обаче е имало и друго предложение - съдия Соня Янкулова. Според правилата, приети от общото събрание на ВАС преди две седмици, ще бъде предложен този кандидат за гласуване от Висшия съдебен съвет (ВСС), който е получил 50 плюс 1 от гласовете на общото събрание. Това означава, че Янкулова, която е получила 22 гласа от общо 79, няма да бъде предложена за гласуване от съвета. Номинирането ѝ все пак означава, че сред съдиите от върховния съд има съпротива срещу .По закон право да издигат кандидатури за председател на ВАС имат министърът на правосъдието, най-малко трима членове на Съдийската колегия и Пленумът на ВАС. Това те могат да направят в четири последователни заседания след откриването на процедурата за избор. Това означава, че възможности някой да номинира председател на ВАС има на 15 и 22 юни.Самият избор за заместник на Колев е насрочен за 11 септември.Иначе днес за втори път имаше възможност да се внесе предложение за кандидат-председатели на ВАС пред пленума на Висшия съдебен съвет (ВСС), но такива не бяха представени.", "date": "2017.06.08", "title": "Върховните съдии издигнаха двама кандидати за шеф на ВАС, само един ще бъде гласуван"}
{"url": "http://www.dnevnik.bg/sport/2017/06/08/2985671_sestri_stoevi_probiha_v_top_10_na_svetovniia_badminton/", "text": "Българските състезателки по бадминтон Габриела и Стефани Стоеви влязоха в топ 10 на световната ранглиста при женските двойки. Те се изкачиха с три позиции до рекордното в кариерата си десето място.\"Има само едно щастие в нашия живот и това е, че след тежки тренировки и много жертви сме постигнали това, за което се борим толкова дълго. Много сме щастливи да си видим имената в топ 10 на света\", написаха сестри Стоеви в профила си във фейсбук.Българките са една от едва двете двойки в челната десетка на света, която не е от Азия. Другата са датчанките Кристина Педерсен и Камила Ритер Юл. Сребърните медалистки от Рио 2016 заемат втората позиция.Начело продължават да са олимпийските шампионки Мисаки Мацумото и Аяка Такахаши. Това е една от трите японски двойки в топ 10. Три са и двойките от Китай, а две са представителки на Южна Корея.\"Нямаше да успеем без помощта на треньора ни Михаил Попов, на семейството ни, на клуба ни, на Министерството на спорта и на всички вас, които ни подкрепяте до момента\", заявиха още сестри Стоеви.Тази година българските бадминтонистки играха финал на европейското първенство в Дания. Те бяха на един гейм от златните медали, но загубиха от фаворитките Педерсен и Ритер.Сега сестри Стоеви са устремени към медал от световно първенство, което ще се проведе в Глазгоу от 21 до 27 август. Българките ще преследват първо отличие от шампионат на планетата. ", "date": "2017.06.08", "title": "Сестри Стоеви пробиха в топ 10 на световния бадминтон"}
{"url": "http://www.dnevnik.bg/bulgaria/2017/06/08/2985530_oshte_prez_ianuari_nacionalisti_sa_iskali_da_shestvat/", "text": "Националистическа организация е изпратила писмо до Столичната община, че ще провежда събития през всички съботи и недели от юни и юли в районите на Борисовата градина, Националния дворец на културата и Паметника на съветската армия.Заявлението е подадено още през януари от Благовест Асенов, казаха за \"Дневник\" от пресцентъра на Столичната община. По традиция  се провежда през тези месеци, като тази година то е планирано за събота - 10 юни, и ще започне именно от Паметника на съветската армия.Благовест Асенов е член на организацията \"Национална съпротива\". С последния си пост във фейсбук той съобщава, че шествието \"Да запазим децата от разврата\" ще се проведе на 10 юни от 17 часа при Паметника на съветската армия. \"Ти избираш, но вземи страна, защото враговете вече са взели, а като не правиш нищо, подпомагаш злото!\", пише още Асенов.От пресцентъра на Столичната община заявиха, че ще подсигурят достатъчно охранителна полиция, за да могат двете шествия да се проведат едновременно, без да има размирици.  получи покана от организаторите на \"София прайд\" да се включи в шествието, за да гарантира сигурността му. От пресцентъра на общината обясниха, че до момента Фандъкова не се е включвала в граждански шествия и няма такава практика.В друга публикация от \"Национална съпротива\" отбелязват, че намират шествието \"София прайд\" за \"опасно мероприятие\", на което \"винаги\" се противопоставят. Основният мотив за това опасение на националистите е, че според тях \"в България хомосексуализмът е свързан с педофилията\".Според публикацията зад това твърдение стоят \"необорими доказателства\", които техен член открил, след като отделил няколко дни, за да \"разследва\". Според автора на проучването Тодор Тотев има и друг \"притеснителен факт\", а именно, че на \"парада присъстват и гейове от Холандия!\".Организацията \"Национална съпротива\" се състои от \"български националисти\", които се \"борят да осигурят съществуването на \"нашето Отечество и българския род\", според енда от публикациите им във \"Фейсбук\". \"Борим се за създаването на една социално справедлива и национално могъща България\", се казва в нея. Пак там пише, че организацията смята за \"враждебни\" комунизма (марксизма), либерализма, анархизма и парламентарната демокрация.Членовете на \"Национална съпротива\" се борят също срещу \"социалния паразитизъм на малцинствата\", чуждите банки и финансови структури\" и \"силно пропагандираната содомия\". За постигането на целите си от \"Национална съпротива\" предупреждават, че ще се борят с \"всички средства\" и няма да се спрат пред нищо. В следващия абзац е посочен номер на банкова сметка за набиране на дарение, за да може организацията да започне \"няколко жизненоважни проекта за България\".", "date": "2017.06.08", "title": "Още през януари националисти са искали да шестват със \"София прайд\""}
{"url": "http://www.dnevnik.bg/sviat/2017/06/08/2985755_ukraina_prie_zakon_za_stremej_kum_nato_rusiia_e/", "text": "Парламентът в Киев прие с мнозинство законопроект, който определя членството на страната в НАТО като приоритет на украинската външна политика, съобщи държавната агенция УНИАН. Документът е публикуван и на официалната страница на законодателния орган.В подкрепа на текста гласухава 276 депутати при минимални 226, необходими, за да може той да мине. Следващата стъпка е подписване от президента Петро Порошенко.Според документа приоритетите от национален интерес са интеграцията на Украйна в европейското политическо, икономическо и правно пространство с цел членство в Европейския съюз и приобщаване към евроатлантическото пространство. Авторите на законопроекта смятат, че тези действия трябва да обезпечат развитието на разноправни и взаимноизгодни отношения с други държави по света в интерес на Украйна.Добавянето на Алианса в текста е новост - до момента в него се говореше единствено за интеграцията на Украйна в ЕС, пише руското онлайн издание РБК. Ден по-рано външният министър Павел Климкин написа в \"Туитър\", че разчита на \"разширено партньорство с НАТО, което да доведе до членство в Алианса\".\"Знамето на Черна гора в НАТО е политика на отворени врати на Алианса в действие. Несъмнено разширеното партньорство на Украйна с НАТО ще допринесе за такъв резултат,\" допълни той.Това обаче , в който Киев изразява подобно желание.В отговор на решението говорителят на Кремъл Дмитрий Песков обяви, че Русия е загрижена от  на НАТО към границите на Русия и ще предприема мерки за възстановяване на баланса. Песков, цитиран от ТАСС и БТА, пред журналисти в Астана даде сигнал, че се съмнява във възможността за скорошно присъединяване на Украйна към Алианса.Той припомни, че в Украйна продължава гражданската война, а решението за приемането й в НАТО ще се вземе в Брюксел и в другите столици, откъдето се осъществява общото ръководство на процеса. А едно от условията за приемане на една или друга държава в НАТО е отсъствието на вътрешни конфликти и на териториални спорове.\"В Москва традиционно се отнасят с недоверие и загриженост към процеса на разширяване на НАТО към нашите граници. Смятаме, че това застрашава нашата сигурност и баланса на силите в евразийския регион. Русия, разбира се, предприема всички необходими мерки за защита на своите интереси и сигурност\", подчерта Песков. ", "date": "2017.06.08", "title": "Украйна прие закон за стремеж към НАТО, Русия е \"загрижена\""}
{"url": "http://www.dnevnik.bg/sviat/2017/06/08/2985585_ruskite_hakerski_ataki_sreshtu_amerikanskite_izbori_sa/", "text": "Русия се е опитвала да се намеси в изборите в САЩ, но не е успяла да промени вече пуснати гласове.Това заяви бившият директор на ФБР, който ръководеше \" преди да бъде  от президента Доналд Тръмп на третата година от десетгодишния си мандат. Коми говори пред Сената под клетва, а по-късно ще свидетелства и пред закрити врата.На няколко поредни въпроса – дали се съмнява, че Русия е имала намерение да се намеси в изборите и че Русия стои зад различни атаки срещу системата, Коми отговаря категорично \"Не\". На въпроса дали атаките са довели до промяна на вече пуснати бюлетини, той отново отговори твърдо \"Не\". Първите кибератаки са започнали през лятото на 2015 г., сочи той. Русия е нападнала \"стотици, може би над хиляда\" институции в опит да повлияен на изборите. Администрацията на Обама е търсила начини да се бори с кибератаката.След уволнението Тръмп го нарече  и го  пред медиите, намеквайки, че има записи на разговорите им. Това се случи, след като няколко авторитетни издания изнесоха информация, че президентът е искал от шефа на ФБР. Предварително депозираните показания на Коми сочат, че Тръмп е искал още ФБР публично да обяви, че лично той не е разследван в рамките на проучването на . Поне до 9 май (деня на уволнението) това е било вярно и Коми потвърди на няколко пъти, че го е казал доброволно на държавния глава, за да не създаде у него чувството, че ФБР действа лично срещу него.Тези въпроси са прекалено важни, за да бъдат замърсявани от всекиго, който иска да отбележи политически точки, заяви председателят на комисията, републиканецът Ричард Бър. Той подчерта колко важно е в момента републиканците и демократите да работят заедно. Думите му бяха потвърдени от вицепредседателя демократ Марк Уорнър. По-рано авторитетното издание The Hill посочи, че ще бъде знаково дали двамата ще действат и говорят в екип.Не става въпрос за анулиране на изборите, нито за това кой е спечелил или загубил, заяви Уорнър. А да гарантираме, че руснаците не могат да се намесят в демократичния ни процес отново. На въпрос защо е водил записки за всяка своя среща и разговор с Доналд Тръмп, Коми отговори, че причината е \"комбинация от обстоятелства (бяхме сами), обсъжданите теми и конкретната личност.\"Откровено се боях, че в бъдещето той може да излъже за разговорите ни и реших, че е важно да ги документирам\".\"Знаех, че ще дойде момент, в който ще се нуждая от доказателства, не само за да защитя себе си, а и ФБР и работата ни\", каза той.\"Видях туит за записи, Боже, надявам се да има записи\", каза той по повод разговорите си на четири очи с Тръмп.Какво още при първата ви среща Ви накара да напишете бележки, при положение, че с двама предишни президенти не сте го правили, пита републиканката Сюзън Колинс. Комбинация, каза Коми. Инстинкт, обстоятелството, че бяхме сами, темата на обсъждане и личността на президента.Той за пръв път призна, че е замесен в теч на информация - помолил е свой близък приятел, преподавател в Колумбийския университет, да сподели съдържанието на част от бележките му с репортер.Една от важните теми е скандалът около бившия съветник по националната сигурност Майкъл Флин, който загуби поста си, след като медиите разкриха, че е излъгал вицепрезидента Майк Пенс за разговорите си с рския посланик Сергей Кисляк. Предварителните показания на Коми сочеха, че Тръмп е поискал от него да остави Флин на мира, защото той бил добро момче.Републиканският сенатор Джеймс Рич притисна Коми за точните фрази в разговора за Майкъл Флин.Рич: Той не Ви нареди да го оставите на мира?Коми: По неговите думи, не.Рич: Отново – тези думи не са били използвани. Той е казал \"Надявам се\".Коми: Причината да продължавам да цитирам думите е, че го приех като нареждане. Той е президентът на САЩ. Приех ги като нареждане.Рич: Не познавате никого, който е бил осъден, задето се надява на нещо, нали?Коми: Не.Не съм аз човекът, който да каже дали този разговор е бил опит за възпрепятстване на правосъдието, но го намерих за много тревожен, каза той по-рано. Комисията трябва да прецени дали е било извършено престъпление.Може би греша, но Флин бе принуден да подаде оставка ден по-рано и противоречията около него се фокусираха върху това дали е лъгал вицепрезидента за природата на разговорите си с руснаците.Разбрах, че президентът иска да прекратя всякакви разследвания за това, което Флин е казал, каза Коми. На въпрос от републиканеца Марко Рубио, Коми заяви, че това е единственият път, в който му е била отправяно такова искане.На въпрос на Рубио защо не е сигнализирал на някого за разговора или не е казал на президента, че това е неподходящо, Коми каза, че е бил прекалено изненадан. \"Тогава не ми дойде наум, помислих си само, че трябва да внимавам.\"Можехте да му противостоите, когато е поискал това от вас, посочи републиканката Сюзън Колинс. По-късно, когато размислихте, отидохте ли при някого от минитерството на правосъдието, помолихте ли някого да се обади в Белия дом и да каже, че президентът трябва да има по-добро разбрание за отношенията си с ФБР?Да, говорих с главния прокурор и със зам.-главния прокурор, отвърна Коми. Той споменава това и в предварителните си показания, но каза, че не е разгласил, че президентът е поискал \"да остави Флин на мира\".На въпрос от независимия сенатор Ангъс Кинг дали разследването за Флин би засегнало руското разследване, Коми отвърна, че ги вижда като свързани, но отделни.Разбрах, че мога да бъде уволнен от президента по всякакви причини или изобщо без причина, но разминаващите се обяснения ме объркаха, каза той. Президентът на няколко пъти ми каза, че върша чудесна работа и че се надява да остана, така че се обърках когато президентът каза по телевизията, че ме е уволнил заради руското разследване и разбрах от медиите, че е казвал в частни разговори, че уволнението ми е облекчило руското разследване, каза Коми.\"Белият дом реши да ме клевети и по-важното – да клевети ФБР. Това бяха чисто и просто лъжи\", каза той.Искам американският народ да знае тази истина: ФБР е честно, ФБР е силно и е и винаги ще бъде независимо, каза той в прочувствено обръщение към колегите си и добави, че за него е било най-голямата чест в живота да служи там.На въпрос за , създадено от бивш британски разузнавач, Коми заяви, че не може да коментира това публично.Не се съмнява, че комисията може да проведе независимо разследване, на фона на разследването на специалния прокурор Робърт Мюлер.На въпрос на сенатор Рубио дали президентът е поискал разследването да продължи, дори да бъдат инкриминирани негови сътрудници, Коми даде утвърдителен отговор.Тоест, президентът поиска да бъдете лоялен, да оставите Флин на мира и да кажете на публиката, че лично той не е разследван, така ли, пита Рубио. Коми потвърди.Вярвате ли, че Тръмп си е сътрудничил с Русия, попита републиканецът Тим Котън.Не мисля, че би трябвало да отговарям на това публично. Когато напуснах, не разследвахме лично президента. Разследването ще даде отговор, каза той.Здравият ми разум ми подсказа, че някой му е казал или той се е сетил, че вече ме е помолил да остана и не е спечелил нищо от това и вечерята целеше да поиска нещо от мен в контекста на това аз да поискам да остана, казва Коми. В предварителните си показания той сочи, че преди това на три пъти президентът е изразявал надежда той да остане на поста си.Някой друг искал ли е лоялност от вас, ппопита зам.-председателят на комисията. Причината да има десетогдишен мандат е директорът на ФБР да няма усещането, че работи с определена администрацията и заради това думите на Тръмп ме притесниха, каза Коми.На въпрос от сенатор Рон Уайдън дали по време на вечерята е почувствал, че позицията му зависи от руското разследване, Коми отвърна: Не съм сигурен, по-скоро останах с впечатлението, че зависи от това дали той реши, че съм демонстрирал лоялност.", "date": "2017.06.08", "title": "Руските хакерски атаки срещу американските избори са започнали още през 2015 г., твърди Джеймс Коми"}
{"url": "http://www.dnevnik.bg/zelen/2017/06/08/2985751_sofiia_se_radva_na_chista_piteina_voda_ot_zashtiteni/", "text": "Българската столица се възползва от преимуществото да има естествено пречистена питейна вода. Така два милиона души от София и района имат достъп до чиста питейна вода от защитените местности в Рила и Витоша. На това акцентира европейският комисар по околна среда, морско дело и рибарство Кармену Вела във видео обръщение на откриването на форума \"Икономика за жива планета\".Събитието на международната природозащитна организация WWF, в партньорство с Европейската комисия, ЮНЕСКО, Организация за икономическо сътрудничество и развитие и Европейската банка за възстановяване и развитие, се проведе в четвъртък в София.Еврокомисарят изрази мнение, че това е един от добрите примери за устойчиво ползване на екосистемни услуги, които България би трябвало да сподели.В обръщението комисар Вела обърна специално внимание и на инициативата \"За Балкана и хората\", реализирана от няколко български организации, сред които и WWF, която подготвя въвеждането на практиките за заплащане за екосистемни услуги. Един от подходите на проекта работи за насърчаване производство на местни продукти, подпомагат се фермерите и с бизнесите.До 2030 година преходът към кръгова икономика може да осигури над два милиона нови работни места в Европа, прогнозира Вела и препоръча на България да не забравя еврофондовете.В рамките на Хоризонт 2020 са предвидени 650 милиона евро за проекти, насочени към кръгова икономика, а към тях се прибавят няколко милиарда от регионалните фондове, достъпни за страните членки, за да преминат към рециклиране на отпадъците.Опазването на околната среда, функциониращите екосистеми, овладяването на промените в климата са ключовите решения за устойчиви икономики и добри условия на живот за нас и поколенията след нас. Това подчерта Веселина Кавръкова, ръководител на WWF България.Според нея много от възможностите за глобална промяна идват от локални и регионални инициативи, често от държави несвикнали с позицията на лидер, каквато е България.\"Затова днес трябва да преосмислим ролята си и да удвоим енергията и инициативата си, да търсим партньорства и да бъдем в основата и в челото на промяната такава, каквато я искаме, като държава, общество, граждани на ЕС и човешки същества, които искат да живеят в по-добър свят от днешния,\" каза Кавръкова.Консервационният директор на WWF Деон Нел подчерта, че човечеството се намира в изключително ключов момент и до 2050 г. трябва да стабилизира климата, населението и биосферата.Нел цитира данни от доклада на WWF \"За жива планета\", според които ако негативните тенденции продължат до 2020 г. популациите на диви животни ще намалеят с две трети спрямо 1970 г.\"Ако не действаме решително, през 2030 г. ще достигнем много опасна зона,\" подчерта Деон Нел.", "date": "2017.06.08", "title": "София се радва на чиста питейна вода от защитени местности, напомни Кармену Вела"}
{"url": "http://www.dnevnik.bg/sviat/2017/06/08/2985759_skupi_boiko_i_vajnite_neshta/", "text": "Посещението на Борисов в Берлин завърши без сензации, но и без разочарования. Отношенията между двете страни са \"много, много добри и интензивни\", каза Меркел, а на фона на такава оценка едва ли можем да очакваме някакви изненади. Всичко премина по-скоро в предвидимите коловози, а Борисов остави впечатлението за един уравновесен европейски лидер. Но всичко това не означава, че липсваха интересни новини.Няколко германски медии съзряха новина в тези думи на Меркел: \"Ние искаме България колкото е възможно по-бързо да стане член на Шенген\". Но канцлерката обвързва това свое пожелание с една задължителна уговорка, която натиска по най-болното място на българското правителство: трябва да се подобри функционирането на правовата държава и борбата срещу корупцията. Тоест: най-после да се проведе истинска съдебна реформа и да се разчистят Авгиевите обори в правосъдието и правоприлагането.Разбира се, Шенген отново излиза на дневен ред най-вече заради бежанците и проблема с миграцията. Ангела Меркел изрично похвали България за решителните ѝ действия в това отношение и за добрата охрана на европейската граница, като не пропусна да припомни колко е важно да бъде разбит бизнесът на трафикантите на хора. Логично всичко това се вписва и в контекста на обтегнатите отношения между европейците и Турция. Особено в момента, когато Германия реши да изтегли войниците на Бундесвера от Инджирлик. На пресконференцията с Меркел Бойко Борисов с предпазливо самочувствие за пореден път се ангажира с обещанието да посредничи при предстоящата си среща с турския президент Ердоган. Предпазливостта в случая е уместна, защото България много трудно би могла да изиграе успешно ролята на посредник: като член на ЕС тя няма как да бъде неутрална. Да не говорим, че е прекалено малка за такава мисия и има собствени неотложни интереси, свързани с границата към Турция. А и през последните месеци между София и Анкара имаше достатъчно двустранни напрежения.Еврозоната, също като Шенген, за пореден път излезе на дневен ред с известни оптимистични тенденции. При Борисов оптимизмът, базиращ се на добрите икономически показатели на България, звучи малко като пожелателно мислене, а Меркел и по тази тема изрече окуражителното, но неангажиращо: \"От наша гледна точка България би трябвало да участва във всичко колкото е възможно по-бързо\".Канцлерката обеща на България подкрепа по време на предстоящото европредседателство, когато София ще трябва не само да води преговорите за излизането на Великобритания от ЕС, но и да участва в придвижването на Евросъюза напред в \"една трудна геополитическа среда\". Тук тя има предвид както Турция, така и страните от Западните Балкани, които в момента с огорчение остават дълготрайно в чакалнята на ЕС. Меркел знае, че България особено държи на стабилността в съседните страни. Нещо повече: по отношение на тяхното еврочленство България за щастие заема по-европейска позиция от Гърция или Хърватия например, които поставят условия, звучащи дори като шантаж. Борисов доказа тази позиция, предлагайки нещо като \"европейски паспорт\" за хората от Западните Балкани.В специално интервю за Дойче Веле той поясни тази идея: \"елитите\" (тоест - управляващите и цялата държавност) в тези страни още не са готови за еврочленство, но гражданите им са изконни европейци и това по някакъв начин трябва да им се удостовери. Ангела Меркел се изрази по-сдържано: Западните Балкани имали нужда от \"визия на надеждата\".Надежда за по-добро бъдеще заслужават и българите - така може да се преформулира апелът на Меркел към германските инвеститори за по-голяма активност в България. Защото доходът на глава от населението в страната все още е твърде нисък, поясни тя. Което в пряк текст означава: \"Българите все още са прекалено бедни\". А какво друго не е наред в България? Ако премиерът и канцлерката са обсъждали и други дефицити на страната, информация навън не излезе.На въпрос на Дойче Веле за критиките в европейски и германски медии срещу малкия коалиционен партньор \"Обединени патриоти\", Борисов отговори, че темата не била дори спомената в Берлин, защото германските му домакини знаели колко предвидима и проевропейска партия е ГЕРБ. Българският премиер все пак отправи блага бащинска реплика по адрес на \"Патриотите\": \"аз се надявам, че моите колеги от \"Обединените патриоти\" - всички сме имали детство и юношество - са вече доста зрели хора и сами разбират, че светът е толкова сложен, че трябва действително да сме стабилни\".Иначе от срещата между Меркел и Борисов ще се запомнят и няколко детайла, влизащи по-скоро в рубриката \"Оживление\". \"Скъпи Бойко\", обърна се към него канцлерката на общата им пресконференция, след като фотографите бяха увековечили протоколните прегръдки и целувки между двамата. А самият Борисов с удоволствие разказа как Меркел се изненадала от вълненията около произхода на кирилицата, защото навремето била учила, че Кирил и Методий са български братя. И му обещала специално поздравително видеопослание за следващия 24 май.Впрочем, Борисов не каза откъде тръгна спорът за кирилицата, но затова пък сред опасностите, от които е заобиколена България, изрично спомена Крим. А това едва ли ще се хареса на руския президент Владимир Путин.", "date": "2017.06.08", "title": "\"Скъпи Бойко\" и важните неща"}
{"url": "http://www.dnevnik.bg/bulgaria/2017/06/08/2985756_valeri_simeonov_sam_predlojil_ogradata_po_granicata_da/", "text": "Вицепремиерът Валери Симеонов сам е предложил участъци от оградата по границата с Турция да са едноредови. Това станало на заседание при вътрешния министър Румяна Бъчварова при предния кабинет Борисов. Всички присъстващи приели предложението, защото тогава нямало пари да се строи непрекъснато на два реда.Това съобщи самият Симеонов в ефира на БНТ.Трябваше да се удари поне един ред ограда, за да се удари това попълзновение. Бяха отблъсквани опити на по няколкостотин души в денонощие тогава да преминат нелегално границата, разказа Симеонов.Той повтори тезата си от по-рано днес, че депутатът Елена Йончева с действията си сега е насочила потока мигранти към района с едноредова ограда. Такава информация била секретна и не трябвало да се изнася къде точно съоръжението е по-слабо и къде камерите не работят.Не прие аргумента, че информацията, която съобщава Йончева, е публична. Тя се намира на сайта на народното събрание като отговор на служебния министър на вътрешните работи Пламен Узунов, който публично е оповестил тази информация, отговаряйки на питане на Йончева.Симеонов каза, че не е наясно с това.", "date": "2017.06.08", "title": "Валери Симеонов сам предложил оградата по границата да е на един ред"}
{"url": "http://www.dnevnik.bg/analizi/2017/06/08/2985712_predozirane_arestuvan_blagodari_na_policaite_che_mu/", "text": "Един от задържаните служители на изпълнителната агенция \"Автомобилна администрация\" е благодарил на разследващите, че са намерили част от парите му, която той не успявал да открие. Това обяви на брифинг ръководителят на спецпрокуратурата Иван Гешев, който заяви, че до момента в хода на акцията ГДБОП са извършила 36 претърсвания в домовете на арестуваните.Гешев заяви, че общата установена до момента сума от 115 хил. лв. е била в книги, зад картини, в кутийки, по джобове и др. в домовете на задържаните. Той завърши с това, че процесуално-следствените действия продължават и \"продължават отвсякъде да излизат пари\".Повече от пресконференцията на прокуратурата и ГДБОП по случая четете .", "date": "2017.06.08", "title": "Предозиране: Арестуван благодари на полицаите, че му намерили парите"}
{"url": "http://www.dnevnik.bg/sviat/2017/06/08/2985769_evrokomisiiata_predlaga_obshtoevropeiski_chasten/", "text": "Европейската комисия предложи днес да бъде създаден общоевропейски частен пенсионен фонд, за да се стимулира натрупване на частен капитал, който да се използва за инвестиции и създаване на пенсионни продукти, които да могат лесно да бъдат прехвърляни през границите в общността, предаде ДПА. , което ще бъде официално представено в законодателна форма през идните седмици, е част от инициатива за привличане на повече частен капитал към корпоративния финансов пазар, доминиран в момента от банките. Заместник-председателят на ЕК Валдис Домбровскис посочи, че едва 27 процента от гражданите на ЕС на възраст между 25 и 59 години в момента са включени към частни пенсионни продукти. Предлаганият общоевропейски пенсионен фонд може да се свърже с този капитал и ще осигури допълнителна финансова сигурност за застаряващото население на Европа. По този начин общоевропейските пенсионни продукти могат да допринесат за инвестициите, от които Европа се нуждае, като същевременно осигурят допълнителен доход за пенсионерите - важен момент предвид демографските предизвикателства пред Европа, каза Домбровскис. Той отбеляза, че подобни продукти също така ще дадат възможност на европейските граждани да имат по-лесен достъп до спестяванията си, дори когато се преместват в друга европейска страна. Домбровскис представи плана като част от междинната оценка на петгодишния план за действие за капиталовия пазар, който Еврокомисията прие през 2015 година. Домакинствата в ЕС имат сред най-високите нива на спестявания в света от поне 1 спестено евро на всеки доход от 10 евро. Твърде малко от тези спестявания обаче се влагат в дългосрочна продуктивност. Сред основните ни цели е да освободим европейските спестявания и да ги впрегнем в работа, заяви Домбровскис.", "date": "2017.06.08", "title": "Еврокомисията предлага общоевропейски частен пенсионен фонд"}
{"url": "http://www.dnevnik.bg/sport/2017/06/08/2985781_hubchev_tvurdo_sme_ubedeni_che_tova_sa_nai-dobrite/", "text": "Селекционерът на националния отбор по футбол Петър Хубчев заяви, че е повикал най-добрите играчи, с които България разполага в момента. Той е оптимист, че този състав има сили да се пребори за място на световното първенство в Русия през 2018 г.\"Има още десетина имена, които следим непрекъснато, но ако изключим (вратарят) Владислав Стоянов, който лекува тежка контузия, това е оптималният състав на България. С уговорката, че това е мнение на сегашния треньорски екип\", заяви Хубчев на пресконференцията преди световната квалификация с Беларус.\"При всички положения от страна на феновете, на журналистите и на други треньори може би ще има по-различно мнение. Но аз и треньорският щаб сме твърдо сме убедени, че това са най-добрите футболисти\", допълни селекционерът на България. В петък от 21.45 часа неговите възпитаници излизат на стадион \"Борисов арена\" в опит да постигнат трета поредна победа в квалификациите. Българите заемат третото място в група А с девет точки - с две повече от Холандия, с една по-малко от Швеция и с четири зад лидера Франция. Беларус е пети с две точки, като все още търси първата си победа.\"Ние сме тук с ясното съзнание, че ни очаква един изключително тежък мач срещу един много здрав физически отбор. Дано да сме успели да предадем това чувство на нашите футболисти\", обясни Хубчев.По думите му физичката не е единственото силно оръжие на съперника. \"Беларус разполага и с много добри технически футболисти. Ние обаче сме концентрирани върху нашата игра и постройка.\"Според него в групата има три изявени фаворита - Франция, Швеция и Холандия. \"Но от друга страна, като погледнем точките, тези отбори вече станаха четири. Ние не правим дългосрочни планове, играем, както се казва във футбола, мач за мач. Където и да играем, винаги мисля само за победа. Изобщо не бих се качил в самолета, ако съм си помислям нещо друго\", завърши Хубчев. Николай Михайлов (\"Мерсин\", Турция), Пламен Илиев (\"Астра\", Румъния), Георги Китанов (ЦСКА). Божидар Чорбаджийски, Антон Недялков и Станислав Манолев (ЦСКА), Страхил Попов и Васил Божиков (\"Касъмпаша\", Турция), Петър Занев (\"Амкар\", Русия), Георги Терзиев (\"Хайдук\", Хърватия). Светослав Дяков (\"Лудогорец\"), Александър Башлиев (\"Пирин\"), Георги Костадинов и Божидар Краев (\"Левски\"), Кирил Десподов (ЦСКА), Александър Цветков (\"Черно море\"), Симеон Славчев (\"Лехия\", Полша), Ивайло Чочев (\"Палермо\", Италия), Александър Тонев (\"Кротоне\", Италия), Георги Миланов (ЦСКА Москва, Русия), Спас Делев (\"Погон\", Полша), Ивелин Попов (\"Спартак\" Москва, Русия), Андрей Гълъбинов (\"Новара\", Италия).", "date": "2017.06.08", "title": "Хубчев: Твърдо сме убедени, че това са най-добрите футболисти на България"}
{"url": "http://www.dnevnik.bg/sviat/2017/06/08/2985764_es_odobri_nov_komanden_centur_sus_suglasieto_na_london/", "text": "Европейският съюз одобри в четвъртък създаването на нов команден център за тренировъчни мисии в чужбина, след като Великобритания оттегли възраженията си, предадоха \"Ройтерс\" и БТА. Това е нов етап в усилията на ЕС да интегрира военните сили и отбранителните индустрии на страните членки.Ден след като Европейската комисия предложи 1,5 милиарда евро годишно в подкрепа на френско-германските планове за засилено сътрудничество в областта на отбраната, 28-те правителства на ЕС приеха командният център в Брюксел да ръководи тренировъчни мисии в Сомалия, Централноафриканската република и Мали.Върховният представител на ЕС по външната политика и сигурността Федерика Могерини заяви, че решението е много важно за укрепване на европейската отбрана.Великобритания, която ще бъде член на ЕС до напускането на съюза през 2019 г., се противопоставяше на създаването на командния център, защото се опасяваше от създаване на армия на ЕС, която би отслабила националните суверенитети. По-малко от две седмици преди  обаче Лондон прие създаването на центъра за военно планиране и способност за провеждане на операции, защото той не е наречен военен щаб. Освен това Великобритания настоя в окончателните документи да бъдат включени формулировки, които според Лондон ограничават обхвата на дейност на командния център.Европейският съюз отрича да има планове за създаване на армия от войници на ЕС с еднакви униформи.Франция и Германия заявяват, че Европа се нуждае от по-добра координация и обединяване на националните ресурси след съкращенията на разходите, които принудиха националните сили да разчитат прекалено много на САЩ в момент на засилване на заплахата от ислямистки екстремисти и Русия.Според Франция, Италия и Германия, които подкрепят твърдо създаването на командния център, въпреки че той в момента има само 25 служители и 3 мисии, трябва да му се позволи след време да се превърне в по-голяма централа, за да координира по-добре европейските мисии.ЕС има 15 военни мисии в чужбина, които се ръководят от отделни щабове. Блокът вече заяви, че не се опитва да се конкурира с централата на НАТО в Брюксел, припомня \"Ройтерс\".", "date": "2017.06.08", "title": "ЕС одобри нов команден център със съгласието на Лондон"}
{"url": "http://www.dnevnik.bg/gradska_sreda/2017/06/08/2985774_protestirashti_poiskaha_bul_dondukov_da_bude_s_paveta/", "text": "Близо стотина жители на София се включиха . В късния следобед велосипедисти и пешеходци се събраха на площад \"Независимост\" и тръгнаха по столичния булевард, като крайната им точка бе сградата на Столичната община на улица \"Московска\".В неделя започна сериозната реконструкция на бул \"Дондуков. Столичната община предложи проект, който предвиждаше след приключването на дейностите, настилката по булеварда да бъде от павета по трамвайните релси и асфалт по пътните платна, като в едно от тях да бъде изградена и велоалея. Няколко дни преди започването на реконструкцията,  и определи настилката по \"Дондуков\" да бъде изцяло павирана., че се ще се съобрази изцяло със становището на Министерството на културата.Преди проектът за бул. \"Дондуков\" изобщо да бъде обсъждан в министерството, зам.-кметът на София по транспорта . По-рано днес, по време на заседанието на Столичният общински съвет, Крусев заяви пред журналисти, че се търсят начини велоалеята все пак да бъде разположена върху бъдещата павирана настилка.В днешното шествие се включиха общински съветници и представители на граждански организации. Искането на протестиращите е по столичният булевард да бъде изградена велоалея, трамвайните релси да бъдат отделени от пътните платна, а спирките да бъдат обособени с перони.Проектът за сериозна реконструкция на бул. \"Дондуков\" се обсъжда в Столичната община от няколко години, като темата с настилката многократно бе повод за недоволство на гражданите, заради вероятността паветата да бъдат премахнати.  и няма да бъдат заменяни с асфалт. Две години по-късно Столичната община публикува анкета на сайта си, в която гражданите т, като най-много гласове събра последният вариант.", "date": "2017.06.08", "title": "Протестиращи поискаха бул. \"Дондуков\" да бъде с павета и велоалея"}
{"url": "http://www.dnevnik.bg/sport/2017/06/08/2985794_tri_godini_po-kusno_simona_halep_otnovo_shte_igrae/", "text": "Румънката Симона Халеп се класира за финала на \"Ролан Гарос\" след победа над чехкинята Каролина Плишкова с 6:4, 3:6, 6:3. 25-годишната тенисистка от Констанца стигна до битката за трофея в Париж за втори път след 2014 г., В опит да спечели първата си титла от Големия шлем Халеп ще се изправи срещу голямата изненада на турнира - Йелена Остапенко. Латвийката, която днес навърши 20 години, Халеп отново демонстрира страхотната си защита и неутрализира мощната игра на Плишкова, която при победа щеше да оглави световната ранглиста. Румънката умело покриваше всяка точка от корта и караше съперничката си да прави удар след удар, което доведе до цели 55 непредизвикани грешки от ракетата на чехкинята.Плишкова направи седем аса и общо 45 печеливши удара, но не успя да пробие желязната защита на Халеп. Румънката беше изключително стабилна от основната линия и направи едва 14 непредизвикани грешки в разиграните 194 точки.\"Чувството е невероятно. Беше изключително тежък мач. Каролина е номер 3 в света и е много труден съперник. Страхотно е отново да бъда на финал. Надявам се този път да покажа по-добра игра\", заяви Халеп в интервюто на корта след победата.Заемащата четвъртото място в световната ранглиста румънка започна по-добре мача и първа стигна до пробив за 2:1. В следващия гейм тя спаси две поредни точки за пробив и измъкна подаването си, за да поведе с 3:1.Халеп пропусна няколко възможности да направи втори пробив, включително сетбол в деветия гейм. Тя обаче нямаше проблем да задържи предимството си до края на сета, давайки само четири точки на Плишкова в следващите си три сервис гейма.Във втората част ролите се размениха. Плишкова пробив първа и поведе 4:2. В следващия гейм чехкинята отрази три точки за връщане на пробива и измъкна подаването си, за да стигне до аванс от 5:2. В деветия гейм световната номер 3 сервираше за изравняване на сетовете и не пропусна възможността след категоричен гейм на 15.Загубата на втората част не се отрази по никакъв начин на Халеп, която продължи да играе стабилно от дъното на корта и да следва своя план. Румънката нанесе първия удар в решителния трети сет. Тя печели подаването на съперничката в четвъртия гейм, след което затвърди пробива за 4:1.Плишкова успя да върне пробива и да намали до 3:4. Халеп обаче отговори с бърз рибрейк, след което с безапелационен сервис гейм приключи двубоя в своя полза след точно два часа игра.Халеп постигна пета победа в шестия си двубой с Плишкова. Успехът гарантира на румънката изкачване до второто място в световната ранглиста.При победа срещу Остапенко в събота Халеп не само ще спечели първата си титла от Големия шлем, а и за пръв път в своята кариера ще стане номер 1 в света.", "date": "2017.06.08", "title": "Три години по-късно Симона Халеп отново ще играе финал на \"Ролан Гарос\""}
{"url": "http://www.dnevnik.bg/citat_na_deniia/2017/06/08/2985780_citat_na_denia_shumut_shte_go_vzema_na_ruchno/", "text": "Това обяви вицепремиерът Валери Симеонов в коментар за туризма.Разясни, че шумът е основен бич за всяка почивка и се закани да ходи на проверки заедно с екипите, които се грижат за реда в морските курорти.В коментар за приетите облекчения по издаване на работни визи за живеещи в чужбина българи, Симеоново посочи, че това облекчение е заради тежката ситуация с кадрите в туризма. Той я описа като \"назначава се всичко, което мърда\". Хора без основно образование ставали сервитьори, а етническите българи от страни като Молдова, Украйна и други страни имат нужната квалификация за работа в туризма и знаели по четири езика.Симеонов предложи и заради това, че Слънчев бряг се разви като алкохолен курорт, да се направи там и изтрезвител. Предложението му било сериозно и работел по него вече с община Несебър. А в кръга на шегата обяви, че така ще се получи затворен цикъл.", "date": "2017.06.08", "title": "Цитат на деня: Шумът ще го взема на ръчно управление лично"}
{"url": "http://www.dnevnik.bg/sviat/2017/06/08/2985792_ne_e_viarno_i_drugi_purvi_reakcii_sled_izslushvaneto/", "text": "Президентът Доналд Тръмп никога не е казвал \"оставете Коми на мира\" и не е искал деклариране на лична лояност от директора на ФБР.С днешните си показания Джеймс Коми потвърди, че президентът не е разследван, че руснаците не са повлияли на резултатите от президентските избори и че не е вярно, че Тръмп е оказвал натиск да се прекрати \"руското разследване\".Нещо повече - пред Сената днес уволненият директор на ФБР потвърди, че в администрацията има хора, които позволяват изтичане на информация и лично той е един от тях. Той не само е разпространил класифицирана информация, но и е продължил да дава документи след като е бил отстранен, а това кара действията му да изглеждат като лично отмъщение срещу президента.Това заяви Марк Касовиц, личен адвокат на Доналд Тръмп след като във Вашингтон приключи и закритата за публиката и медиите част от изслушването на бившия директор на ФБР пред сенатската комисия по разузнаване. Думите на Касовиц бяха изтълкувани като контраатака, в която се внушава, че човекът, който фактически каза, че Белият дом и президентът лъже, днес е излъгал под клетва. Президентът се чувства напълно оневинен и продължава напред с ръководството на страната, допълни адвокатът.Част от аргументите му веднага бяха отхвърлени от наблюдатели и юристи като Джон Дийн, юрисконсулт на Белия дом при Ричард Никсън, макар Касовиц да има репутацията на адвокат от най-висока класа. Обясненията им бяха, че това е добре известна практика да се създава объркване и нов етап на обяснения кое е вярно и кое - не.Доналъд Тръмп, който стана известен със спонтанните си реакции в \"Туитър\", не написа нито едно съобщение по време на изслушването и запази мълчание след това, оставяйки адвокатът му да говори вместо него.Ноа Фелдман, преподавател в Харвард по конституционно право и бивш помощник във Върховния съд на САЩ, коментира, че днес сред много неща, които каза Коми, е скрита неочаквана възможност Тръмп да бъде проверен за извършване на федерално престъпление като е излъгал федерален служител за връзките си с Русия и какво е правил там през 2013г. По-точно, след като Коми 5 пъти нарече президента и съветниците му \"лъжци\", се дава основание на специалния прокурор Робърт Мюлър да провери кой казва истината и да свърши нещо, което ФБР не е направило.Обикновените американци, които по барове гледаха от телевизионния екран изслушването на Коми, останаха разделени, разказва \"Ройтерс\". Едни подвикваха \"импийчмънт!\" и bad hombre!, други възприеха показаното като инсценировка и театър за трупане на политически точки.\"Вашингтонският Супербоул\", както кръстиха собствениците на барове днешното събитие, донесе и мялко разочарование. Барманите обещаха по една безплатна бира за всички всеки път, когато Тръмп пусне туит по време на изслушването. Пиещите останаха на сухо, защото президентът не реагира, макар че, както каза 30-годишният Джаред Сорайндо, \"Коми безспорно нарече Тръмп човек без чест и мислех, че това ще накара президента да подскочи до тавана.\"", "date": "2017.06.08", "title": "\"Не е вярно\" и други първи реакции след изслушването на Коми"}
{"url": "http://www.dnevnik.bg/sport/2017/06/08/2985807_gabriela_petrova_ostana_posledna_v_purvoto_si/", "text": "Спортист номер 1 на България за 2015 г. Габриела Петрова се завърна на международната сцена след десетмесечно отсъствие. 24-годишната състезателка остана последна в тройния скок от Диамантената лига в Рим.Състезанието събра 13 от водещите скачачки в света, а Петрова записа най-добър скок от 13.63 метра. Тя ги преодоля в първия си опит, а в останалите два постигна 13.49 и 13.62 метра.Това беше първа международна изява за българската лекоатлетка от олимпийските игри в Рио де Жанейро, където се класира 22-а от 37 участнички.В началото на 2016 г. състезателните права на Петрова бяха спрени заради употреба на мелдоний.Впоследствие тя беше оправдана, но все още не може да намери формата, която през 2015 г. я изведе до четвърто място на световното първенство и сребърен медал от европейското в зала.Юлимар Рохас от Венецуела спечели състезанието в Рим с най-добър скок от 14.84 метра. Тя изпревари с шест сантиметра олимпийската шампионка Катерин Ибаргуен и нанесе първа загуба на колумбийката от повече от година насам.Представителката на Казахстан Олга Рипакова допълни почетната стълбичка в италианската столица с най-добър опит от 14.64 метра.", "date": "2017.06.08", "title": "Габриела Петрова остана последна в първото си международно състезание след Рио 2016"}
