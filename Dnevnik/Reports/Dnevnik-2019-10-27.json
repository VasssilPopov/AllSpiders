{"url": "https://www.dnevnik.bg/politika/2019/10/27/3982676_galup_pobeda_za_gerb_i_v_stara_zagora_dps_zapazva/", "text": "В Стара Загора сегашният кмет от ГЕРБ Живко Тодоров печели убедително нов трети мандат със 71.8% от гласовете на избирателите, сочат данните на социологическата агенция \"Галъп интернешънъл\", обявени по Нова телевизия. Втори в града е Иван Върляков от БСП с 14.1% подкрепа. Данните са от 80% от паралелното преброяване на бюлетините. В Кърджали същият метод показва победа на досегашния кмет от ДПС Хасан Азис още на първия тур с 55.5%, кандидатът на ГЕРБ Николай Ганев остава втори с с 27.4% При екзит пола Азис беше \"на ръба\" с около 50% от гласовете. В Шумен по данни на агенцията, съобщени по Нова телевизия, ще има балотаж. Кандидатът на ГЕРБ Любомир Христов е получил 34.2% на първия тур, сочи паралелното преброяване, а подкрепеният от БСП Венцислав Венков - 20.5%.", "date": "2019.10.27", "title": "Галъп: Победа за ГЕРБ и в Стара Загора, ДПС запазва кмета си в Кърджали,"}
{"url": "https://www.dnevnik.bg/politika/2019/10/27/3982678_simpatizanti_na_koi_partii_podkrepiha_bonev_i_ignatov/", "text": "Кандидатът на \"Спаси София\" за кмет на София Борис Бонев е получил 20% от гласовете си от симпатизанти на \"Демократична България\", въпреки че коалицията имаше свой участник в местните избори - Борислав Игнатов. Това показват данните на \"Алфа Рисърч\" от направените от тях проучвания за това кой е подкрепил различните кандидати. По  предварителни данни , на проведените днес избори Бонев печели 11.14%, което го класира четвърти. Игнатов е трети с 12.4 на сто. Още с предварителните данни през деня в социалните мрежи започнаха коментари, че двамата са разделили вота на десните и ако са били с обща кандидатура тя е щяла да бъде на балотаж, а тези мнения (част от тях все по-критични) се засилиха след обявяване на първи резултати. При Бонев картината е същата - 4% от ГЕРБ - СДС 4 и по 2% от ВМРО и БСП. Поглед към възрастта на гласувалите за основните кандидати, показват, че хората между 31 и 60 години са основните гласоподаватели на Борис Бонев, Борислав Игнатов и Ангел Джамбазки, докато при Мая Манолова и Йорданка Фандъкова преобладават тези на над 60 години. . 13% от младите са гласували за Игнатов. Със средно образование са 35% от далите гласа си за настоящият кмет и 33 на сто от тези, предпочели подкрепеният от БСП независим кандидат.", "date": "2019.10.27", "title": "Кой гласува за Борислав Игнатов и Борис Бонев"}
{"url": "https://www.dnevnik.bg/citat_na_deniia/2019/10/27/3982681_citat_na_denia_blagodaria_na_gospod_che_me_podkrepi_za/", "text": "Благодаря на Господ, че ме подкрепи за кой ли път срещу тези лоши хора, защото точно тези, които са най-корумпираните, най-крадливите, говорят, че щели да бъдат промяна – толкова са забавни...Но благодаря на инстинкта на народа и на Бог за това, което направи за нас\". Така  премиерът Бойко Борисов  отговори на въпрос за резултатите от изборите в София и очертаващия се балотаж между кандидатът на ГЕРБ Йорданка Фандъкова и независимата, подкрепена от БСП, Мая Манолова.", "date": "2019.10.27", "title": "Цитат на деня: Благодаря на Господ, че ме подкрепи за кой ли път срещу тези лоши хора"}
{"url": "https://www.dnevnik.bg/biznes/2019/10/27/3982683_sdelkata_na_petr_kelner_za_bi_ti_vi_i_televizii_v/", "text": "Компанията на най-богатия чех Петр Келнер PPF Group обяви, че е подписала споразумение за 1.15 млрд. евро за покупката на Central European Media Enterprises Ltd - компанията, управляваща в България Би Ти Ви и телевизии в Чехия , Румъния, Словакия и Словения. Сделката е обект на обичайните процедури за одобрение, включително от акционерите на CME, Европейската комисия и националните регулатори в някои от държавите, където CME оперира, се казва в официалното съобщение. Тя е гарантирана от група от банки - BNP Paribas, Crédit Agricole CIB, Credit Suisse, HSBC, Société Générale и UniCredit. Предстои CME да свика извънредно събрание на акционерите за одобрение на предложеното сливане. Страните очакват, че целият процес на одобрение ще отнеме няколко месеца. \"Придобиването на CME с нейните медийни активи в пет европейски страни ще допълни и ще укрепи нашите телекомуникационни операции в Централна и Източна Европа. Целта ни е да използваме естествените синергии между създаването на съдържание и неговото разпространение за по-нататъшно развитие на телекомуникациония и медиен бизнес на групата. CME е здрава и добре управлявана организация и нямаме намерение да правим значителни промени\", е цитиран да казва мажоритарният акционер в PPF Петр Келнер CME оперира на пет европейски пазара и е една от водещите медийни и развлекателни компании в Централна и Източна Европа. Компанията предлага над 30 телевизионни канала, както в ефирен, така и в платен формат, на над 45 милиона зрители. тенденция на интегриране на създаването и разпространението на съдържание, както в Европа, така и в САЩ, се казва в съобщението Компанията J.P. Morgan е финансов съветник, а White & Case LLP е юридически съветник на PPF по придобиването. В България Келнер вече притежава телекомуникационната компания \"Теленор България\", но не успя да спечели битката за покупката на \"Нова броудкастинг груп\", тъй като Комисията за защита на конкуренцията (КЗК) забрани  сделката с \"Модърн таймс груп\"  и шведската компания  продаде активите си в България на Кирил и Георги Домусчиеви .", "date": "2019.10.27", "title": "Сделката на Петр Келнер за Би Ти Ви и телевизии в още 4 държави е за над 1 млрд. евро"}
{"url": "https://www.dnevnik.bg/bulgaria/2019/10/27/3982685_purvite_bjuletini_pristignaha_v_arena_armeec_ima/", "text": "Изборните книжа на 70 секции са пристигнали в зала \"Арена Армеец\" до 23 ч. Установено е, че има грешно попълнени протоколи, но все още не се знае колко точно са те. Това обясни на брифинг за журналисти председателят на ОИК-София Полина Витанова. \"Кандидатите за кмет нямат право да присъстват при броенето на бюлетините и да наблюдават процеса. Могат да присъстват застъпник, представител и наблюдател. Разпоредбите на Изборния кодекс не уреждат кандидати да присъстват нито в изчислителния пункт, нито на заседание на ОИК. Текстът е изменен през 2019 г\", обясни Витанова. Тя посочи, че застъпникът на Мая Манолова е в залата от 21 ч. и вече следи процеса. На този етап, по думите на Витанова, обстановката е спокойна и работата тече нормално. Очакват се документите от общо 1613 секции. Лидерът на \"Атака\" Волен Сидеров все още е пред залата и по-рано днес искаше да влезе както в залата, така и в зоната, обособена за журналисти, за да присъства на брифинга. Малко преди полунощ, Сидеров си тръгна. \"Дневник\" следи на живо  първите резултати и първите коментари  на политическите играчи след вота. Най-важното от изборния ден до момента -  тук .", "date": "2019.10.27", "title": "Първите бюлетини пристигнаха в \"Арена Армеец\", има грешки в протоколите"}
{"url": "https://www.dnevnik.bg/hrana_i_napitki/2019/10/27/3980781_mus_ot_mlechen_shokolad_i_portvain/", "text": "                          Алекс Иванчев За крема с лайка загрейте млякото и от него пригответе чай с лайка, като попарите за 7 минути. Прецедете и сложете да кипне отново с половината от захарта. Останалата част от захарта смесете с жълтъците и нишестето. Жълтъците темперирайте с горещото мляко, смесете и варете до гъст крем с непрекъснато бъркане. Монтирайте със студено масло. След като е напълно готов, веднага пресипете крема в друг съд и покрийте плътно със стреч фолио. След охлаждане смесете с разбитата сметана и поставете в малки силиконови сфери, след което замразете. Желатина за муса накиснете в студена вода. Гответе на водна баня портвайна, захарта, яйцата и жълтъка до сгъстяване. Сметаната загрейте и прибавете накиснатия желатин, след което излейте върху неразтопения шоколад. Блендирайте до получаването на гъста гладка смес. Съединете шоколадовата смес и яйцата и охладете до 35°C. С бавни планетарни движения прибавете и сметаната. Излейте муса в силиконови форми с поставен крем от лайка в средата и замразете. Всички съставки за гела загрейте и оставете да кипят в продължение на 10-15 секунди. Прехвърлете в друг съд и охладете. Разбийте на пюре с помощта на термомикс. За глазурата водата, сметаната и глюкозата варете до 104°C. Смесете захарта и какаото, прибавете към врящата смес, и гответе още 2-3 минути. Охладете до 70°C и прибавете предварително накиснатия желатин. Глазурата трябва да престои 24 часа в хладилник. Използвайте на 32°C. 372 г прясно мляко 18 г сушена лайка 100 г кристална бяла захар 40 г царевично нишесте 115 г жълтък 25 г краве масло (студено) 125 г разбита сметана 10 г желатин на листа 94 г портвайн 94 г захар 83 г яйца 73 г жълтък 195 г сметана 35% 563 г млечен шоколад Valrhona Jivara 40% 453 г разбита на лека пяна сметана 500 г пюре от морело череши (Boiron) 65 г кристална бяла захар 3 г агар-агар 24 г желатин на листа 300 г сметана 35% 330 г минерална вода 150 г течна глюкоза 330 г кристална бяла захар 150 г какао на прах 22-24% масленост 366 г краве масло (стайна t°) 510 г кристална бяла захар 4 яйца размер L 322 г брашно тип 500 70 г смлени лешници 15 г бакпулвер 15 г сода бикарбонат 15 г сол 280 г пюре от банан 280 г заквасена сметана 270 г лешников пралин 90 г млечен шоколад 240 г пелети фюлетин 160 г кафяво масло 140 г краве масло 80 г кафява захар 35 г брашно от елда 165 г брашно тип 500 кората от 1/2 портокал 1 шушулка ванилия 1 яйце", "date": "2019.10.27", "title": "Мус от млечен шоколад и портвайн"}
{"url": "https://www.dnevnik.bg/sviat/2019/10/27/3981942_peronist_e_favoritut_za_prezident_na_arjentina_na/", "text": "Левоцентристкият перонист Алберто Фернандес е смятан за безспорен фаворит във всички допитвания за президентските избори в Аржентина в неделя, но действащият президент, либералът Маурисио Макри мечтае да подобри позициите си в последния момент. През цялата предизборна кампания амбициите на Макри за втори мандат се сблъскваха със суровата действителност: продължаваща повече от една година рецесия, непреодолима инфлация, която през септември достигна 37.7 процента, увеличаваща се безработица (10.6 процента) и бедност, засягаща над една трета от аржентинците. Маурисио Макри трябва също да накара аржентинците да забравят програмата му за строги данъчни мерки, въведена след отпускането на финансовата помощ от МВФ в размер на 57 млрд. долара миналата година насред валутната бъркотия, когато аржентинското песо изгуби 70 процента от стойността си спрямо януари 2018 г. На финалната права на изборите обаче 60-годишният инженер се окопити, особено в събота с масовата мобилизация на въодушевени от лозунга \"Да, възможно е\" (еквивалентът на \"Да, можем\" на Барак Обама) негови привърженици в Буенос Айрес, неговата историческа крепост, чийто кмет той беше от 2007 до 2015 г. Той се представи добре и на президентския дебат следващия ден, макар и да не може да се получи потвърждение от анкети, които вече са забранени до изборния ден, и които дотогава показваха растяща разлика в полза на Фернандес. \"Мечтаната от нас Аржентина\" Маурисио Макри иска да обърне тенденцията от първичните избори от 11 август, на които Фернандес бе пръв със 17 пункта преднина и се очерта като фаворит за президентските избори. \"Ще обърнем изборите и бъдещето на Аржентина. Имаме нужда от вас, за да построим мечтаната от нас Аржентина\", каза той в събота и обясни, че иска да продължи реформите и да завърши оздравяването на държавните финанси. \"Трудностите не трябва да ви карат да се съмнявате във всичките ни успехи, в постигнатото от нас, в начина, по който искаме да живеем. Не им давайте да ви откажат от мечтите ви\", настоя той в сряда. Президентът и кандидатът му за вицепрезидент, десният перонист Мигел Анхел Пичето, закриха кампанията си в Кордоба, на 700 км на север от столицата, в благоприятна за тях територия. Именно в тази провинция Макри получи 72 процента от гласовете през 2015 г., което наклони везните в негова полза и той победи перониста Даниел Сиоли с 51.33 на 48.66 процента от гласовете. Двойка и единство Алберто Фернандес може да разчита на положителни за него социологически проучвания, след като успя да обедини около себе си целия перонистки спектър, насърчен от силния имидж на подкрепата на бившата президентка Кристина Киршнер (2007-2015 г.), която е негов кандидат за вицепрезидент. Обичана от някои, мразена от други, Киршнер преди пет месеца изненадващо се отказа да се кандидатира за президентския пост и се присъедини към Фернандес, който беше началник на канцеларията й. Тази тактика им позволява да разчитат едновременно на симпатизантите на Киршнер без при това да губят вота на перонистите, които се бяха отдръпнали от бившата президентка. Тази предизборна двойка се раздели по време на кампанията. Киршнер, срещу която текат една дузина разследвания за корупция и които тя определя като съдебно и политическо преследване, представи из цялата страна автобиографичната си книга \"Искрено\", докато Фернандес в своите прояви изграждаше по-умерения си профил на политически строител. \"Идеята е да обърнем нова страница и да започнем да градим друга държава, по-справедлива, по-уравновесена\", заяви Фернандес в сряда. В една от най-коментираните им общи появи, Фернандес и Киршнер завършиха вчера кампанията в Мар дел Плата, на 400 км южно от Буенос Айрес. В неделя аржентинците ще гласуват за президент и вицепрезидент и ще сменят половината състав на Камарата на депутатите и една трета от състава на Сената. Те ще избират и губернатор на провинция Буенос Айрес, в която живеят една трета от гласоподавателите, както и кмета на столицата, която е най-богатият град в страната. За победа още на първи тур са нужни 45 процента от гласовете или над 40 процента и разлика от 10 пункта с кандидата на второ място. Евентуален втори тур ще се състои на 24 ноември. /БТА", "date": "2019.10.27", "title": "Перонист е фаворитът за президент на Аржентина на изборите днес"}
{"url": "https://www.dnevnik.bg/politika/2019/10/27/3982399_ochertavat_se_balotaji_v_golemite_gradove_vuv_varna/", "text": "                         Избирателите по списъци са 6 227 901, а всички кандидати за местната власт са 36 251. Кандидатите за общински съветници са 29 493, за кметове на общини - 1254, а за кметове на кметства - 5041. В пет общини, както и в 392 кметства има само по един кандидат за кмет. Кандидатите за районни кметове в София, Пловдив и Варна са 463 души. От първоначалните резултати, разпространени от \"Алфа Рисърч\", се вижда, че балотажи ще има в повечето големи градове в страната. Във Варна и Кърджали може да има кмет и след първия тур, но там ще се чакат крайните резултати. В София ще има балотаж за първи път от 2005 г.  ", "date": "2019.10.27", "title": "Очертават се балотажи в големите градове, във Варна може да има кмет на първи тур (хронология)"}
{"url": "https://www.dnevnik.bg/bulgaria/2019/10/27/3982404_ahmed_dogan_glasuva_za_edna_po-krasiva_sofiia/", "text": "Почетният председател на ДПС Ахмед Доган гласува рано тази сутрин в една от избирателните секции на столичното 36 СУ \"Максим Горки\". По традиция той беше придружен от дългогодишния шеф на пресцентъра на партията и настоящ депутат Велислава Кръстева. Доган за пореден път не говори пред събралите се журналисти. В официалния му профил във \"Фейсбук\" беше публикувано съобщение, че е гласувал \"за една по-красива София\".      \"Почетният председател на ДПС д-р Ахмед Доган гласува точно в 7,55 за една по-красива София!\", пише в профила му, като са качени и няколко снимки. През последните години това са единствените публични прояви на Доган, който е пазен от служители на Национална служба охрана (НСО), въпреки че официално няма никаква политическа или институционална длъжност. И този път той пристигна със сериозна охрана.", "date": "2019.10.27", "title": "Ахмед Доган гласува \"за една по-красива София\""}
{"url": "https://www.dnevnik.bg/bulgaria/2019/10/27/3982413_fandukova_glasuva_s_misul_da_ne_se_podlagat_na_risk/", "text": "Кметът на София и кандидат на ГЕРБ за нов мандат Йорданка Фандъкова упражни правото си на глас, като заяви, че столицата трябва да продължи да се развива. Тя гласува в 47-мо СУ \"Христо Г. Данов\" в квартал \"Иван Вазов\". \"Не трябва да се подлагат на риск големите проекти. Все още в София има нужда от много работа\", каза тя. \"Ще прекарам деня оттук нататък със семейството си. Надявам се днес да е хубав ден за всички\", каза още кметът на София.", "date": "2019.10.27", "title": "Фандъкова гласува с мисъл \"да не се подлагат на риск големите проекти\""}
{"url": "https://www.dnevnik.bg/bulgaria/2019/10/27/3982408_cacarov_prezidentut_e_dokazal_che_ne_se_strahuva/", "text": "Главният прокурор Сотир Цацаров заяви, че не очаква забавяне на решението на държавния глава дали да подпише и назначи с указ избрания от Висшия съдебен съвет (ВСС) за главен прокурор Иван Гешев. По думите на Цацаров, Румен Радев е доказал, че когато има да каже нещо, той не се страхува да го направи. \"Не можем да кажем кога президентът ще подпише указа за назначаване на Иван Гешев за главен прокурор. Президентът ще подпише указа, когато го подпише\", коментира Цацаров минути след като упражни правото си на вот на местните избори. Той каза, че очаква на първо място държавният глава да изпълни конституционните си правомощия. \"Мисля, че този президент е доказал, че когато има да каже нещо, никога не се страхува и го казва по начин, по който е достатъчно ясен за осъществяване на конституционните му правомощия\", коментира Цацаров, цитиран от \"24 часа\". Той не очаква Румен Радев да забави решението си. \"Всяко забавяне първо не е в съответствие със самия процес и второ, ако позволите лично мнение, не е в съответствие с начина, по който работи този президент\", коментира Цацаров. Президентът има право както да подпише указ, с който Иван Гешев да бъде назначен за главен прокурор, така и да върне кандидатурата. В законодателството няма срок, който да обвързва държавния глава. Ако Румен Радев върне избора, то номинацията на Иван Гешев ще бъде подложена на прегласуване във ВСС. Ако бъде избран отново, Радев няма право на повторен отказ и трябва да подпише указ за назначаването му. Какво каза президентът Румен Радев за указа - четете  Всичко за процедурата и избора на нов главен прокурор - четете  Всичко за местните избори - четете  Следете на живо как България гласува за кметове и общински съветници - ", "date": "2019.10.27", "title": "Цацаров: Президентът е доказал, че не се страхува, когато има да каже нещо"}
{"url": "https://www.dnevnik.bg/sport/2019/10/27/3982418_tehnologiiata_vi_nabljudava_ili_kak_beshe_otsudena/", "text": "Футболистът на \"Холщайн Кийл\" Михаел Ебервайн беше в основата за отсъждането на дузпа... без дори да е на терена. Халфът, който все още не е влизал в игра през сезона, загряваше зад едната врата и спря топката с крак след неточен удар на нападателя на \"Бохум\" Силвер Ганвула Мбуси. Съдията Тимо Герах беше информиран от видеоасистентите си, че Ебервайн е играл с топката в очертанията на игрището. Впоследствие реферът отсъди дузпа за \"Бохум\" и даде жълт картон на халфа на \"Холщайн Кийл\". Според правилата, ако резервен играч повлияе на играта, съдията може да наложи подходящо дисциплинарно действие и да рестартира играта с директен свободен удар или дузпа.", "date": "2019.10.27", "title": "Технологията ви наблюдава, или как беше отсъдена най-странната дузпа"}
{"url": "https://www.dnevnik.bg/bulgaria/2019/10/27/3982425_v_cik_ima_30_signala_i_jalbi_za_narusheniia/", "text": "Около 30 сигнала и жалби са получени в Централната избирателна комисия (ЦИК), съобщи говорителят Александър Андреев. По думите му, голяма част от тях са от компетентността на Общинските избирателни комисии (ОИК) и са били препратени към тях. \"Има такива, че в списъците, които са изнесени на информационното табло в Севлиево не е изписан правилно номерът на кандидатската листа, за това вече са взети мерки, подменено е информационното табло, така че да не се обърква избирателят\", съобщи Андреев. Неправителствена организация е пуснала жалба, която касае Кюстендил и Кочериново. Причината за сигнала е, че там не се попълва правилно публичният регистър за жалбите и сигналите. \"Там сме дали указание, иначе в останалите случаи са несъществени нарушенията. Можем да кажем, че изборният ден протича нормално към момента\", каза Александър Андреев. Прокуратурата е образувала 57 досъдебни производства за престъпления, свързани с изборния процес. \"От тях 37 производства са пряко за изборни престъпления, останалите 18 са за други престъпления, свързани с изборния процес, или извършени от лица с имунитет\", каза главният прокурор Сотир Цацаров и уточни, че такова е например държане на наркотични вещества. От 57 досъдебни производства 9 се разглеждат като бързи производства, а останалите 48 – по общия ред. Цацаров посочи, че в Бяла Слатина са образувани 3 досъдебни производства, в Горна Оряховица - 2, в Дупница – 3, в Карнобат – 2, в Плевен – 3, в Районна прокуратура Пловдив – 3, в Софийска градска прокуратура – 5 , в Районна прокуратура София – 2, в Царево – 2 и т.н. Общият брой обвиняеми лица е 10, три са досъдебните производства, които са прекратени. Преписките, по които се извършва проверка по подадени сигнали до този момент са 690, по 39 от тях са постановени откази, 29 са изпратени на други органи, и по 202 преписки и сега в момента се извършват проверки, обобщи главният прокурор. Снети са 9 имунитета, обяви главният прокурор Сотир Цацаров каза още, че са снети и 9 имунитета до момента, още 5 предложения чакат в съдебната палата и тепърва ще бъдат преценявани. За 9 лица има повдигнати обвинения. Схемите за купуване на гласове на тези местни избори от гледна точка на предлаганите облаги са заплащане на пари и раздаване на пакети с най-необходимите хранителни продукти. \"Сега се наблюдава, че намаляват случаи на пряко подхождане към избирателя, работи се с посредници, които разполагат с голям паричен ресурс и е трудно да се каже колко пари действително са стигнали до лица и колко са отклонени\", посочи още главният прокурор. \"До момента има арестувани 4-ма и те са по досъдебното производство за купуване на гласове в Несебър. До момента няма задържани лица в Царево\", каза Цацаров. От 9-те лица със свален имунитет двама са кандидат кметове и останалите са кандидати за общински съветници. Чака се искане, отправено от прокуратурата до ЦИК за снемане имунитета на още 5 души. Единият от случаите е за катастрофа, останалите за изборни нарушения. В сравнение с предните местни избори през 2015-та година досъдебните производства са намалели наполовина. Тогава са били 101, а преписките са били 1255, по 813 е имало отказ, посочи главният прокурор. Ако се направи сравнение с евроизборите, то те са били най-спокойни, тъй като са били образувани само 29 досъдебни производства, но има и осъдени лица. От 11 внесени дела, 1 е осъден на 6 месеца лишаване от свобода, 6 –ма са осъдени условно, 1 лице е осъдено на пробация и един е освободен от наказателна отговорност с административно наказание. \"Очаква се днес през целия ден да бъдат подавани ритмично данни за изборни нарушение и образувани преписки\", каза още Сотир Цацаров. Сотир Цацаров даде своя глас на местните изборите, преди час в секция на ОУ \"Петър Берон\" в Пловдив. На излизане от училището той каза, че  не очаква президента Румен Радев да бави решението си  за това дали да издаде указ за назначаване на Иван Гешев за главен прокурор или да върне процедурата във Висшия съдебен съвет. Всичко за местните избори - четете  Следете на живо как България гласува за кметове и общински съветници - ", "date": "2019.10.27", "title": "В ЦИК има 30 сигнала и жалби за нарушения, прокуратурата започнала 57 производства"}
{"url": "https://www.dnevnik.bg/bulgaria/2019/10/27/3982438_radev_za_izbora_na_geshev_borisov_izbiaga_ot/", "text": "Президентът Румен Радев обяви, че изборът на главен прокурор не е тема на днешния ден, в който в България се гласува за местна власт. На въпрос кога ще обяви дали ще подпише или не указ за назначаването на Иван Гешев, който бе избран от Висшия съдебен съвет (ВСС) в четвъртък, държавният глава каза, че това ще стане \"в обозрим срок\". \"Ще се ръководя по определените ми в Конституцията правомощия. Точно в днешния ден не мога да говоря за времеви рамки. Нека осигурим спокойствие, тъй като днес е ден за местни избори, така че хората да нямат външни влияние и вмешателства\", каза държавният глава, след като упражни правото си на глас. По Конституция президентът може да подпише указ за назначаването на главен прокурор или да откаже веднъж. Срок за това няма. При отказ процедурата се връща във ВСС. \"Изборът не се върши от президента. Нека никой не вменява на президента номинации и избор. Номинациите и изборът са от ВСС, в който премиерът Бойко Борисов има огромно влияние със своята квота\", обяви Радев в коментар на думите на Борисов, че казусът ще се разреши в мандата на президента. Според държавния глава това е пореден опит на премиера да прехвърли отговорността на някой друг. Румен Радев обяви, че премиерът, който \"не се стеснява да сменя председатели на парламента\", е избягал да поеме политическа отговорност за гласа на хората, които той е изпратил във ВСС (бел. авт. – парламентарната квота, избрана с мнозинството на ГЕРБ). \"Той (бел. авт. Борисов) избяга от отговорност в лицето на своя министър на правосъдието, който по закон имаше правото, а според мен и задължението, да издигне втори кандидат, за да има реално състезание\", коментира още президентът. На въпрос дали ще се срещне с Гешев той каза, че няма да действа под натиск на която и да е от страните. На въпрос дали ще иска протокола от заседанието на ВСС, на което бе избран Гешев, Радев уточни, че ще се запознае с всички документи преди да вземе решение. Премиерът отговори на обвиненията на президента, като обяви, че с изказването си държавният глава директно е агитирал в изборния ден в полза на БСП и ДПС. Какво каза Борисов четете  тук. По-рано през деня главният прокурор Сотир Цацаров заяви, че не очаква забавяне на решението на държавния глава дали да подпише указа. По думите му Румен  Радев е доказал, че когато има да каже нещо, той не се страхува да го направи.", "date": "2019.10.27", "title": "Радев за избора на Гешев: Борисов избяга от отговорността да издигне друг кандидат"}
{"url": "https://www.dnevnik.bg/sviat/2019/10/27/3981922_vreme_za_kotleti_ili_zashto_bankomati_po_sveta/", "text": "Атаки в Европа отпреди няколко години, чрез които банкомати изхвърлят всички налични банкноти, са зачестили в други части на света като САЩ, Латинска Америка и Югоизточна Азия. Това сочи разследване на германската медия  \"Байришер рундфунк\"  и  \"Мадърборд\" , технологичното издание на сп. \"Вайс\". То предоставя нови данни за така наречените \"джакпот атаки\" от 2017 г. в Германия и цитира източници, според които тези атаки са се увеличили по света. Подобни атаки представляват операция, която кара банкоматите да изхвърлят всички пари в брой, които имат в наличност. Не е необходимо да се използват откраднати карти - достатъчно е да се използва зловреден софтуер или специален апарат. Обикновено софтуерът се инсталира с физическо отваряне на панел, зад който има USB порт. \"САЩ са много популярни\" като цел, казва източник, запознат с тези атаки. Една от използваните програми е известна с името Cutlet Maker. При начало на инсталиране в банкомата се появява надпис: \"Хо-хо-хо! Да направим малко котлети днес!\" Появява се и снимка на готвач с котлет. Вероятно става въпрос за игра на думи, тъй като на руски \"котлеты\" (чието първо значение е \"кюфтета\") означава и пачки пари. Не се посочва изрична \"руска\" връзка освен че на този език има ръководства за употреба на софтуера. Поне 82 атаки в Германия Не при всички успешни атаки се е стигнало до кражба на пари. Например миналия ноември във Фрайбург банков служител забелязал нередности в банкомат, който сам давал средствата, според служител на правоохранителните органи, запознат с въпроса. Същевременно прокурор от северната провинция Северен Рейн - Вестфалия (Фрайбург е на юг, в Баден-Вюртемберг) обяснява, че екипът му разследва 10 такива случая между февруари и ноември 2017 г. Сред тях има и такива, при които са откраднати сериозни суми. Общият размер е около 1.4 млн. евро, казва прокурорът Кристоф Хебекер. Според него сходното естество на атаките сочи към връзки на всички тях с една и съща престъпна група. Изглежда, атаките в Германия са се отразили на испанската банка \"Сантандер\", обясняват източници на медиите, макар да не навлизат в подробности. От банката отказват да коментират \"специфични случаи\" заради \"фокуса върху защита на данните и операциите\". В Берлин е имало поне 36 случая на такива атаки от 2018 г. насам. В Германия общият им брой за последните няколко години е 82 според говорители на полицията, но не всички те са довели до успешни кражби. Защо се стига до тях  Част от проблема е, че много от банкоматите са по същество стари компютри с \"Уиндоус\", пише \"Мадърборд\". Източник на медиите, запознат с атаките добавя: \"Това са много стари, бавни машини\". Някои производители на банкомати са направили подобрения, но това не означава непременно, че в цялата индустрия ще има по-високи стандарти. Според Бернд Редекер, който оглавява отделна за корпоративна сигурност и борба с измамите в консултантската група Diebold Nixdorf, първите такива атаки, за които той знае, са от 2012 г. В Берлин през 2014-а са и първите на германска територия. Международната индустрия за киберсигурност е наясно с проблема - \"Касперски\" вече писа за Cutler Maker като софтуер, който се продава в хакерски форуми още през 2017 г., годината с пика в германските атаки. Според Давид Санчо от фирмата за киберсигурност \"Тренд микро\" тези атаки \"потенциално могат да повлияят на всяка страна\" по света. \"Мадърборд\" разказва за разговор с човек, който твърди, че е киберпрестъпник и продава софтуера. \"Да... струва 1000 долара,\" обяснява източникът в имейл. Изпраща екранни снимки от ръководства за употреба на английски и руски с обяснения как се изпразва банкомат и как се проверява колко банкноти има вътре.", "date": "2019.10.27", "title": "\"Време за котлети\" или защо банкомати по света изхвърлят всичките си пари"}
{"url": "https://www.dnevnik.bg/analizi/2019/10/27/3982351_poveche_kredit_s_niski_lihvi_efektite_za_realniia/", "text": "                         Кредитната експанзия продължава, както се потвърждава от публикуваните през тази седмица данни на  Българската народна банка . Вземанията на банките от нефинансови предприятия нарастват с 4,8% на годишна база към края на септември, значително по-бавно от кредита за домакинствата, който за същия период се увеличава с 9,1%. След отчитане на ефекта от тенденцията за намаляване на лошите и преструктурираните кредити, действителното състояние на банковата активност изглежда малко по-различно. Редовните кредити за бизнеса са с ръст от 11,6% спрямо нивото от септември 2018 г., или номинално увеличение на общия размер на задълженията към банки с 2 млрд. лева за 12 месеца. Видима е и промяната в матуритетната структура, като кредитите със срок на погасяване над 5 години се увеличават с 16% и вече надхвърлят 43% от общите вземания от нефинансовите предприятия. Редовните потребителски кредити за домакинствата ускоряват темпа на годишен растеж от 12,4% към края на август до 13,7% към края на септември, а жилищните – от 16,6% до 17,4%. Нарастването на салдата по редовните жилищни кредити е 1 424 млн. лева , а при потребителските заеми – 1 234 млн. лева. от отчетените в периода на предишната експанзия от 2005-2008 г. На първо място трябва да се отчита изключително ниската стартова база на бързия ръст в предходното десетилетие. Към края на 2004 г. например общият размер на жилищните кредити е под 1 млрд. лева, а вземанията от фирми – около 9 млрд. лева. Ако до 2004 г. можехме да наречем ипотечното финансиране прохождаща индустрия с минимално въздействие върху имотния пазар, през 2016 г. \"рестартът\" започва от близо 9 млрд. натрупани задължения на домакинствата. Заедно с това, случващото се в последните две години представлява рязка и бърза промяна след своеобразното \"замръзване\" на кредитирането за целия период от 2009 до 2016 г. Така например общите вземания на банките от нефинансови предприятия и домакинства към началото на 2016 г. са равни на нивото от към края на 2008 г. Годишният темп на ръст при редовните жилищни и потребителски кредити надхвърля 10% едва от октомври 2017 г. насетне, като до февруари 2017 г. той е под 5%, а за целия период от септември 2009 г. до юни 2016 г. се отчита или спад, или увеличение от под 2% на годишна основа. Заедно с банките, специализираните в кредитиране дружества и лизинговите компании също разширяват балансите си. Лизингът за фирми нараства с 230 млн. лева (7,1%), а за домакинства – със 100 млн. (21%) за периода от юли 2018 до юни 2019 г. За същия период небанковите кредити се увеличават с над 310 млн. лева, или над 17% на годишна база. Доскоро фокусът на дискусиите се концентрира върху факторите, които са водещи до експанзията. Ключовите сред тях са изключително разхлабената монетарна политика в еврозоната и благоприятната конюнктура в реалния сектор в страната, изразена в бърз ръст на заетостта, на практика изчезване на безработицата и нарастване на доходите с високи темпове след 2014-2015 г. Заедно с това обаче трябва да се разглежда и въздействието на кредитирането върху поведението на стопанските агенти, структурата на икономиката и натрупването на риск. Политиката на Европейската централна банка на отрицателни лихви и (нови) количествени улеснения без никакво съмнение се отразяват пряко и на българския финансов сектор. Ниските номинални (а вече в големи периоди – отрицателни реални) лихви по кредитите за бизнес и домакинства променят стимулите, като насърчават както инвестиции в дългосрочни проекти, така и потребление, а в същото време наказват спестяванията. Това е възможно – но само за определен период от време – благодарение на намаляването на разходите за обслужване на поетия дълг. Задлъжнявайки все повече, заемополучателите реално плащат все по-малко – при 26% по-висок общ дълг на домакинствата към септември 2019 г. спрямо края на 2008 г. например, годишните разходи за лихви на домакинствата в номинално изражение са приблизително 12% по-ниски. Същевременно отношението между разходите за лихви и компенсацията на наетите в икономиката (като обобщен макро индикатор за динамиката на доходите от труд) спада от 6,5% през 2008 г. до 2,9% през 2018 г., което означава, че тежестта на обслужване спада дори повече в относително изражение. отколкото при формирането на капитал в реалния сектор и потреблението на домакинствата. Като отражение, ефектът е отчетлив при цените на активите и в по-малка степен – в потребителските цени. Средните цени на жилищата в шестте най-големи града през второто тримесечие на 2019 г. са с от 30 до 40% по-високи от нивата през 2015 г., а бърз преглед на данните за сключените сделки показва, че ролята на ипотечното финансиране при покупка на имот е нараснала отчетливо през този период. Очакването за по-високи цени и разширяване на кръга на платежоспособните купувачи, което в значителна степен е следствие от ниските лихви и по-благоприятните условия на банките, неизбежно се отразява на проектите за изграждане на нови жилища. Площта на издадените разрешения за строеж на жилищни сгради за последните 12 месеца е 2,3 пъти по-голяма от тази през 2014 г., при административните ръстът е 3,2 пъти, а при другите стопански сгради (производствени, складове и др. под.) – около 40%. Заетите лица в строителството се увеличават с около 40 хил. за последните пет години обаче все още са под нивата от 2008 г. Реално започнатото строителство също не обхваща целия обем издадени разрешения, като вероятно за част от обектите се търси финансиране, за други се изчакват договори с потенциални купувачи и наематели. Засега От една страна, в реално изражение ръстът през 2018 г. е най-високият от кризата насам, но пък темпът от 4,3% не изглежда твърде бърз. Общият внос на потребителски стоки се увеличава с 6,6% през 2018 г. на годишна база, а за първите седем месеца на 2019 г. е 8,2% спрямо същия период на предходната година. Относително по-бързо обаче нараства вносът на мебели и домакинско обзавеждане – над 12% на годишна основа за периода януари-юли 2019 г. В годините след 2015 г. салдото по текущата сметка се повишава и достига 5,4% от БВП през 2018 г., а търговският дефицит е относително нисък – около 3,4%. За сравнение, през 2007 г. текущата сметка отчита дефицит, надхвърлящ 20% от БВП. Макар въздействията на ниските лихви и улеснения достъп до кредит да са различни от преживяното в периода 2003-2008 г., поне две са сериозните основания за безпокойство. От една страна, натрупва се риск от нарастващата задлъжнялост. При минимална безработица, растящи заплати и ниски лихви обслужването на заемите изглежда почти безпроблемно, но както промяна в стопанската конюнктура, за каквато вече има сериозни индикации, така и повишаване на лихвените нива могат много бързо да променят кредитоспособността на длъжниците. Продължава и натрупването на дълг за финансиране на все по-мащабни дългосрочни проекти в бизнеса, което прави балансите на компаниите все по-чувствителни към лихвен риск и промяна в условията за рефинансиране. От друга страна, Стоките и дейностите, съпътстващи процеса на вливане на новия кредит в стопанския оборот, изглеждат относително по-печеливши и привлекателни. Част от потреблението се финансира със заемни средства, но за участниците на пазара то може да е сигнал за увеличение на разполагаемия доход. В средносрочен и дългосрочен план това стимулира, при равни други условия, инвестиции именно в тези отрасли за сметка на други. Насочват се труд и капитал, както и предприемаческа енергия, в дейности, които все повече зависят от нарастване на кредита и са основани на очаквания за запазване на сегашната динамика. Както бизнес сектора, така и домакинствата обаче са ограничени от фундаментални фактори в капацитета си да задлъжняват – дългът не може да се увеличава отвъд способността на длъжниците да го възстановят с бъдещ доход. Промяна в паричната политика – макар такава да не изглежда вероятна в най-близко бъдеще – променя и условията за достъп до кредит. Колкото по-дълго продължава периодът на кредитна експанзия, толкова по-големи ще са структурните изменения в икономиката и дълбочината на неизбежната последващата корекция.", "date": "2019.10.27", "title": "Повече кредит с ниски лихви: ефектите за реалния сектор"}
{"url": "https://www.dnevnik.bg/sviat/2019/10/27/3982013_huaei_namekna_kakvo_shte_stane_ako_se_razdeli/", "text": "На 19 септември компанията \"Хуауей\" показа на световна премиера в Мюнхен какво може новият флагман Mate 30, представен като първият в света 5G смартфон от второ поколение. При това във вече станал традиция маниер за презентация - с директни сравнения с конкретни конкуренти като iPhone 11 и Galaxy Note 1. Показаното от Ричард Ю, генерален изпълнителен директор на Huawei Consumer Business Group, е не просто впечатляващо, но и повод за притеснение. Защото търговските войни може да отворят големи разломи в световния пазар на потребителска електроника и не е задължително Западът да се окаже в зоната с по-добри продукти. Още преди това P30 се счита за най-добрата серия телефони за фотография в момента - Експертната асоциация за образ и звук (EISA), съставена от представители на 61 от най-авторитетните технологични издания в света (от България това е списание HiComm), посочи HUAWEI P30 Pro като  \"Най-добър смартфон\" за 2019-2020 . Huawei просто не оставя потребителите да си поемат дъх с темпото, с което вади нови и нови продукти. В случая и поставен процесор Kirin 990 5G SoC, добавена е SuperSensing Cine Camera с усещане, все едно снимате видео с професионална камера, извит почти под прав ъгъл (88 градуса) дисплей с възможност благодарение на т.нар. интуитивно странично докосване в краищата да си активирате и премествате на удобно място невидими виртуални бутони, още по-бързо зареждане с 27-ветово SuperCharge зареждане. Само 5G антените околовръст на корпуса са 14 на брой. Във вече традиционното партньорство с германците от Leika, Ричард Ю изброи показатели за снимане, за които на човек му трябва малко време, за да приеме, че са на смартфон, който държи в ръцете си. Става дума за видео с максимално ISO от 51200 и камера са снимки със светлинна чувствителност ISO409600. При презентацията Ю се извини на аудиторията, че колкото и да е добра лазерната прожекция зад него, не може да демонстрира докрай високото качество, за което говори. Ако приемем, че и на практика всеки собственик на устройство от серията Huawei Mate 30 потвърди показаното от Ю, това наистина е достойно за завист, но и за размисъл. Заради търговската война САЩ-Китай компанията няма да инсталира операционната система и основните приложения на Google, с които са свикнали стотици милиони притежатели на устройства под Android. Затова и засега няма информация да започнат продажби в Европа, а американският пазар все още е недостъпен за Huawei.      Предвид техническите параметри на серията Mate 30 това е основанието за притеснение - от флагмана ще се ползват потребителите в Азия и други пазари и ако американската блокада продължи още дълго има вероятност да започне да се оформят два големи сегмента на свeтовния пазар. Huawei ще трябва да впечатли със софтуер, но като хардуер вече сякаш казва \"Ето какво можем, но ако продължава така с търговските войни, няма всички да го притежавате\". Потребителите на китайския и доста от азиатския пазари не са толкова свикнали с операционата системи и приложенията на Google, поради което изглежда по-лесно налагането на EMUI10 - операционната системата на Huawei. Извън тези пазари изглежда компанията засега ще привлича клиенти с изключителни качества на устройствата си. Но също така тя се отнася с респект към това, което правят в Силициевата долина и признава, че в Европа и Югоизточна Азия ще отнеме време, ако трябва да убеди достатъчно хора да преминат към EMUI. Потвърди го пред \"Файненшъл таймс\" Джой Тан, ръководител на връзките с обществеността на Huawei. Истинският тест предстои в следващите месеци, защото - поне засега - удължаването на лизенците от Google изтича през ноември. Въпреки напрежението бизнесът на компанията с потребителска елестроника продължава да се разраства. Тази седмица Huawei Consumer Business Group (CBG) обяви, че към 23 октомври броят на доставените от компанията през 2019 г. устройства е достигнал 200 млн. Това е с 64 дни по-рано от постигането на тази бройка през 2018 г. А предстои още.      Според изданието GSMArena компанията скоро - на 15 ноември, пуска на китайский пазар своя смартфон със сгъваем екран Huawei Mate X. Това ще е еди вид вътрешен тест, тъй като премиерата е планирана за март 2020 г. и то за леко модернизиран вариант Mate Xs. От t3.com твърдят, че също през март догодина (други се съмняват, че това ще стане толкова скоро) ще бъде показана и серията P40 с още по-добри камери, още по-извит дисплей с по-висока резолюция, както и нещо, което заинтригува мнозина, чули за нов регистриран патент. Става дума за скриване на отворите за камери, светкавица и LED индикатор под основното изображение на екрана. Образно казано, върху тях ще се вижда малък цифров часовник, който ще изчезва при активирането им и после пак ще се появява. Конкуренти на Huawei също са патентовали нещо подобно, други са демонстрирали как би изглеждала подобна концепция. Но анализаторите на пазара казват, че компанията изглежда е готова да покаже готов търговски продукт.", "date": "2019.10.27", "title": "\"Хуауей\" намекна какво ще стане, ако се раздели световният пазар на две"}
{"url": "https://www.dnevnik.bg/sviat/2019/10/27/3982394_sasht_atakuvaha_lidera_na_isliamska_durjava_trump_shte/", "text": "Американски командоси са атакували укриващият се от 5 години лидер на терористичната организация \"Ислямска държава\" в събота и по предварителна информация той е бил убит. Президентът Доналд Тръмп заяви в профила си в \"Туитър\", че ще съобщи голяма новина в Белия дом в неделя сутринта (в 16 часа българско време).. Първите съобщения са противоречиви, като според официални източници, пожелали анонимност, все още не е ясно дали операцията е била успешна. Но Си Ен Ен съобщава, че изглежда Абу Бакр ал Багдади е взривил пояс на самоубиец, когато са го наближили. Ако ликвидирането на Ал Багдади се потвърди, това ще е тежък удар по организацията, за чиет овъзраждане отново има опасения след оттеглянето на американските войски от Сирия и турската офанзива срещу кюрдски отряди, изиграли решаваща роля за прогонването на ислямистите. \"Нюзкуик\" твърди по свои източници от армията на САЩ, че операцията е станала в северозападната провинция Идлиб. Това би означавало, че американците са действали в район, плътно контролиран от руснаците и турците. Не е известно дали САЩ са били в сътрудничество с Русия или Турция в тази операция. Но, от друга страна, това изглежда много малко вероятно, защото САЩ не биха искали толкова ценна информация кат оместонахождението му да стигне до него през някой от местните съюзници на Москва и Анкара. Съмнително е дали Багдади е носел дреха с експлозиви, тъй като това е изключително опасно и обикновено при атентат те се активират непосредствено преди атаката. По-вероятно е наблизо да е имало експлозив, който е бил взривен.", "date": "2019.10.27", "title": "САЩ атакуваха лидера на \"Ислямска държава\", Тръмп ще съобщи \"голяма новина\""}
{"url": "https://www.dnevnik.bg/politika/2019/10/27/3981696_deniat_na_mestnite_izbori_kakvo_e_vajno_za_izbiratelite/", "text": "Гласуването извън изборното помещение с изключение на случаите за гласуване с подвижна избирателна кутия. Присъствието в кабината за гласуване на други лица освен избирателя с изключение на случаите, в които е разрешено гласуване с придружител. Присъствието на други лица извън гласуващите в момента избиратели на разстояние по-малко от 3 метра от кабината за гласуване, когато в нея има избирател. Заснемането на начина на гласуване, като се използват мобилни телефони, фотоапарати или друга възпроизвеждаща техника. Глобата за това е 1000 лева. Разгъването на бюлетината след попълването и преди пускането й в избирателната кутия по начин, който позволява да се види начинът на гласуване. Влизането в изборното помещение с оръжие и/или предмети, опасни за живота и здравето на гражданите. Да се извършват действия пред и в изборното помещение, които накърняват добрите нрави и обществения ред.", "date": "2019.10.27", "title": "Денят на местните избори: какво е важно за избирателите"}
{"url": "https://www.dnevnik.bg/sport/2019/10/27/3982383_smurtni_zaplahi_i_jivot_na_beglec_cenata_na_svobodata/", "text": "\"Ердоган няма никакво уважение към човешките права. Няма никаква демокрация, свобода на словото, религията или изразяването в Турция. Той определено е много лош човек. Наричам го \"Хитлер на нашето време\", и то с причина\". Това  каза преди няколко дни турският баскетболист Енес Кантер , който от години е най-големият критик на държавния глава на своята родина Реджеп Ердоган. Думите на центъра на баскетболиста на \"Бостън селтикс\" бяха по повод нашествието на турски войски срещу кюрдите. Това послужи на медиите в САЩ да си припомнят какво струва на баскетболиста правото да изразява собственото си мнение и какви бяха последствията за него в последните години. \"Той е човек без държава и на практика може да бъде оопределен за беглец\", обяви ESPN в документален филм, който излъчи за баскетболиста през 2019 г. Кантер започна да критикува открит Ердоган още през 2013 г., а три години по-късно заради публичната си подкрепа към духовника Фетхуллах Гюлен и опитите за преврат в Турция, Кантер беше обявен за терорист. Това имаше голям ефект не само върху баскетболиста, но и всички членове на семейството му. Още през 2016 г. бащата на Кантер беше уволнен от унивеститетската си работа, а неговата научна степен беше анулирана с декрет на правителството в Турция. Тогава бащата на баскетболиста Мехмет обяви, че се отказва от него и поднесе извиненията си на Ердоган. \"С чувство на срам се извинявам на президента ни и на турския народ, че имам такъв син\", гласеше текстът, с който фамилията на Кантер дори г призова да смени името си. \"Загубих хората, които от 24 години наричам \"семейство\". Собственият ми баща поиска да сменя фамилията си. Майката, която ме е родила, ме отхвърли\", написа баскетболистът в \"Туитър\", подписвайки се като \"Енес (Кантер) ГЮЛЕН\". Опити за отвличане и защита от ФБР Проблемите за баскетболиста не спряха дотук, след като още през 2017 г. Кантер започна да има проблеми с пътуванията си по света. Тогава Турция анулира паспорта му, а спортистът беше задържан на летище в Букурещ, прибирайки се към дома си. Малко по-рано той призна, че двама души са опитали да го отвлекат в Индонезия по време на предсезонен лагер. В края на същата година дойде и  искането на турски прокурор за 4-годишна присъда  и затвор за баскетболиста за обиди към Ердоган. В крайна сметка  присъда получи  неговият баща. \"Много хора казват, че ми е лесно просто да критикувам, че съм в САЩ и се възползвам от това. За мен обаче цената е много висока - не съм се виждал или чувал с моето семейство от пет години, паспортът ми е анулиран, баща ми е в затвора, а моите роднини не могат да си намерят работа\", каза Кантер.      Той добавя, че вече е свикнал всеки ден да получава заплахи. \"Опитаха се да ме отвлекат веднъж, постоянно ме обиждат или клеветят и всичко това, защото имам позиция и обичам страната си. Постоянно получавам смъртни заплахи, мисля че това е ежедневие\", добави баскетболистът. В началото на 2019 г. Кантер отказа да пътува до Англия за мач от НБА в Лондон, след като изрази опасения за своята безопасност. Няколко месеца по-късно същото се случи и за гостуване на \"Торонто раптърс\". Според ESPN от началото на годината Кантер е в постоянен контакт с ФБР. Федералното бюро на САЩ е дало на баскетболиста комуникационно устройство, с което той може да се свърже с агенти, в случай на заплахи. \"САЩ може да помогне на турския народ. Ако бъдат наложени санкции за действията на Ердоган това ще има ефект\", добавя турският баскетболист и обещава, че няма да спре да се бори за нещата, в които вярва.", "date": "2019.10.27", "title": "Смъртни заплахи и живот на беглец: цената на свободата за Енес Кантер след критиките към Ердоган"}
{"url": "https://www.dnevnik.bg/analizi/2019/10/27/3982359_tova_ne_e_izbor_na_glaven_prokuror_a_demonstraciia/", "text": "                         Не мисля, че има европейска държава, дори и извън ЕС, която би могла да си избере подобен главен прокурор. Това не е избор, а демонстрация. Заявление, че можем да направим каквото пожелаем и както пожелаем и ще го направим по начин, който ще напомня постоянно на всички, че можем. Не мога да се сетя за страна, която няма поне да се опита да прикрие способността си за подобно своеволие. И не мога да се сетя за страна, поне извън твърдите диктатури, в която подобна демонстрация не би довела да масови протести. А България в никакъв случай не е диктатура. Причината за мълчанието не може да се обясни нито със строгост на режима, нито с превземането на медиите.     ", "date": "2019.10.27", "title": "Това не е избор на главен прокурор, а демонстрация"}
{"url": "https://www.dnevnik.bg/intervju/2019/10/27/3979901_iana_titova_rejisyor_vsiako_vtoro_semeistvo_v/", "text": "                         Филмът е направен по автобиографичната книга \"Падение и спасение: Изповедта на една хероинова наркоманка\" на дългогодишния продуцент и журналист Весела Тотева, която почина внезапно тази година на 45-годишна възраст. В нейния образ влиза дъщерята на Тотева - Валентина Каролева. Главната мъжка роля е поверена на младия актьор Димитър Николов, а в актьорския състав присъстват имена като Ирмена Чичикова, Иван Бърнев, Асен Блатечки и Силвия Лулчева. Александър Алексиев не само играе във филма, но влиза и в ролята на продуцент. \"Дневник\" разговаря с Яна Титова за това как един актьор се превръща в сценарист и режисьор, за актуалността на темата за зависимостите и за \"Доза за щастие\" - един филм за търсенето на щастието.  - Живеехме заедно с дъщерята на Весела - Валя ( - Валентина Каровела). Затова и знаех за нейната история, но по-скоро схематично, без почти никакви детайли. Валя никога не е разказвала историята на майка си като някаква тежка драма. Споменаваше, че тя е имала проблем със зависимостта. Но книгата ме накара да премина през толкова много емоции въпреки своя скромен обем от едва 120 страници. Четох я във въздуха по време на полет и нямах търпение да сляза от самолета, за да се обадя на Весела. Предложих й да направим филм. Тя ме попита дали няма да е скучен. Гарантирах й, че няма да е такъв. Това беше през януари 2017 г. През октомври вече снимахме. - Това е нейният живот, така че винаги се консултирах с нея. Тя четеше и казваше кога нещо може да се промени или нещо не е било така. Но имах огромна свобода. Още в началото се бяхме разбрали, че това е филм и някои неща трябва да са верни от чисто художествена гледна точка, дори да се различават от реалната история. Но по линия на нейния образ историята е на 98% такава, каквато е била. - В режисурата скочих покрай писането на сценарии за филми, в които би ми било интересно да играя. Планът беше да ги предлагам на режисьори и да играя главната роля. Това така и не се реализира, но започнах да записвам кратки истории, вдъхновени от разкази на приятели. Стигна се до момента, в който ми се искаше една от тях да види бял свят. Нямаше какво да губя и застанах зад камерата. Оказа се, че там се чувствам толкова добре, че не ми се излизаше пред нея - играех една от ролите. Беше пленително да можеш да контролираш целия този процес и това, което е стояло в твоето въображение, да оживее и да достигне до публиката.      След няколко късометражни филма и един среднометражен беше повече от ясно, че ще се стигне и дотук. В един момент идва време да разкажеш по-цялостна история. Въпреки това намирам, че късометражното кино е по-сложно. По-лесно можеш да усетиш ритъма на пълнометражния филм и да се лишиш от сцени, които първоначално си смятал за важни. При късометражните филми трябва да си изчислил прецизно всичко, защото после нямаш материал, с който да компенсираш. - На никакви, но и нямам амбицията да съм професионален сценарист. Опирам се на интуицията. Наскоро вторият ми сценарий за пълнометражен филм  беше избран за участие в Script Еast  - уъркшоп за сценаристи. Там общувах с професионалисти от цял свят и за пръв път някой ми говореше за структури - бях като Алиса в Страната на чудесата. Но и те бяха много изненадани, защото за да попаднеш там, минаваш през зверска цедка. Установихме, че в сценария ми се срещат структурни елементи. Явно се е получило на вътрешно равнище. Но вече ще имам възможност да се опра на конкретни познания, ако имам затруднения с историята си и не знам как да я продължа. Случвало се е да ми отнеме доста време, докато се измъкна от подобни ситуации. От друга страна писането на всичко с една и съща структура би убило всякаква креативност. - Действието в \"Доза щастие\" се развива през 90-те години, но това личи единствено по липсата на технология. Филмът е лишен от какъвто и да е битовизъм - много държах на това. Темата за зависимостите е от първостепенно значение за семействата и сега - според статистиката всяко второ семейство е пострадало от някакъв вид зависимост или се бори със зависимост вкъщи. Било то от наркотици, алкохол, хазарт, дори и насилие, което също спада към този род проблеми. Нашата идея винаги е била филмът да бъде видян от подрастващото поколение. Това беше каузата на Весела и фондацията й \"От другата страна\" - възможността да се помогне на децата. Тя не съжаляваше, че е минала по този път, защото чрез опита си можеше да бъде полезна на другите. Филмът започва доста леко с едно момиче, което е бунтар и търси щастието навсякъде около себе си. На нея й се живее, но попада в една среда, в която поради липсата на добра информираност взима погрешния избор. Това предопределя години от живота й. Въпреки че живеем във века на интернет, положението до голяма степен е същото. Най-опасното е, че тази информация липсва в училищата и у дома. С екипа на филма си пожелаваме децата да имат по-ясна представа за това, какво може да им се случи. И ако някой им предлага нещо, да помислят, преди да направят своя избор, тъй като той може да бъде фатален. Да не говорим, че през 90-те години това е било основно хероин, а сега има много синтетични наркотици, които са изключително евтини. Те са толкова достъпни за децата, че ситуацията е наистина плашеща. Един отворен и адекватен дебат по тази тема би бил от полза за нашето общество.      - Още преди да заснемем филма, обсъждахме това с Весела, която вече ходеше по училища и разговаряше с децата. Това е филм, обогатен от кауза. Още от следващия месец ще имаме срещи в 5 училища. Ще обикаляме с него и с част от актьорите, които могат да споделят с децата личния си опит, истории от живота около всички нас. Това е причината да останем в България с Алек ( - Александър Алексиев). Ние живеехме в Англия, но останахме в България, за да направим филма. Сблъскахме се с големи трудности, но ето - все повече учители ни се обаждат и ни канят да отидем и при тях. - По-скоро е на ръба. Ще се радваме да има хубава фестивална съдба, но за нас беше по-важно веднага щом е готов, да излезе по българските кина. Кандидатствали сме за най-големите фестивали, но там шансът е равен почти на нула. Аз съм режисьор за първи път, а продуцентската ни компания (    NO BLINK Studio) е много малка. Смятам, че \"Доза щастие\" ще намери своето място на по-малките фестивали, защото историята е универсална. За това помогна и лишаването от битовизма, а операторът Мартин Балкански засне филма по наистина невероятен начин - той има художествени качества и в никакъв случай не е локален. - TV Studios са разпространители и медиен партньор. Но филмът е реализиран с помощта на много партньори, съмишленици и приятели. Ние продължаваме да събираме средства. Филмът може да е завършен, но така да се каже, някои неща са с отложено плащане. Не знам как се впуснахме в тази авантюра, но това са вече 2 години от нашия живот. Вероятно предстоят още 2. Това може да е красиво, но когато се опитваш да направиш филм с частни средства, без да използваш продуктово позициониране, е наистина трудно. ? - От една страна, защото сме в конкретна епоха. Но и това не е филм, подходящ за продуктово позициониране - не мога да променя и една стотна от сценария. За сметка на това всички компании, които ни подкрепиха без продуктово позициониране, припознаха каузата като своя. Това е показателно, че има надежда въпреки всички препятствия. Филмът е направен с частни пари, но това не означава, че е евтин. Реалната му стойност е около 2 млн. Лева. Но имаме много партньори - \"Дрийм тийм прадакшънс\", \"Ню Бояна Филм\" и много други. - Това зависи от кината и зрителите. Ще бъдем разпространени на повече от 50 екрана. Но нещата зависят и от самите автори. Много филми остават в сянка, но там и не се полагат огромни усилия в това отношение. Сякаш самите те не вярват, че в това има смисъл. А според мен такъв винаги има. Често чувам: \"Това не е зрителски филм\". Но за мен всяко нещо има своята публика. Нашият е личен, истински и е създаден за всички. - Това е изключително важно. \"Доза щастие\" би могъл да направи нещо в тази посока, защото е много естетически и емоционален филм. Може зрителите да не си падат кой знае колко по естетиката, но емоцията да ги грабне. И покрай това да търсят и други подобни филми занапред. - Не съм много убедена в това, което ще кажа, но за Весето нямаше голямо значение как ще реагират те. Това е филм с мисия и за нея беше важно да го има, така че всяко лично недоволство според нея оставаше на заден план. Доколкото знам родителите й не са били кой знае колко вдъхновени от книгата. Възможно е с филма да е същото. Въпреки че Весето вече я няма и вероятно те гледат на всичко това по различен начин. За мен беше огромно предизвикателство да работя с животите на толкова хора. Налагаше се понякога да ги правя удобни за целите си. Например образът на сестрата е почти изцяло променен. Бистра, истинската сестра, знае за това. А и аз го казвам, когато ми се удаде случай. Но сме запазили основната функция на този персонаж – това, че винаги е била до Весела. Може би някои от героите можеха да бъдат развити повече, но нямахме екранно време. - Докато писах, през цялото време си представях Димитър Николов. Не го познавах, но го бях гледала във филми и в театрални постановки. И за момент не съм си представяла какво би станало, ако той по една или друга причина откаже. Или ако снимачният процес съвпада с негов ангажимент. За мен такъв вариант нямаше. И слава Богу, не се наложи да го обмисля. Димитър и Валентина успяха да изградят прекрасни взаимоотношения помежду си - това се вижда на екрана. Те правят филма това, което е. С Весето си представяхме Асен Блатечки в ролята на Иван. Както и Силвия Лулчева и Васил Бинев като родителите й. В главата ми през цялото време беше и Ирмена Чичикова. А друга част от актьорите са избрани след това - като Иван Бърнев. А по време на снимките се забавлявахме толкова много, че човек би си казал, че сме снимали комедия. Сега, гледайки кадрите от снимачния процес, си казвам, че не сме си давали сметка с какво се захващаме. Но това е за добро, защото иначе вероятно не бихме се захванали и филмът нямаше да го има.", "date": "2019.10.27", "title": "Яна Титова, режисьор: Всяко второ семейство в България ще се разпознае в този филм"}
{"url": "https://www.dnevnik.bg/sport/2019/10/27/3982390_snimka_na_denia_istoricheskata_vecher_za_kapitan/", "text": "Кристиян Пулишич влезе в историята на \"Челси\", след като на 21 години стана най-младият автор на хеттрик за клуба. Американецът вкара три пъти при успеха с 4:2 над \"Бърнли\" като гост. След като в първите няколко мача Пулишич не се представяше уверено, той изигра много силен двубой, а хеттрикът бяха и първите му голове за сините.", "date": "2019.10.27", "title": "Снимка на деня: Историческата вечер за Капитан Америка от \"Челси\""}
{"url": "https://www.dnevnik.bg/evropa/2019/10/27/3981695_germanskata_kraina_desnica_se_izpravia_pred_test_na/", "text": "Крайнодясната партия \"Алтернатива за Германия\" (АзГ) ще опита да надгради успехите си на два регионални вота миналия месец и да победи консерваторите на канцлера Ангела Меркел в още една източна провинция на изборите днес, предаде \"Ройтерс\". \"Алтернатива за Германия\" е третата по големина партия в германския парламент след християндемократите на Меркел и лявоцентристката Германска социалдемократическа партия. След като влезе в националния парламент за пръв път през 2017 г., АзГ се опитва да набере скорост на Изток тази година и спечели второ място в източните провинции  Саксония и Бранденбург  на изборите на 1 септември. АзГ може да разцепи вота на днешните избори в Тюрингия, предизвиквайки политически блокаж, но ръстът й на национално ниво изглежда е в застой, като подкрепата й в Германия е малко над спечелените от нея на изборите през 2017 г. 12.6%. \"АзГ е силна в Тюрингия\", смята Манфред Гюлнер от агенция \"Форза\". \"На федерално ниво обаче те не растат, не печелят повече гласове сега, отколкото през 2017 г.\", допълва той. АзГ се възползва от гнева на избирателите заради бежанците и планираното затваряне на въглищни мини в по-бедния не по-малко космополитния бивш комунистически изток на страната. След като през 2013 г. бе създадена като антиевропейска партия, тя бързо се превърна в крайнодясна антиимигранстка партия. \"Промяна\" Употребявайки думата Wende (\"промяна\", \"поврат\"), използвана, за да се опише падането на източногерманския комунизъм, АзГ настоява за \"Wende 2.0\", на практика призовавайки избирателите да се отърват от традиционните партии. В Тюрингия проучванията показват, че АзГ е на много близки позиции с християндемократите на Меркел, малко след крайнолявата \"Левица\". Бодо Рамелов стана първият провинциален премиер на \"Левица\" в Германия през 2014 г., когато се съюзи със социалдемократите и Зелените в Тюрингия, за да сформират правителство. Проучване на агенция ИНСА в четвъртък показа, че АзГ и християндемократите получават 24%, \"Левица\" - 28%, социалдемократите – 9%, Зелените – 8%, а пробизнес настроената Партия на свободните демократи – 5% - прагът, който партиите трябва да прескочат, за да влязат в регионалния парламент. Изграждането на коалиция може да се окаже трудно, ако резултатите от изборите отразят тези данни. Лидерът на АзГ за Тюрингия Бьорн Хьоке, който е и водач на радикалната крайнодясна фракция в партията \"Дер Флюгел\" (Крилото), е изключително спорна фигура. Понякога той използва език, който напомня за Третия райх на Хитлер. Преди две години заклейми берлинския Мемориал на избитите евреи в Европа, наричан още Мемориал на Холокоста, като каза, че германците са \"единственият народ в света, който е поставил паметник на срама в центъра на своята столица\". Неговият опит да тласне партията още по-надясно обаче обезпокои по-умерените членове, които знаят, че яростната му антиимигрантска позиция няма да спечели подкрепа сред избирателите в Западна Германия.", "date": "2019.10.27", "title": "Германската крайна десница се изправя пред тест на изборите в Тюрингия днес"}
{"url": "https://www.dnevnik.bg/evropa/2019/10/27/3979982_na_izborite_v_umbriia_salvini_se_nadiava_da_pokaje/", "text": "След 50 години управление в зеленото сърце на Италия, лявоцентристите изглежда са на път да загубят контрола в Умбрия на регионалния вот днес, който се очаква да даде нова сила на лидера на крайнодясната партия \"Лига\" Матео Салвини, предаде \"Ройтерс\". След  грешни политически сметки  през август Салвини напусна коалиция с антисистемното Движение \"Пет звезди\", очаквайки да предизвика национални избори, които според социологическите проучвания щеше да спечели. Вместо това обаче \"Пет звезди\"  се съюзи  с лявоцентистката Демократическа партия, изтласквайки Салвини  в опозиция  и оставяйки го да гледа на предстоящите регионални избори като на начин да си отмъсти и да потвърди, че \"Лига\" остава първа партия в Италия.      Първият такъв вот е за Умбрия, малък регион северно от Рим, който се оказва благоприятна почва за неговото антиимигрантското послание и позицията му срещу данъците на фона на умората сред избирателите от дългогодишното ляво управление след години на икономическа стагнация. \"Това място традиционно е политически ляво, но нещата се променят\", коментира Джакомо Вито, производител на сирене от град Амелия на около 90 км. от столицата Рим. \"Двата основни проблема, които имаме тук, както и в останалата част от Италия, са високи данъци и бюрокрация\", смята Лука Томасини, основател и главен изпълнителен директор на компанията за дигитални услуги Vetrya, базирана в умбрийския град Орвието. Нов модел? Салвини обикаля Умбрия от седмици, рекламирайки обещанието си да въведе плосък данък, който според много икономисти Италия не може да си позволи, но който \"Лига\" смята за необходим, за да се съживи италианската икономика. \"Обзалагам се на по кафе, че ще триумфираме в Умбрия. Вотът тук е и национален тест. Това е първото гласуване след съюза на Демократическата партия и \"Пет звезди\", написа в Туитър\" Салвини. Той се съюзи с традиционните си партньори – крайнодясната \"Италиански братя\" и \"Напред, Италия\" на бившия премиер Силвио Берлускони. Всички те подкрепят сенатора от \"Лига\" Донатела Тесей за следващ губернатор. Нейният основен опонент е Винченцо Бианкони. Той ръководи граждански съюз, който за пръв път е подкрепен и от \"Пет звезди\", и от Демократическата партия – някога политически врагове преди да решат да сформират коалиция през август. Знаейки, че проучванията им дават слаб шанс да спечелят, ако се състезават сами в Умбрия, те сключиха пакт за подкрепа на общ кандидат. Ако моделът проработи, може да се използва и за още важни местни избори, например вота в Емилия-Романя на 26 януари, северен регион, който има над четири пъти повече население от Умбрия и който е историческото ядро на италианската левица. След последните национални избори през март 2018 г. дясноцентристите спечелиха седем поредни регионални вота. Победа в Умбрия ще покаже, че Салвини е преодолял фиаското от август, но триумф в Емилия-Романя може да значи политическо земетресение. \"Очаквам дясноцентристите да спечелят тук, но не мисля, че Умбрия е достатъчно голяма, за да има последици за правителството. Но ако вземе Емилия, нещата ще станат наистина сериозни\", коментира производителят на сирене Вито.", "date": "2019.10.27", "title": "На изборите в Умбрия Салвини се надява да покаже, че още е силен"}
{"url": "https://www.dnevnik.bg/sviat/2019/10/27/3982432_franciia_vrushta_useshtaneto_za_spokoistvie_s_novi/", "text": "Във Франция от вчера в сила са нови правила за използването на електрически тротинетки, въведени след стотиците инциденти, сред които има и няколко смъртни случая. От вчера хората, които използват електрическите тротинетки, ще трябва да са на възраст над 12 години, а карането на тротоара ще бъде забранено. Максималната скорост на двуколесните превозни средства също ще бъде ограничена от средата на следващата година. Електрическите тротинетки, които достигат скорост до над 50 км/ч. стават все по-поулярни в Европа, отчасти заради тяхното намалено вредно влияние върху околната среда. В Париж на разположение за наем са около 15 хил. устройства. Заместник министърът по транспорта Жан-Баптист Джебари обяви в изявление, че новите правила ще насърчат \"по-отговорна употреба.... и ще върнат усещането за спокойствие в пешеходците, особено сред най-уязвимите: възрастните, децата и хората с увреждания\", цитира Би Би Си. Сред новите правила, които вече са в сила, са: - Карането по тротоарите е забранено, освен в обособени зони и то на скоростта на пешеходците; - Само един човек може да кара една тротинетка, а по време на движение употребата на телефон е забранена; - Управляващите такъв вид превозно средство нямат право да се движат срещу посоката на движение и трябва да използват велоалеи, където има такива; - Не е разрешено да се кара тротинетка със слушалки; - От юли 2020 г. максималната скорост на е-тротинетките ще бъде ограничена до 25 км/ч; - Карането по пътища с по-висока разрешена скорост са длъжни да носят каска и светлоотразително облекло; - Електрическите тротинетки ще бъдат напълно забранени по селските пътища; Всяко нарушение ще подлежи на глоби в размер от 135 евро и до 1000 евро за превишаване на максималната скорост.      Миналата седмица 25-годишен мъж бе убит, а млада жена пострада сериозно, след като бяха ударени от кола в югозападния град Бордо, докато карат заедно такъв вид тротинетка. Във Франция има регистрирани най-малко пет смъртни случая, включително в столицата Париж, предградията му и в източния град Реймс. Друг голям проблем в столицата се оказват и захвърлените устройства. Много от тях се оказват изоставени насред парковете и площадите. Забраната за паркиране на тротинетка на тротоарите също не се спазва, въпреки заплахата от глобата в размер на 35 евро. Някои скутери се оказват хвърлени в река Сена, което принуждава някои фирми да издирват устройствата в реката, за да се опитат да ги рециклират.", "date": "2019.10.27", "title": "Франция връща \"усещането за спокойствие\" с нови правила за е-тротинетките"}
{"url": "https://www.dnevnik.bg/evropa/kultura/2019/10/27/3979434_otkus_ot_izkustvoto_da_govorim_na_grevil_djanur/", "text": "                         Гревил Джанър е британски политик с дългогодишна кариера, адвокат и писател. Изтъкнат оратор с богат опит и основател на JSB Group, Джанър е автор на над 60 книги. Обучил е хиляди хора в изкуството на успешните комуникации и презентационните умения. Изкуството да говорим е безценен компендиум от съвети, похвати и техники за овладяване на стреса преди публична изява, без значение реч, презентация или работна среща. Включените примерни речи и истории за преразказване ще улеснят подготовката ви, а богатият опит и свежият хумор на Джанър ще ви убедят, че с правилната нагласа можете да се справите блестящо с всяка поява пред публика. Тази книга предлага точно това, което сочи заглавието – универсален и подробен наръчник за ораторство и практическа реторика; за малки и големи аудитории, за официални и неофициални случаи. Както при всяко изкуство, съществуват техники и умения, които да усвоите и развиете. Ако следвате съветите в тази книга, ще си спестите много усилия, както и много страдания на вашите слушатели и събеседници. Горещо препоръчвам раздела \"Истории за преразказване\". Хуморът е солта на ораторството и цитатите са напълно приложими. Ако колегите ми от парламента бяха прочели тази книга, предполагам, работата ми би била по-лека. Почитаемият Майкъл Мартин, член на Парламента, говорител на Камарата на общините Гревил Джанър е виден парламентарист. С удоволствие прочетох книгата му. Убеден съм, че и с вас ще е така. Гордън Браун, политик, бивш министър-председател на Великобритания Думите в голямото общуване имат стойността на дела. А за делата си човек трябва да се подготвя. Книгата на Гревил Джанър ни учи не само че говоренето е изкуство, а и на това как изглежда работилницата на словото. Колкото по-навътре се навлиза в съдържанието, толкова по-голяма става изненадата, че сериозните постижения се реализират с малки и прости стъпки, с обикновени, но натоварени със заряд думи. Незаменима! Когато говорите пред аудитория, е възможно хората да не запомнят съвсем точно какво сте им казали, но със сигурност ще запомнят как сте ги накарали да се чувстват. И в това е силата на словесното майсторство. Няма по-важна част в една презентация от нейно­то начало и край. В началото създавате атмос­ферата, подгрявате аудиторията, разпалвате интереса и и резюмирате темата. В края достигате кулминацията и оставяте ясно послание в съзнанието им. \"В началото Бог създаде небето и земята.\" Какво пре­красно първо изречение от най-продаваната книга в света! Вземете някой национален вестник. Прочетете пър­вото изречение от който и да е новинарски репортаж и то ще грабне вниманието ви, ще разпали интереса ви и ще ви накара да искате да четете нататък. Освен това ще съдържа темата. Писателите и журналистите ще ви кажат, че е възможно да отделят толкова време за подго­товката на първото изречение на някоя глава или статия, колкото и за останалата част от творбата. Доброто на­чало е решаващо за всяка презентация, била тя писмена или устна. За разлика от писателите, ораторите имат изходното предимство от няколко официални думи, с които да свикнат c акустиката и да зaвлaдeят ayдиторията. He ги претупвайте. \"Дaми\"... пayзa... \"и\"... пayзa \"гocпoдa\". Oглeдaйтe ce и пoзвoлeтe нa ayдитopиятa дa нacoчи внимaниeтo cи към вac, a yмoвeтe cи - към вaшитe дyми. Изчaкaй- тe. Пoглeднeтe ги. Слeд тoвa cъздaйтe дoбъp кoнтaкт. Bъзпoлзвaйтe ce oт някoй acпeкт oт въвeдeниeтo, кoйтo тoкy-щo cтe излoжили, или oт aктyaлeн въпpoc oт ocoбен интepec зa вaшитe cлyшaтeли. Cлyшaйтe oпитни opaтopи. Te paзпoлaгaт cъc свои нaчaлни peплики. A в нaчaлoтo нa Истopиитe зa пpepaзкaзвaнe щe нaмepитe някoлкo oт любимитe ми peзepвни вapиaнти. И тaкa: \"Дaми и гocпoдa. Дoбpo yтpo\". Уcмиxнeтe ce. Пoжeлaйтe им дoбpo yтpo. Бъдeтe oткpoвeни. Пpи пo-дългaтa пpeзeнтaция тoвa oзнaчaвa: иcтopия, виц, пpeпpaткa към въвeдeниeтo, aктyaлнa aлюзия, peпликa зa paзчyпвaнe нa лeдa. Haпpимep пo вpeмe нa вeчepя, някoлкo блaгoдapcтвeни дyми: \"Cъпpyгaтa ми и aз ce нacлaдиxмe нa вaшeтo гocтoпpиeмcтвo. И ви блaгoдapим, чe нaxpaниxтe eдин диpeктop нa фиpмa/cчeтoвoдитeл/aдвoкaт...\". 3aпoчнeтe, кaтo ce шeгyвaтe cъc ceбe cи и ще нaбepeтe гoлямa пpeднинa. Toвa e лecнoтo нaчaлo. To нe мoжe дa ce oбъpкa. Bиe ce пpиcпocoбявaтe, cвиквaтe cъc звyчeнeтo нa глaca cи, видa нa ayдитopиятa и yceщaнeтo зa мяcтoтo. Hиe xapecвaмe и пpeпopъчвaмe тoзи пoдxoд. Aлтepнaтивaтa e шокиращото или изнeнaдвaщo нaчaлo, кoeтo пpикoвaвa внимaниeтo нa ayдитopиятa, но нe e cигypнo дaли ще бъдe cпoлyчливo. Пoнякoгa e възмoжнo дa ocъщecтвитe пoлeзнa кoмбинация от двaтa мeтoдa, кaтo ce пoзoвeтe нa нaчинa, пo кoйтo ca ви пpeдcтaвили. \"Bиe бяxтe тaкa любeзeн дa кaжeтe, чe oглaвявaм кoмпaния, кoятo нaпpeдвa бъpзo. Hиe бяxмe тaкивa и ce нaдявaм, чe щe бъдeм - зa cъжaлeниe, ce нaлaгa дa гoвopя зa тoвa, кoeтo ce cлyчвa в моментa. Къдe се намираме и защо напредъкът ни е спрял, да се надяваме само временно.\"... *** Човешкият гръден кош е резонатор. Гласът трябва да отеква и да се чува. Както един струнен инструмент набира сила чрез резонанса на своята резонаторна кутия, така и човешкият глас трябва да резонира в гръдния кош. Пробвайте да кажете думата \"воин\". Само чрез гласа и носа тя произвежда слаб звук. Сега поемете дълбоко въз­дух, сложете ръка на гърдите си и изречете думата, като издишате, докато усетите вибрацията. Дълбокият, плъ­тен звук отразява идеята с невероятен ефект. Обратното също е вярно. За да привлечете и задържи­те вниманието на аудиторията, няма нужда да крещите. Шепотът може да предизвика силен и драматичен ефект. При условие, че може да се чуе ясно. Разнообразявайте и променяйте силата и тона на ва­шата реч, но винаги така, че да бъдете чути от слуша­телите. Обърнете се към хората на последния ред. Пред­ставете си, че са глухи - може би един или повече от тях. Бъдете особено внимателни да не снишите глас в края на изречението. Мислите трябва да достигнат до кулминациятa, нe дa изблeднeят c пoследния дъх или фpaзa. За дa избeгнeтe монотонноcттa, paзнooбpaзявaйтe тoнa, тeмпoтo и cилaтa нa гoвopa. Дyмитe нe излизaт oт зaтвopeни ycтa. Haвяpнo тoвa няма дa ви ce cтopи гeниaлнo изкaзвaнe, но aкo пoглeднeтe колкo много виcoкoпocтaвeни xopa гoвopят кaтo някaквo пoдoбиe нa вeнтpoлoзи, ще ce yчyдитe. За дa ce xpaнитe, тpябвa дa oтвopитe ycтa. За дa нaкapaтe eднa нeoтзивчивa нaция или шaйкa бaндити дa пpaвят тoвa, кoeтo иcкa­тe - включитeлнo и дa пpeгoвapят зя миpно cпopaзyмeниe, - тpябвa дa пoддъpжaтe кoмyникaциятa c тяx. Xopaтa нe минaвaт пpeз зaтвopeни вpaти, кaктo и дyмитe - пpeз зaтвopeни ycтa. Зacтaнeтe c тaзи книгa пpeд oглeдaлoтo. Пpoчeтeтe нa глac някoe кpaткo изpeчeниe. Пocлe го пoвтopeтe някoлкo пъти, кoлкoтo мoжeтe пo-ecтecтвeно. Haблюдaвaйтe. Oтвapя ли ce ycтaтa ви? Излизaт ли дyмитe ви cилнo, oтpивиcтo и ясно? (...) За eдин пoлитик ce твъpдялo, чe \"oтвapя ycтa caмо кoгaтo няма кaквo дa кaжe\". Кoгaтo иcкaл дa кaжe нeщo, зaтвapял ycтa и гoвopeл пpeз cтиcнaти зъби Имал нуждa oт oбyвaлкa, за дa пpoизнece peч. Мoжe би e вяpнo, чe най-добрият начин да накараш някои хора да се съгласят с теб, е като замълчиш. Но ако сте принудени да говорите, направете го. Успехът няма да ви сполети, докато не го изречете. И накрая, най-важното - разберете кога да мълчите и кога да извисите глас. Магическата пауза подчертава думите, които следват. Затова спрете. Изчакайте. След това извисете глас в края на изречението или за да наблег­нете на ключовите думи. Замълчете... и извисете глас... Примери: \"За мен е удоволствие да представя...\" замълчете, а след това извисете глас, \"Джон Джоунс...\" \"Трябва да избягваме...\", замълчете, извисете глас, \"ненужни, нежелателни и извънредни...\", замълчете, изви­сете глас, \"разходи\". Винаги използвайте този похват в края на всяка реч, презентация или дори при реплика от място по време на събрание. \"Това... е най-добрият начин... да удовлетво­рим...\", замълчете, извисете глас, \"тази компания и всич­ки\"... замълчете, извисете глас, \"вас\". А сега... продължете да четете... *** Най-големият страх на всеки оратор? Онези им­провизирани, спонтанни и неизбежни \"няколко думи\". Как се справят професионалистите, когато дома­кините, шефовете или приятелите кажат: \"И така, сигу­рен съм, че ще кажеш само няколко думи, нали?\". Ето какво да направите. Не бързайте - отделете си колкото можете повече време и опитайте да спечелите още. \"Ще говоря с удо­волствие. Но може ли първо да се обадя по телефона, само за да кажа на Бети, че ще закъснея...\". Или: \"Разбира се, че ще кажа няколко думи за Джо. Само ми дайте минутка да си събера мислите...\". Или: \"Мисля, че първо трябва да чуем Джес и Боб. После, разбира се, с удоволствие ще го­воря и аз...\". Това е ораторската версия на тактиката, използвана от политиците, когато им се обадят от медиите и им трябва време, за да помислят. \"Разбира се, че ще се радвам да говоря с вас\", казват на журналиста. \"Но трябва да ми дадете няколко минути. В момента приготвям децата за училище... Току-що излизам от банята... Нека само си до­върша закуската и ще ви се обадя...\" Ако не успеете да намерите правдоподобно оправда­ние да не говорите, усмихнете се. Поемете дълбоко въз­дух. Намерете химикал и лист. Напишете абсолютно не­обходимите елементи. Към тях спадат: имена - особено на човека, на когото благодарите или хвалите, или пък убеждавате, или дори осъждате - плюс един основен аргу­мент. Малко речи трябва да съдържат повече и несъмнено вашата аудитория ще очаква само един, ако говорите без предизвестие. Затова напишете: прекрасен колега. Или: предложението е невъзможно, защото... Или: Джак, убие­цът на великана... Или за каквото става въпрос. Запомнете: няколко думи трябва да бъдат точно това. Не някаква дълга, неподредена и неподготвена реч. Просто няколко добре подбрани фрази. Преди да станете, несъмнено ще имате време за основната процедура за релаксация. Поемете дълбоко въздух - през носа - задръжте го, след това бавно издишайте през устата. Когато започнете, използвайте въведението за за­грявка. \"Дами и господа... Колеги... Мери и Джак...\" Моля, не казвайте: \"Много се изненадах, че ме помоли­ха да говоря. Нямах време да се подготвя. Ще ми прости­те, ако звуча несвързано. Изобщо не съм свикнал да говоря и ми се ще Джо да не беше настоявал\". Дори Джо да започ­не, както със сигурност не би трябвало, с думите: \"Артър пожела да ви каже нещо...\" - дори тогава започнете така, сякаш сте свикнали с това. Усмихнете се. Огледайте се наоколо. А после преминете към онези няколко изречения, които обобщават вашите възгледи, вашето послание или вашия отговор на много милото предложение на Джо да прибавите и своя поздрав... И накрая, няколко важни неща, които не бива да пра­вите. - Не се извинявайте. \"Много съжалявам, че нямах време да подготвя тази реч така, както бих искал, защото съм сигурен, че щях да се справя по-добре.\" - Не обвинявайте някого друг. \"Много съм сърдит на Пол, че не ми даде време да подготвя тази реч...\" - И преди всичко, не проявявайте никой от онези издайнически признаци на аматьора. Не бързайте, не говорете неясно, не губете контакта с очи и не се прегърбвайте. Вместо това използвайте добре об­мислен език. Правете паузи. Дръжте главата си из­правена. Носете невидимата си корона. Успех!", "date": "2019.10.27", "title": "Откъс от \"Изкуството да говорим\" на Гревил Джанър"}
{"url": "https://www.dnevnik.bg/razvlechenie/2019/10/27/3982353_nai-komentiranoto_v_dnevnik_po-visokite_zaplati_za/", "text": "                         1.  Два дни преди изборите: Кабинетът залага 10% по-високи заплати за чиновниците през 2020 г.  - 476 коментара 2.  Българите все по-масово не приемат хомосексуалните, особено като колеги и политици  - 460 коментара 3.  Евродокладът: между изпълненото обещание и нужната застраховка (обобщение)   - 360 коментара 4.  Москва обяви украинците и беларусите за рускоезични  - 347 коментара 5.  Бъдещият главен прокурор се показа в целия си блясък  - 314 коментара 6.  България е безразлична към насилието над жени, смята специалният докладчик на ООН  - 306 коментара 7.  Много малко вероятен е балотаж в София, смята политологът Стойчо Стойчев  - 276 коментара 8.  В надпреварата със САЩ руснаците са оставили космонавтите си без скафандри  - 264 коментара 9.  Очаквано Иван Гешев беше избран за главен прокурор, четирима гласуваха \"против\"  - 262 коментара 10.  Как Иван Гешев беше избран за главен прокурор (хронология)  - 260 коментара", "date": "2019.10.27", "title": "Най-коментираното в \"Дневник\": По-високите заплати за чиновниците"}
{"url": "https://www.dnevnik.bg/bulgaria/2019/10/27/3982471_maia_manolova_glasuva_za_po-dobur_jivot_na_vsichki_a/", "text": "Независимият кандидат за кмет на София Мая Манолова, която е подкрепена от БСП, гласува в столичното 6-о училище. Тя подчерта, че вотът ѝ е за \"промяна в модела на управление\". \"София се нуждае от чисто и прозрачно управление. Гласувах за по-добър живот на всички, а не за малка група приближени\", каза още тя. Така основните претенденти за столичен кмет вече дадоха своя глас.", "date": "2019.10.27", "title": "Мая Манолова гласува \"за по-добър живот на всички, а не за малка група приближени\""}
{"url": "https://www.dnevnik.bg/sport/2019/10/26/3982358_verstapen_grabna_polpozishuna_v_osporvana/", "text": "Шарл Льоклер с \"Ферари\" ще стартира от полпзишън в Гран при на Мексико, 18-и кръг за сезона във Формула 1. Пилотът от Монако не беше най-бърз на трасето \"Ерманос Родригес\", след като най-доброто време даде Макс Верстапен. Холандецът обаче получи наказание от три места на решетката. Квалификацията беше много оспорвана и предложи страхотна битка, а новият рекорд на пистата 1:14.758 минути, беше записан от Верстапен при жълти флагове. Това стана след катастрофа на Валтери Ботас в края, а след дълго разследване стюардите устанвиха, че Верстапен не е намалил скоростта. Така на първа редица ще застанат пилотите на \"Ферари\" Льоклер и Себастиан Фетел. Състезателят от Монако ще потегли за седми път от първата позиция през сезона, като води по този показател пред всички останали. Зад съотборниците от \"Ферари\" ще се наредят Люис Хамилтън и Верстапен, следвани от Алекс Албън и Ботас. В квалификацията в Мексико се спази тенденцията има различен пилот, който да бъде най-бърз в сесията и да потегля от полпозишън. В последните две години състезанието беше печелено от Верстапен. Стартът за Гран при на Мексико е в неделя от 21.10 часа българско време. Хамилтън има шанс да спечели предсрочно титлата, ако вземе повече точки от съотборника си Ботас.", "date": "2019.10.27", "title": "Наказание на Верстапен изпрати Льоклер на полпозишън в Мексико"}
{"url": "https://www.dnevnik.bg/sport/2019/10/27/3982479_duzpa_v_kraia_izprati_jujna_afrika_na_final_na/", "text": "Финалът на  световното първенство по ръгби  ще бъде поовторение на сблъсъка от 2007 г., след като един срещу друг ще се изправят Южна Африка и Англия. Във втория полуфинал в Йокохама южноафриканците се наложиха с 19:16 над Уелс и така предотвратиха изцяло британски сблъсък. Ден по-рано  Англия детронира световния шампион  от последните две първенства Нова Зеландия. Преди 12 години Южна Африка победи Англия с 15:6 на първенството във Франция. Това ще бъде трети финал за африканците, които до момента са единствения тим, участвал в спора за титлата, който няма загуба. Южна Африка спечели титлата през 1995 г., налагайки се с 15:12 над Нова Зеландия след продължения. За Англия финалът е четвърти след 1991, 2003 и 2007 г. Тимът спечели титлата през 2003 г., воден от легендата Джони Уилкинсън. Полуфиналът в Йокохама беше много оспорван и беше решен от точно изпълнен наказателен удар от Андре Полард в 76-ата минута. През първата част Южна Африка поведе с 9:6 след три точни изстрела на Полард, а за Уелс две дузпи отбеляза Дан Бигар. След почивката двата тима бяха още по-агресивни, катоо Бигар изравни шест минути след началото.      Есе на Де Аленде и допълнителен удар на Полард дадоха аванс на южноафриканците, който беше неутрализиран оот есе на Адамс и допълнителен удар от Халфпени. Стигна се до няколко грешки от двата тима в атака и решителният удар на Полард само четири минути преди края. Финалът на световното първенство е на 2 ноември.", "date": "2019.10.27", "title": "Дузпа в края изпрати Южна Африка на финал на световното по ръгби"}
{"url": "https://www.dnevnik.bg/photos/2019/10/27/3982452_fotogaleriia_ot_mitingi_za_edinstvo_kum_bezredici_v/", "text": "Митинги в подкрепа на единството на Испания се провежда днес в Барселона, след като поредица от протести на привържениците на независимостта на автономната област Каталуня прерастнаха в масови безредици.", "date": "2019.10.27", "title": "Фотогалерия: От мирен протест към безредици в Испания"}
{"url": "https://www.dnevnik.bg/bulgaria/2019/10/27/3982484_cveta_karaiancheva_ne_ochakva_da_ima_parlamentarni/", "text": "Председателят на Народното събрание Цвета Караянчева гласува на местните избори в училище \"П. Р. Славейков\" в Кърджали. Тя заяви, че е дала вота си градът \"да стане по-добро място за живеене, за да могат да се върнат децата\". По думите ѝ в града най-вероятно ще има балотаж. \"Не очаквам резултатите от местния вот да повлияят за предсрочни парламентарни избори. Българските граждани ще направят избори по местата, да гласуват за човека, който може да подобри живота им. Парламентарните избори са нещо друго. Така че не очаквайте парламентарни избори след тези местни избори\", каза още Караянчева. Тя призовава хората днес да излязат и да гласуват за този, който би бил най-полезен за по-доброто развитие на града им.", "date": "2019.10.27", "title": "Цвета Караянчева не очаква да има парламентарни избори след местния вот"}
{"url": "https://www.dnevnik.bg/bulgaria/2019/10/27/3982492_borisov_obvini_prezidenta_che_v_izborniia_den_agitira/", "text": "Премиерът Бойко Борисов обвини президента Румен Радев, че в изборния ден е агитирал в полза на БСП и ДПС. Изказването му дойде, след като гласува в родния си град Банкя. То беше в отговор на думите на държавния глава по-рано днес, който обяви, че Борисов е избягал от отговорност, като не е издигнал друг кандидат за поста главен прокурор и така единственият борещ се за поста Иван Гешев беше гласуван в четвъртък от Висшия съдебен съвет. Радев заяви, че номинациите и изборът на главен прокурор са от ВСС, \"в който премиерът Бойко Борисов има огромно влияние със своята квота\". \"Той избяга от отговорност в лицето на своя министър на правосъдието, който по закон имаше правото, а според мен и задължението, да издигне втори кандидат, за да има реално състезание\", каза още президентът.  Според премиера изказването на държавния глава е предизборна агитация, която подвежда избирателите. По думите му ВСС се състои от 24 човека, като от тях 11 са от парламентарната квота. \"От тези 11 трима са от ГЕРБ, трима от БСП и двама от ДПС. Последните две партии подкрепиха Радев на изборите\", добави Борисов. \"Когато говориш неистини, това е тежко нарушение на закона. Така той (бел. ред. Румен Радев) агитира избирателя. Той има по-голяма квота във ВСС от мен и прехвърли много тънко и йезуитски топката върху мен. Просто не искам да агитира за БСП и ДПС, защото това е внушение\", уточни премиерът. Той допълни, че правосъдният министър Данаил Кирилов е един от най-старите членове на ГЕРБ и ако е дал предложение за главен прокурор, е щяло да се говори, че това е партиен кандидат. Борисов призова Радев \"когато говори за върховенство на закона, да го спазва\". Гласуването на Борисов беше предавано на живо в неговата \"Фейсбук\" страница. В края на записа, в разговор с пиара на Министерския съвет Севдалина Арнаудова, той коментира и думите на президента, че няма да се подаде на натиск от нито една страна, когато трябва да реши дали да подпише указа за назначаването на Гешев за главен прокурор. \"Някой го натискал? Ами, да каже кой го натиска. От мене не е със сигурност, защото нямам достъп до него. Това за натиска ще го развием. Много интересно кой натиска държавния глава да прави или да не прави каквото и да е\", заяви Борисов. Премиерът каза още, че е гласувал \"за тези, които ще продължат да правят от \"Младост\" до \"Тракия\" Южната дъга\", както и за \"тези, които решиха кризата с боклука и направиха най-добрия завод в Европа, тези които направиха парковете, булевардите и фонтаните\". \"Всичко останало сме го гледали преди 10 години\", добави Борисов.", "date": "2019.10.27", "title": "Борисов обвини президента, че в изборния ден агитира за БСП и ДПС"}
{"url": "https://www.dnevnik.bg/photos/2019/10/27/3982475_snimka_na_denia_perla_na_8000_godini/", "text": "Естествена перла, за която археолозите твърдят, че е на 8000 години, беше представена в музея Лувър в Абу Даби, Обединени арабски емирства.", "date": "2019.10.27", "title": "Снимка на деня: Перла на 8000 години"}
{"url": "https://www.dnevnik.bg/sport/2019/10/27/3982499_estonecut_ot_tanak_triumfira_s_titlata_vuv_wrc/", "text": "От Танак с \"Тойота\" е новият шампион в  Световния рали шампионат  (WRC). Естонецът спечели нужните точки в рали \"Каталуня\" и кръг преди края на сезона е недостижим на върха. Танак завърши второ в смесеното рали в Испания, класирайки се зад Тиери Ньовил. Естонецът обаче спечели пауър етапа, за да добави 5 точки към 18-те за второ място. Най-близкият преследвач на Танак Себастиен Ожие остана едва осми в ралито и пети в последния етап, като взе само пет точки. Той беше прескочен в класиранет от Ньовил. След 13 ралита Танак води с 263 точки, следван от Ньовил с 227. Ожие е трети с 217 точки. Танак е първият представител на Естония, който печели световната титла. Танак слага край и на френската доминация във WRC, след кат от 2004 г. насам неизменно титлата се печелеше от Себастиен Льоб (2004-12) или Себастиен Ожие (2013-18). Последният пилот извън Франция, шампион във WRC беше норвежецът Петер Солберг през 2003 г.   Титлата е първа за \"Тойота\" от 1994 година насам. Японският конструктор триумфира четири пъти в шампионата - 1990 и 1992 с Карлос Сайнц, 1993 с Юха Канкунен и 1994 г. с Дидие Ориол, всеки път с \"Тойота Селика\". \"Тойота\" се завърна в шампината през 2017 г., като прогресира през миналата година и грабна титлата при констукторите. По пътя към първата си титла естонецът спечели шест ралита - Швеция, Чили, Португалия, Финландия, Германия и Уелс. Освен това той се качи на подиума в още три надпревари, а в Сардиния изпусна победата в последния етап заради технически дефект. Въпреки титлата Танак няма да остане в \"Тойота\", като се очаква през 2020 г. да стане пилот на \"Хюндай\". Последният старт за сезона е рали \"Австралия\" между 14 и 17 ноември.", "date": "2019.10.27", "title": "Естонецът От Танак триумфира с титлата във WRC"}
{"url": "https://www.dnevnik.bg/analizi/2019/10/27/3982503_mediinata_predizborna_kampaniia_kal_rech_na_omrazata_i/", "text": "                         Предизборната кампания за органи на местната власт се нуждае от ефир само в големите градове, и преди всичко в София. В по-малките населени места тя основно е от уста на уста между избирателите, и очи в очи с кандидатите. А този път и в големи градове, като Варна и Бургас, медийна активност беше излишна, тъй като новите мандати на старите кметове изглеждаха сигурни. Екранната поява на кандидати от различни точки на страната в \"пътуващото студио\" на Хекимян в сутрешния блок на БТВ, или като гости в предаванията на БНТ, беше по-скоро дежурна – за да се усвоят парите на партиите. Естественото им място е в регионални програми, което още веднъж напомни, че БНТ прибързано се отказва от тях. Още повече, че регионалните ѝ центрове продължават да съществуват като пушка на сцената, която никога не гръмва, дори по избори. За софийската кампания в медиите имаше прогнози, че ще бъде по-мръсна от предишните. И наистина тя така започна – с \"голите снимки\" в \"Пик\" на приятелката на кандидата за кмет от ДБ Борислав Игнатов. Скандалната публикация обаче неочаквано изигра оздравителна роля – медиите масово я осъдиха и излязоха с декларации в защита на етичните стандарти в професията. На \"Пик\" не им мина номерът, чиято цел очевидно беше още в началото да \"извади от играта\" Игнатов, компрометирайки го морално. Вместо това обществото морално се солидаризира с него, преживя го като жертва, което увеличи популярността му, а вероятно и подкрепата за него. Един мръсен жест помогна на кампанията да не бъде толкова мръсна, колкото се очакваше. Децибелите на речта на омразата също бяха намалени, въпреки че тя е предпочитана \"форма на агитация\" от националистите. Но дори представителят на най-радикалната им формация \"Възраждане\" – Костадин Костадинов, кандидатирал се за кмет на Варна, избягваше провокативни изказвания. Вярно, че Ангел Джамбазки, кандидат за кмет на София, не се отказа, за да привлече гласовете на \"чистите българи\", да заплашва с рестрикции ромското малцинство. А двамата с Волен Сидеров – и той кандидат за кмет на София, обещаваха, че първата им работа, ако спечелят, ще е да забранят София Прайд. Но всичко това звучеше някак изтъркано и по инерция. Александър Сиди – кандидат за общински съветник от ВМРО, дори осъди остро неуместната шега със съдбата на евреите през Втората световна война, която си позволи кандидатът за общински съветник на Зелените Тома Белев. Няма лошо в подобна размяна на местата, ако не оставяше вкус на предизборно лицемерие. И той се засили, когато прокуратурата започна проверка точно срещу изказването на Белев след всички националистични употреби на речта на омразата през годините, минали незабелязани от нея. Скандалното поведение на Волен Сидеров в предаването \"Референдум\" на БНТ също може да се окаже полезно, ако предизвика промяна в регламентите на медийните кампании. Узурпирането на ефира от негова страна в драстично нарушение на споразумението, подписано от собствената му партия с телевизията, показа, че на медиите им липсват каквито и да е инструменти, дадени от ИК, ЗРТ или друг закон, за да се защитят от произвола на политиците. Така е, защото партиите си плащат за участията в предизборен период и после представителите им могат да се държат с журналистите като с обслужващ персонал или просто да не им обръщат внимание. Дори заканата на генералния директор, че няма да допуска повече Сидеров в БНТ, се оказа безпочвена, след като той вече си е платил. Именно на това трябва най-после да се сложи край, особено в обществените медии. Държавата може да ги финансира за отразяването на предизборната кампания, но пряко, а не през партийните субсидии. За да могат журналистите сами да решават кого и в какъв формат ще поканят и какви въпроси ще му задават. И така да работят в интерес на аудиторията, а не на кандидатите за власт. Няма журналистика, платена от \"клиента\", тогава тя от само себе си се превръща в пиар. Отделен въпрос е какво търсят Сидеров и Джамбазки в кампанията за кмет на София, след като нямат шанс, а партиите им са партньори на управляващите, които имат кандидат с доказан шанс. Може би си правят тънката сметка на първия тур да отклонят гласове, които на балотажа ще се прелеят към Фандъкова. Публичните им образи, обаче, изградени в репертоара на политическата гротеска и скандала, ги превръща по-скоро във воденични камъни за този, зад когото застанат. В София всъщност се водеха две успоредни кампании: едната местна – за управлението на столицата, другата национална – за управлението на страната. Първата битка беше между Фандъкова и градската десница, представена от Игнатов и Бонев (от \"Спаси София\"). Това беше кампанията на специализираната компетентност за модерното развитие на града, която Фандъкова имаше като дългогодишен кмет, а Игнатов, и особено Бонев - като професионална експертиза и предварителна подготовка. Мая Манолова бе политически гастрольор по темата, влизаше в нея едва за целите на изборната си победа. И докрай не излезе от ролята си на омбудсман с популисткия мотив – ще чуя какво казват хората. Само че от началника на града, освен да може да чува, се очаква да може и да каже как да се решат на проблемите на хората. Въпреки че изборите са местни, местната кампания е камерна, защото изисква градска култура от избирателя, не стига деленето на \"наши\" и \"ваши\". Вотът се трупаше главно в националната кампания, където битката вече беше между Фандъкова и Манолова, мотивирана от макар и не съвсем обоснованото предвиждане, че ако ГЕРБ загуби София, въобще ще падне от власт. Манолова – със старата си слава на \"острие\" в политиката – се превърна в лице на мощна анти-ГЕРБ коалиция, с доминиращото участие на БСП, разбира се. Офанзивата – всички срещу ГЕРБ, е играна неведнъж без резултат, което обаче явно само засилва надеждите, че следващия път вече Борисов ще си купи еднопосочен билет за Банкя. Неяснотата от изхода на битката между Фандъкова и Манолова, вместо да се разсейва, се увеличи дотолкова, че успя да блокира дори прогнозите на социолозите. Причината е предизвестената поява на \"черен лебед\" в кампанията – изборът на главен прокурор, предизвикал нови гневни протести. Това несъмнено е удар за ГЕРБ, защото настройва срещу него привърженици на градската десница, от чиито гласове в голяма степен зависи кой в последна сметка ще е кмет на столицата. А финалният бенефициент на недоволството от избора на прокурора е Мая Манолова. Нищо че тя, иначе любител на всякакви протести, не подкрепи тези. И нищо че с предизборна шатра в тях участваше друг кандидат за кмет – Борислав Игнатов от ДБ. Така или иначе, на Фандъкова ѝ се налага да се бори освен с видимите си опоненти, и с невидимите – тези, които пуснаха \"черния лебед\" три дни преди вота. Това, че от Костинбродската афера насам все по-голямо влияние върху избирателите имат \"черните лебеди\", а не медийната кампания, само говори, че моделът ѝ е безнадеждно остарял. Което на тези избори можеше да се види с просто око – Фандъкова и Манолова бяха принудени да обикалят от телевизия в телевизия и да говорят едно и също, докато накрая, заедно с нарастващата скука, на преден план излязоха не разликите, а приликите помежду им.", "date": "2019.10.27", "title": "Медийната предизборна кампания: кал, реч на омразата и \"черни лебеди\""}
{"url": "https://www.dnevnik.bg/bulgaria/2019/10/27/3982501_pojar_v_rila_e_obhvanal_200_dekara_plosht/", "text": "Пожар в Рила е обхванал площ от 400 декара. Това каза директорът на Югозападното държавно предприятие инж. Дамян Дамянов, цитиран от \"Фокус\". Природната стихия се е развила над село Долно Осеново край Симитли. \"В момента се изчаква хеликоптер, който ще гаси пожара от към билото на Рила\", обясни Дамянов. В ниските части пожарът, който е обхванал основни сухи треви и хвойна, се гаси от служители на пожарната, Югозападното държавно предприятие и Националния парк \"Рила\". Част от гора в долния фронт също е засегната. По думите на Дамянов обстановката е усложнена, защото районът е високопланински, но \"на място има достатъчно хора\" и е \"създадена необходимата организация\".", "date": "2019.10.27", "title": "Пожар в Рила е обхванал 400 декара площ"}
{"url": "https://www.dnevnik.bg/zdrave/2019/10/27/3982510_za_purvi_put_v_bulgariia_beshe_izvurshena_belodrobna/", "text": "Първата белодробна трансплантация в България беше извършена тази нощ от екип на Университетска болница \"Лозенец\", съобщиха от здравното министерство. Интервенцията е извършена от д-р Игор Тодораке от университетската болница в Хановер и проф. д-р Любомир Спасов. Трансплантацията започна към 22.30 ч. снощи и е приключила към 4.30 часа тази сутрин. През цялото време здравният министър Кирил Ананиев е получавал информация за хода на трансплантацията. Рецепиент е 70-годишен мъж с крайна степен на белодробна недостатъчност поради белодробна фиброза. В момента пациентът се намира в реанимация. Тази година български специалисти започнаха обучение в Университетската болница във Виена за подобен тип трансплантации. Прогнозите бяха първата белодробна трансплантация в страната да бъде извършена през 2021 година в УМБАЛ \"Света Екатерина\". По информация на Изпълнителна агенция \"Медицински надзор\" в момента чакащите у нас за белодробна трансплантация са 19.", "date": "2019.10.27", "title": "За първи път в България беше извършена белодробна трансплантация"}
{"url": "https://www.dnevnik.bg/sport/2019/10/27/3982513_dimitur_dimitrov-hero_korupciiata_v_bulgarskiia_futbol/", "text": "Държавата трябва да помага за развитието на футбола, за да се повиши нивото му. Това предлага  новият треньор на \"Берое\"  Димитър Димитров-Херо, който се завърна в България. Специалистът, който се раздели с казахстанския \"Иртиш\", изрази мнение, че в българския футбол има корупция на всички нива. \"Много пъти съм коментирал тази тема, че това е още от 1989 г., когато според мен държавата абдикира от спорта и в частност от футбола. Знаете колко спортни школи се премахнаха, колко спортни интернати, загуби се масовостта от едно време в училищата и махалите\", каза Димитров пред \"Код спорт\". \"При нас има и някои хубави закони, но когато не се спазват, нещата се провалят тотално. Трябва да се интегрират млади специалисти в чужбина, за да може да минат нужното обучение. Пропуснах може би първото – базите и условията. Оттам трябва да започнем, защото това е все едно учебниците и тетрадките за един ученик. Да се сведе до минимум корупцията, защото каквото и да си говорим, никой не може да изкара доказателства – фактури и документи за уреждане на тези неща, но това нещо витае във футбола много сериозно от много години\", предложи Димитров като първи стъпки за справяне с проблемите. Новият треньор на \"Берое\" описа бившия си тим \"Лудогорец\", като \"бялата лястовица в българския футбол\" и обяви, че е умерен оптимист за националния тим. \"Все ми се струва, че Дерменджиев може да се изстиска още от потенциала, който имаме. Ролята на Гошо ще бъде да избере максимално бързо оптималните, защото мачовете на истината предстоят\".", "date": "2019.10.27", "title": "Димитър Димитров-Херо: Корупцията в българския футбол трябва да се сведе до минимум"}
{"url": "https://www.dnevnik.bg/bulgaria/2019/10/27/3982517_v_devet_grada_v_bulgariia_e_otcheteno_zamursiavane_na/", "text": "Девет от станциите на Изпълнителната агенция по околна среда в страната тази сутрин са отчели отчитат замърсяване с фини прахови частици над нормата, съобщи \"Нова телевизия\". В Пловдив стойностите са най-високи - близо два пъти над нормите на Европейската комисия за чистота на въздуха. Замърсяване е отчетено още във Видин, Враца, Плевен, Горна Оряховица, Русе, Варна, София и Димитровград. Задържането на замърсители в атмосферата през последните десетина дни се дължи отчасти на спокойното време с гъсти сутрешни мъгли и без почти никакво движение в ниските атмосферни слоеве. Очакваното застудяване от сряда се очаква да докара и вятър, който да разсее и замърсяването. В същото време ниските температури ще накарат голяма част от жителите на градовете да запалят и печките, което е друг фактор за замърсяването. ", "date": "2019.10.27", "title": "В девет града в България е отчетено замърсяване на въздуха над нормата"}
{"url": "https://www.dnevnik.bg/sviat/2019/10/27/3982518_trump_potvurdi_che_liderut_na_isliamska_durjava_e/", "text": "Президентът на САЩ Доналд Тръмп потвърди, че лидерът на групировката \"Ислямска държава\" (ИДИЛ) Абу Бакр ал Багдади е бил убит при операция на американски специални части в Сирия снощи, съобщава БТА. \"Багдади умря като куче\", обяви Тръмп в Белия дом и допълни, че лидерът на ИДИЛ се е самовзривил заедно с три от децата си, като е активирал носения от него колан с експлозиви, докато бил преследван в тунел без изход в скривалището си в северозападната сирийска провинция Идлиб. \"Това бе велика нощ за Съединените щати и за света. САЩ изправиха терорист номер едно в света пред правосъдието\", заяви Тръмп. Той каза, че голям брой сподвижници на Багдади са били ликвидирани при операцията, като точният им брой ще бъде съобщен по-късно. Въоръжените сили на САЩ не са дали жертви, като само едно специално обучено куче е било ранено. Президентът на САЩ разкри, че е наблюдавал спецоперацията, като описа всичко с думите: \"Беше като на кино\". Той предложи видеозаписът да бъде направен публично достояние, за да бъдат разубедени последователите на Багдади. Тръмп благодари на Русия, Турция, Сирия, Ирак и кюрдите за помощта. Русия е оказала помощ при операцията, въпреки че не е знаела каква е нейната цел, отбеляза той.", "date": "2019.10.27", "title": "Тръмп потвърди, че лидерът на \"Ислямска държава\" е мъртъв"}
{"url": "https://www.dnevnik.bg/razvlechenie/2019/10/27/3982468_nai-skupata_jiletka_v_istoriiata_na_rok_muzikata/", "text": "Жилетка, носена от Кърт Кобейн по време на концерта на \"Нирвана\" за MTV Unplugged, бе продадена на търг за 334 хил. долара и с това се превърна в най-скъпият пуловер, продаван някога на аукцион, съобщава \"Гардиън\". Маслиненозелената дреха от акрил и мохер на марката \"Манхатън\" бе продадена по време на двудневен търг с предмети от историята на рок музиката в \"Хард Рок Кафе\" в Ню Йорк. Аукционната къща Julien's описва жилетката като една от най-популярните в музикалната история. Концертът за MTV Unplugged на \"Нирвана\" е записан в студията на \"Сони Мюзик\" пред публика пет месеца преди Кобейн да се самоубие на 5 април 1994 г.. Албумът, който документира това много интимно изпълнение, е издаден четири месеца след смъртта на музиканта. Китара \"Фендър\", създадена специално за Кобейн през 1993 г. и използвана по време на турнето на групата In Utero, бе също сред продадените предмети от търга. Тя достигна цена от 340 хил долара. Тюркоазената китара, направена за левичар, бе изложена в Залата на рокендрол славата в продължение на няколко години. В комплект с китарата върви и писмо, написано на ръка от съпругата на музиканта Кортни Лав, в което се казва, че това е бил един от любимите му инструменти.", "date": "2019.10.27", "title": "Най-скъпата жилетка в историята на рок музиката"}
{"url": "https://www.dnevnik.bg/bulgaria/2019/10/27/3982511_iz_izborniia_den_v_bankia/", "text": "Банкя в разгара на изборния ден. Под лъчите на слънцето в двора на 78-о СУ \"Христо Смирненски\" цари спокойствие. Гласоподавателите най-често идват сами или по двойки. Навън за кратко се оформят групички, които по-скоро изразяват задоволство, че се срещат, отколкото обсъждат ожесточено политиката. И все пак какво почива под това привидно спокойствие? 72-годишна пенсионерка никога не е пропускала да упражни правото си на глас, защото за нея това е по-добрият вариант, отколкото да чака някой друг да й подобри живота. Тя не е от Банкя, но пребивава в града от 27 години. \"Това не беше особено уютно място за живеене, но слава Богу, много неща се промениха и те се виждат\", изтъква тя. Според нея условията в Банкя са се променили не само за жителите, а и за хората, които идват тук заради минералната вода или просто, за да се разходят. \"Преди паркът беше занемарен, а главната му алея беше едно корито. Сега той е хубав\", разказва тя. За нея това, което може да се промени в Банкя, е транспортът. 72-годишната жена почти всеки ден пътува до София и обратно с градски транспорт. \"Не че не е уреден, но автобусите са много стари и разбити. Хора сме, не сме животни. Това много ме дразни\", казва тя. Друг минус, който може да посочи, е комуникацията с общинската администрация, която й се струва тромава. Жена на 43 г. и се извинява, че не разполага с почти никакво време. Според нея градът се развива по добър начин. За разлика отпреди години центърът и училището й се виждат представителни. Предупреждава, че хората от Банкя никога не са доволни от каквото и да било, но самата тя гледа положително на нещата. \"Проблеми винаги има, те няма да изчезнат на момента. Но те могат да бъдат разрешени един по един\", обяснява тя. Това, което й прави лошо впечатление, е, че се строи прекалено много. 32-годишен мъж е на мнение, че преди години Банкя очевидно е била в застой, но оттогава много неща са се променили. \"За мен новият кмет задължително трябва да обърне внимание да се оправят улиците в Банкя\", казва той. Като причина за този проблем, той посочва скорошни ремонти на водопровода и газопровода.", "date": "2019.10.27", "title": "Из изборния ден в Банкя"}
{"url": "https://www.dnevnik.bg/photos/2019/10/27/3982423_fotogaleriia_koi_kude_i_za_kakvo_glasuva/", "text": "Днес е първият тур на изборите за кметове и общински съветници. За четвърти път гласуването на изборите у нас е задължително, но санкция за негласуване няма. Избирателите по списъци са 6 227 901, а всички кандидати за местната власт са 36 251. Кандидатите за общински съветници са 29 493, за кметове на общини - 1254, а за кметове на кметства - 5041. \"Дневник\" публикува снимки на основните политически фигури в страната по време на гласуването им, както и на водещите кандидати за кмет на София.", "date": "2019.10.27", "title": "Фотогалерия: Кой, къде и за какво гласува"}
{"url": "https://www.dnevnik.bg/sport/2019/10/27/3982559_federer_specheli_za_deseti_put_turnira_v_bazel/", "text": "Роджър Федерер триумфира за десети път с титлата от тенис турнира в родния си град Базел, след като надигра категорично с 6:2, 6:2 Алекс Де Минор. Маестрото се нуждаеше от едва 69 минути, за да затвори двубоя. За 15-и път в кариерата си швейцарецът игра финал в надпреварата от сериите АТП 500 и печели за трета поредна година. По време на срещата Маестрото реализира четири аса, спечели 78% от разиграните точки на първия си сервис и не даде нито точка за пробив на своя съперник. От другата страна на мрежата Де Минор беше колеблив и не успя да разгърне играта си, за да затрудни швейцареца. Титлата е 103-а за Федерер в неговата кариера и общо четвърта за годината. Швейцарецът се доближи до рекорда на Джими Конърс, който има 109 и води в тази класация. По пътя към отличието Маестрото се справи с Петер Гойовчик, Раду Албот и Стефанос Циципас. В четвъртфиналите той се класира без игра, след като Стан Вавринка се отказа заради контузия. През следващата седмица Федерер ще играе в Париж на последния \"Мастърс\" 1000, а след това му предстои участие и на финалите на АТП в Лондон. По същото време се изигра и финалът във Виена, където титлата спечели Доминик Тийм. Петият в света победи Диего Шварцман с 3:6, 6:4, 6:3 за 2.27 часа. Титлата е пета за австриеца през 2019 година след Индиън Уелс, Барселона, Кицбюел и Пекин.", "date": "2019.10.27", "title": "Федерер спечели за десети път турнира в Базел"}
{"url": "https://www.dnevnik.bg/bulgaria/2019/10/27/3982539_narusheniiata_dnes_-_transport_s_lichni_avtomobili/", "text": "До 16 ч. доминират в изборния ден организационните нередности, сред които се открояват неспазването на процедурите за боравене с бюлетините: предварително откъсване на бюлетини, питане на избирателите дали желаят да получат всички бюлетини или част от тях, поставяне на различните в три отделни урни. Нараства честотата на сигнали за контролиран вот: разкриване тайната на вота от избиратели или от членове на секционни комисии чрез демонстративно показване на попълнена бюлетина, снимане с телефон на бюлетини в тъмната стаичка и др. Освен това се забелязват първи признаци на групово придвижване на граждани до секциите (групи от по 7-8 граждани, които видимо няма връзки помежду си, отиват до секция). Данните са от сигнали и наблюдения на \"Прозрачност без граници\". Политически партии също са подали сигнали за нарушения, като има няколко случая на извозване на гласоподаватели с лични автомобили, както и различни случаи на предварително попълнени бюлетини, агитация около секциите и други. Мними служители на НСО заплашвали жители на ловешки села Председателят на предизборния щаб на \"БСП за България\" в Ловеч Димитър Горов е подал жалба до ОИК - Ловеч. Жители на с. Владиня разказали, че двама души се представили за служители на НСО и ги заплашвали с арест. \"Представилите се за служители на НСО са били с лек автомобил БМВ със софийска регистрация и са принудили жител на селото да напусне района на СИК в село Владиня, заплашвайки го, че ще го задържат за 24 часа, а след това, че ще му удължат мярката с още 24 часа\", обяснява Горов в жалбата си. Той добавя, че е подал и сигнал в полицията в Ловеч. \"От органите на реда разбрах, че техни служители не са извършвали подобна проверка. Имаме информация, че въпросните лица са посещавали и други села\", пише още председателят на щаба на левицата в Ловеч. Полицията се намесила и в друг случай - днес преди обяд в избирателна секция в училище в столичния жк \"Люлин\" влязъл мъж и започнал да прави снимки с фотоапарат. Възникнал спор между него и председателя на избирателната комисия, за което той е бил помолен да напусне, съобщават от пресцентъра на МВР. Намиращите се на място полицейски служители проверили извън секцията документите му за самоличност. Други полицейски правомощия спрямо мъжа не са прилагани. Председателят на секционната комисия е взела отношение за констатираните факти, че мъжът снимал без необходимото позволение в секцията. От наблюдателите и от граждани, обадили се на горещата телефонна линия, са получени 23 сигнала за организационни нередности, 4 сигнала за контролиран вот и 1 сигнал за нарушаване правилата за агитация, съобщават от \"Прозрачност без граници\". Най-честите нарушения са организационни Сред най-често срещаните организационни нередности и нарушения са случаи на предварително откъсване на бюлетини от кочаните, за да процедират по-бързо с подаването на избирателите (в София и Пловдив), питане на гласоподавателите дали ще гласуват с една бюлетина или с всички (Пловдив – СИК 51 и Перник – СИК 41), бюлетини се поставят в три отделни урни вместо в една (София, \"Младост 4\", 131-во училище). Констатирани са още случаи на пропуск при поставяне на втори печат на бюлетина (София, 35-о училище), пропуск при отбелязване в избирателния списък, че избиратели са гласували (София, \"Лозенец\", 35-о училище). От \"Прозрачност без граници\" съобщават, че са получили сигнали и че отрязъците с контролни номера не се поставят веднага в кутията, а се събират и се поставят периодично и че кутията с отрязъци се запълва бързо и скоро ще се препълни. Съмнения за купен или контролиран вот има в Хасково след сигнал за заснемане на бюлетини с телефон в тъмната стаичка (Хасково, СИК 32, като комисията се е поколебала как да постъпи и член на комисията е отправил молба към гласоподавателя да си изтрие снимката). В Перник гражданин е разкрил тайната на своя вот, като излязъл с отворена попълнена бюлетина, като членовете на комисията не са реагирали с препоръка да я затвори (Перник, читалище \"Просвета\", СИК 41). Освен това в същата секция в Перник член на комисията е разкрил тайната на вота на гражданин, като проверил как е попълнил своята бюлетина. Контролиран вот и групово гласуване е забелязано в Перник, след като групи от по 7-8 граждани отиват до секцията (СИК 40 в града). До настоящия момент Асоциация \"Прозрачност без граници\" е отправила 2 писмени сигнала до изборната администрация. Сигнали за извозване на гласоподаватели с лични автомобили на кандидати Сигнал за нарушения в изборния ден е постъпил до ОИК-Сунгурларе и до районното полицейско управление, подаден от централата на ГЕРБ. От общинската структура на партията алармират за нерегламентирано организирано извозване с личен транспорт. \"Подадохме жалба за нарушаване на чл. 182, ал. 4 от ИК и чл. 167, ал.2 от НК, това е грубо нарушение на изборния ден. При нас постъпи сигнал, че на територията на с. Подвис кандидатът за кмет от ПП \"Възраждане\" Галина Тодорова е довеждала с личен транспорт до избирателната секция гласоподаватели. Още по-фрапантното е, че довежданите до секцията са пристигали с готово попълнени образци на бюлетини\", посочват от ГЕРБ - Сунгурларе. За нарушението е потвърдил и председателят на избирателната комисия в секция № 22. Той е осуетил гласуването и самото гласуване. От ръководството на ГЕРБ очакват проверка от страна на ОИК - Сунгурларе, и на служителите на реда. Подобна жалба има и в Трявна. ГЕРБ - Трявна, сигнализира Общинската избирателна комисия за това, че в деня на провеждане на изборите лицето Мариян Ганчев извършва предизборна агитация и извозва хора до изборните секции, където да гласуват за неговата съпруга Гергана Ганчева – кандидат за кмет от МК \"Български социалдемократи\". \"Мариян Ганчев периодично обикаля около СИК №073500018, както и територията на цялата община, спира гражданите, отиващи да упражнят своето право на глас и ги приканва да гласуват за кандидата за кмет на община Трявна Гергана Ганчева. Отделно от това - Мариян Ганчев обикаля и домовете на хората и ги приканва да отидат да гласуват за кандидата за кмет на община Трявна – Гергана Ганчева\", се казва още в жалбата, в която категорично се посочва, че действието представлява нарушение на разпоредбите на ИК. 29 жалби за нарушения от щаба на Мая Манолова Днес към 16.00 часа от щаба на независимия кандидат за кмет на София Мая Манолова са подадени 29 жалби към Общинската избирателна комисия за нарушения в изборния ден. Сред най-фрапантните случаи е 26-а секция в 22 СОУ, която оперира с печата на 25-а секция, т. е. бюлетините, пуснати там, ще бъдат недействителни. Дискриминация е проявена към трима души – законно упълномощени представители на ИК на Манолова, които не са допуснати да се регистрират в секция 1, 2 и 3 в 137-о СОУ в жк \"Люлин\". Трети случай на нарушение е констатиран в кв. \"Дружба\", където е отказана регистрация на представител на ИК на Мая Манолова от председател на секционна избирателна комисия, с аргумента, \"че е всеизвестен фактът, че Никола Вапцаров е мъртъв\". Председателят на Инициативния комитет на гражданския кандидат за кмет Мая Манолова е Никола Вапцаров – праплеменник на поета. Другият сигнал е от 5-а секция в Първа математическа гимназия в \"Красно село\", където гражданин е получил предварително попълнена бюлетина за друг кандидат. ЦИК свали имунитета на кандидат за кмет на Стара Загора Централната избирателна комисия свали имунитета на кандидата за кмет на Стара Загора от коалиция \"Алтернативата на гражданите\" Янко Янков по искане на главния прокурор. Причина за това е образувано досъдебно производство от Софийска градска прокуратура. Претендентът за кмет ще бъде привлечен като обвиняем. За какво обаче не става ясно в решението на ЦИК. В предизборния му щаб са изключително изненадани от новината за решението на ЦИК и образуваното досъдебно производство. Опитват се да се свържат с Янко Янков, но телефонът му е изключен, съобщава БНР. \"Това не означава, че е заличена регистрацията му като кандидат за кмет и общински съветник и той продължава да участва в това си качество в изборите\", съобщи председателят на Общинската избирателна комисия Теодора Крумова. По-рано днес в Пловдив Цацаров съобщи, че четирима са арестувани за купуване на гласове, а на други 10 са повдигнати обвинения.  На 9 души вече е свален имунитета  днес е поискано да бъде свален имунитетът на още петима. Двама от тях са кандидати за кметове, а останалите – за общински съветници, посочи още главният прокурор. Сезираха избирателната комисия и за незаконна агитация в София Местната коалиция ГЕРБ/СДС подаде жалба за незаконосъобразна агитация от страна на Евгений Белий – кандидат за общински съветник от коалиция \"БСП за България\", в коридорите и пред входа на секционните избирателни комисии в 123-то СУ \"Стефан Стамболов\", район \"Красна поляна\" в София. Кандидатът провежда агитация, като се среща и разговаря с избиратели в коридора на училището в изборния ден. В жалбата местната коалиция настоява да бъде извършена проверка във връзка с изложените обстоятелства и съответно да бъдат предприети необходимите действия за преустановяване на посоченото нарушение на Изборния кодекс и санкциониране на нарушителите. Прокуратурата отчете най-много нарушения в София, Плевен и Бяла Слатина Образувани са 65 досъдебни производства в прокуратурата за престъпления против политическите права на гражданите и престъпления, свързани с изборите, като 10 от тях са бързи производства, а по 55 се провежда разследване по общия ред. Най-много досъдебни производства са образувани в Софийската градска прокуратура – 6. В Софийската районна прокуратура, както и в тези във Варна, Дупница и Оряхово има по 3 разследвания, а в Бяла Слатина и в Плевен – по 4. По едно разследване е образувано в прокуратурите в Балчик, Благоевград, Бургас, Видин, Враца, Девня, Елена, Златоград, Исперих, Казанлък, Ловеч, Монтана, Омуртаг, Свищов, Севлиево, Сливен, Сливница, Смолян, Тетевен, Тутракан, в Шумен и в Специализираната прокуратура. По две досъдебни производства има в Оряховица, Каварна, Карнобат, Павликени, Пловдив, Сандански и в Царево. Общо 46 разследвания са за престъпления против политическите права на гражданите, а 19 са с предмет престъпления, свързани с изборите. 10 души са обвинени, четирима остават в ареста В прокуратурата са образувани 901 прокурорски преписки, от които по 545 е постановен отказ да се образува досъдебно производство. Прокуратурите в страната са изпратили по компетентност на други органи 39 преписки, а по останалите 317 преписки се извършва проверка по реда на Закона за съдебната власт. До настоящия момент главният прокурор Сотир Цацаров е поискал от ЦИК даване на разрешение за привличане като обвиняеми и задържане на 6 души (кандидати за кметове и общински съветници) по разследване на Специализираната прокуратура и за привличане на 8 души (кандидати за общински съветници) като обвиняеми по разследвания на Софийска градска прокуратура. За шестте лица с имунитет по досъдебното производство на Специализираната прокуратура, ЦИК даде разрешение за привличането им като обвиняеми и за задържането им. С определение на специализирания съд са задържани под стража четирима обвиняеми. ЦИК даде разрешения за привличането им като обвиняеми за 7 лица по разследванията на Софийска градска прокуратура. За едно от лицата се очаква решението на ЦИК. тук .", "date": "2019.10.27", "title": "Мними служители на НСО заплашвали жители на ловешки села с арест"}
{"url": "https://www.dnevnik.bg/citat_na_deniia/2019/10/27/3982580_citat_na_denia_nai-iznenadani_shte_budat_onezi_koito/", "text": "Най-изненадани ще бъдат онези, които подцениха избирателите.\" Това коментира пред БНТ политологът Антоний Гълъбов. По думите му днес се избират общинските съвети. \"По всичко изглежда, че следващите общински съвети ще имат по-малки мнозинства. Огромният риск е да произведем \"бозави мнозинства\", каза той и обясни, че има предвид анонимни общински съветници, които се уговарят взаимно според от интересите им на момента. Социалният антрополог Харалан Александров определи кампанията като спокойна и цивилизована и посочи, че ниската избирателна активност е въпрос на избор. Такава очевадна наглост и простотия, каквато се изля в тази кампания аз не помня, контрира журналистът Петко Георгиев. Той припомни  скандала на Волен Сидеров  в студиото на \"Референдум\" по БНТ,  публикуването на интимни снимки  на партньорката на един от кандидатите,  прекъсването на сигнала на БНТ .", "date": "2019.10.27", "title": "Цитат на деня: Най-изненадани ще бъдат онези, които подцениха избирателите"}
{"url": "https://www.dnevnik.bg/photos/2019/10/27/3982439_fotogaleriia_svetovnite_snimki_na_denia_za_26-27/", "text": "Гръмотевична буря над Малта.", "date": "2019.10.27", "title": "Фотогалерия: Световните снимки на деня за 26-27 октомври 2019 г."}
{"url": "https://www.dnevnik.bg/politika/2019/10/27/3981939_alfa_risurch/", "text": "Кметският пост в София ще бъде решен на балотаж между настоящия кмет Йорданка Фандъкова и явяващата се като независим кандидат, но с подкрепата на БСП, Мая Манолова. Разликата между двете е близо 10 процентни пункта в полза на претендента на ГЕРБ - 35.4% срещу 26.2 %.Кметския пост в столицата ще бъде решен на втори тур за първи път от 2005 г. Номинираният от \"Демократична България\" Борислав Игнатов остава трети с 15.8%, а голямата изненада на вота в столицата е резултатът на независимият Борис Бонев, който е получил доверието на 10.4 на сто от софиянци. Така, според началните данни, третият и четвъртият взимат заедно повече от Манолова, която ще отиде на втори тур. Това сочат първите данните на социологическата агенция \"Алфа Рисърч\" към 19 ч., получени на базата на анкети на изхода на избирателните секции и огласени в студиото на БНТ от управляващия партньор в агенцията Боряна Димитрова. Активността в София към 20 ч., според прогнозата, надвишава с малко тази преди 4 години и е 43. 2% (срещу 41.2 през 2015 г). Социолозите очакваха повече хора да отидат до урните заради силните кандидатури в столицата и оспорваната кампания. ГЕРБ остава първа политическа сила в столицата, като резултатът от гласуването за общински съветници на партията а 33.9 %. За второто място рамо до рамо се борят БСП с 19.3% на сто и \"Демократична България\" - 19.1%. ВМРО излиза с четвърти резултат - 5.7%, което е с малко над резултата на кандидата на партията за кмет - Ангел Джамбазки - 4.8%. Следва отново независимият кандидат борис Бонев - 4.3 процентни пункта. Пловдив: изненадващ балотаж В Пловдив ще има балотаж, като изненадата е класирането на Дани Каназирева, издигната от коалицията Съюз за Пловдив\". Според първите данни тя влиза във втория тур с резултат 20.8% срещу 33.5% за кандидата на ГЕРБ - областният управител Здравко Димитров. Соченият до вчера от различни проучвания за сигурен участник в балотажа - Славчо Атанасов, който този път се явява от името на НФСБ, отпадна от състезанието с резултат 15%. Коалицията, издигнала Каназирева, има втори резултат и за общински съветници - 19.2 на сто от гласовете - с 10 процентни пункта по-малко от ГЕРБ. Трета е БСП с 11.4%, следвана от местната коалиция НФСБ-ВМРО с 10.3%.В Пловдив се очертава много шарен общински съвет с 8 или 9 политически сили, коментира пред БНТ Боряна Димитрова от \"Алфа Рисърч\". Русе: БСП води преди балотажа В Русе, където премиерът Бойко Борисов не позволи на досегашния кмет да се кандидатира за нов мандат, ГЕРБ отива на балотаж, но от втора позиция. Кандидатът на партията Диана Иванова има 26.21%. Претендентът на БСП - депутатът Пенчо Милков печели 32.5 на сто от гласовете. Трети е кандидатът на ВМРО Галин Григоров -16.9%. Бившият кмет на Русе и настоящ кандидат отново Елеонора Николова е взела 10.2 % от гласовете. В обратен ред са основните опоненти за общинския съвет - ГЕРБ води с резултат 29.4%, а втора - с малка разлика - е БСП - 25.1%. Третата позиция е за ВМРО - 14.8%. Коалицията СДС-ДБГ има 8.5%, а \"Демократична България\" - 6.6%. Варна: близо до победа от раз Във Варна досегашният кмет Иван Портних взима 49.5%, което до доближава на крачка от победата на първи тур. Втора, с голяма разлика, е издигнатата от БСП Анелия Клисарова - 16.1%. Трети е Костадин Костадинов от \"Възраждане\" с 15.9% ГЕРБ води във вота за общински съветници с 38.9 %, следван от БСП - 15.8, \"Възраждане\" - 11, \"Демократична България\" - 7.5 и ВМРО - 4.5%. Плевен: Спартански води В Плевен също се очертава втори тур, като в него с първи резултат влиза настоящият кмет Георг Спартански с 43.4 на сто от гласовете. Втори е претендентът на ГЕРБ Мирослав Петров с 29.2%. Трети е издигнатият от БСП Илиян Йончев с 14.8%. Спартански, който миналия път спечели от името на \"Реформаторския блок\" (тогава коалиционен партньор на ГЕРБ във властта), сега беше издигнат от инициативен комитет. В общинския съвет в Плевен първа сила е ГЕРБ с 24.3 % от гласовете, следвана от БСП - 19.5% и \"Демократична България\" - 15.9%. Хасково: досегашният кмет си отива Досегашният кмет на Хасково - Добри Беливанов, който на предишния вот спечели като кандидат на ГЕРБ, но впоследствие се разграничи от партията, този път няма шансове за поста. Той е едва на четвърто място засега с 9.3%. Първи в града е Станислав Дечев от ГЕРБ - 48.3%, следван от Коста Стоев с 21.5% и Христо Сариев от коалицията \"Заедно за промяна\" с 10.1 на сто. За общинския съвет управляващата партия взима 38.7%, БСП - 20.4 и ДПС - 12.1%.", "date": "2019.10.27", "title": "\"Алфа Рисърч\": Балотажи в София, Пловдив и Русе, Варна - на крачка от победа на първи тур"}
{"url": "https://www.dnevnik.bg/analizi/2019/10/27/3982576_mestni_izbori_2019_purvi_tur/", "text": "                         В неделя се гласува. За кметове, за районни кметове, за общински съветници и изобщо - за това, за което всеки втори човек с профил във Facebook се е кандидатирал. Ето как протече изборният ден. Астрономическият изборен ден започва в най-източната точка на страната, което значи и че Денят за размисъл вече е свършил. Хората са призовани да спрат да мислят, да поспят и след няколко часа да идат до урните.  Мая Манолова отива до Костинбродската печатница да положи цвете за късмет.  Досаден човек във фейсбук прави пореден/последен опит да ви агитира, като залага на нумерологични алюзии с номера за избрания от него кандидат. Блокирате го. Възрастна жена настоява да гласува в този час, защото само тогава е в състояние да запомни номерата за кмет, районен кмет и съветник. Сигнали за нарушения в изборна секция, след като председател на изборна комисия приемал залози за Тотнъм - Ливърпул на гърбовете на бюлетините. Той обяснил, че така правел изборния процес по-примамлив за хазартния ни народ.  Волен Сидеров нахлува в БНТ, за да обърне електоралните нагласи с мило лично интервю, в което да говори за семейството си и как и той е човек. Интервюто се предава по Алфа и е проведено с неговорещ портиер във фоайето на телевизията-майка. Хаха, наистина ли смятате, че огромна софийска медия като нашата ще обърне внимание на избори отвъд Горубляне? Само София е важна и евентуално някъде, ако стане сбиване или с дрона да снимаме някой по-неудобен как има голяма къща делукс. Мая Манолова изразява опасения, че се е объркала коя коя е и има 50% вероятност да е гласувала за настоящия кмет. Йорданка Фандъкова се кълне, че е гласувала по съвест и че Бойко Борисов не ѝ е наредил да гласува за себе си. - Архангел Борислав Игнатов от Демократична България е гласувал, но нацията не успява да разбере повече, тъй като превръща изявлението си в изключително дълго лайв видео във Фейсбук и хората се унасят в дрямка.  Хаха, шега е, че има нещо интересно за ставане във Варна. Ангел Джамбазки не може да гласува, защото Волен Сидеров е окупирал тъмната му стаичка.  В училището идва възпитателка от съседната детска градина, която дърпа двамата за ушите и им показва, че в тъмната стаичка има място и за двамата. Леко разревани, те гласуват за коалиционния си партньор от НФСБ, който не е чуван от никого.  Кметът на града, който е такъв от 1991 и е известен като Поповския Стамболов, иска да обезпечи сигурен 93-и пореден мандат и си пуска голи снимки в интернет.  Човек, в чиято Facebook приятелска листа има над 40 кандидати за нещо от общо 130 приятели, все пак не може да открие кандидат, когото да подкрепи. Ънфрендва всички, освен кандидатките, на чиито голи снимки би се зарадвал.  Сигнал за нарушения е получен, след като фейсбук страницата Спаси София разпространява съобщения за нечувани промоции в провинциален Кауфланд с цел да изтика извън града непотребния ѝ електорат.  Ценко Чоков вече е избран със 100% подкрепа, тъй като всички искат да имат голям купон с кючеци от рано и да не си губят неделята. Изборната активност към 11:30 според данни на ЦИК е по-средна от предишните избори, но никой не казва и дума за качеството на електората, а всички виждаме по Съдебен спор, че масовият избирател има интелектуалната мощ на фалафел, непотопен в чеснов сос. - Хората от населените места, където е забранен алкохолът, са си дошли от кратките екскурзии до населените места, в които има свободна продажба на алкохол и ударно започват да пият, за да се прежалят и да идат до урните.  Изневиделица водач в екзитполовете е Борислав Михайлов, у когото Домусчиев е видял много потенциал и свободно време.  Изборната активност се оказва по-ниска, отколкото декларираната в 12. Как е възможно това, сигурно се питате? Е, как е възможно основни фаворити в изборите да са компрометирани хора, които в частния сектор не биха станали касиери дори на квартален клекшоп.  Паника в Демократическа България, след като научават, че за тия избори гласове от чужбина няма да дойдат.  На първи тур за кметица е избрана Грета Тунберг. Хората в най-студеното населено място у нас се надяват да им донесе глобално затопляне, за да не дзиндзирикат.  Тротинетките се оказват армия с изкуствен интелект и отиват да гласуват за Волен Сидеров. Защо за него, ще се попитате? Защото ако има паради, основната аудитория на тротинетките ще ходи пеш, вместо да ги наема.  Разните студиа, изпълнени с плямпащи глави, ще пуснат предварителни резултати, колкото да дискутират нещо, въпреки че екзитполовете са криви и ненужни. - Край на изборния ден. На местата, където са избрани кметове на първи тур, от заводите на Ковачки се горят бели боклуци и излиза бял дим.", "date": "2019.10.27", "title": "А как можеше да протече първият тур на местните избори"}
{"url": "https://www.dnevnik.bg/analizi/2019/10/27/3982533_za_10_godini_partiiata_na_vlastta_se_sdobi_s_tvurd/", "text": "                         Чета шокирани коментари за изборите, търсене на врага с партиен билет, сумиране и изваждане на гласове, умножение и деление на емоции, интегриране и диференциране на потрес. А за мен това бяха най-лесните за прогнозиране избори. Дано се окажа опроверган, но като гледам индикациите, надали. Трябва да си дадем сметка, че в България за последните 10 години партията на властта (и властта на партията) се сдоби с ясен и твърд, мотивиран и нахъсен гръбнак – администрацията на всички нива. Именно затова смятах, че това са най-лесно предвидимите избори – те са за местна власт, те са за реална власт. Като умножим със семейството, родата, балдъзите и шуранайките, се получават едни категорични минимум 600 000 гласа – гарантирани, в кърпа вързани. Партията на властта (и властта на партията) и своите партньори ги храни с такива постове. БСП по места също е на тази хранилка. Затова статуквото е циментирано и бетонирано. За последните 30 години ние от партии с електорат постепенно стигнахме до Партия с административен гръбнак. И тя много трудно може да бъде победена. Тя ще мачка с големи проценти. Статуквото е циментирано, бетонирано, даже не с бетон, а с железобетон. То е изградено от интерес – материален, финансов, паричен, осребрен, корупционен. Има само едно Но. То, статуквото, горкото, не иска да изпусне кокала, но България е запушена от статукво, което повече не може да продължава. И назрява или експлозия, или имплозия, или взрив, или срив. Балонът се надува, надувайте момчета! И този балон може да бъде спукан дори от най-невинно дете с най-обикновено безопасна игла. Именно детето в приказката казва: Царят е гол! Защото никой друг не смее да го каже. Понеже всеки си мери приказките – от главата на държавата, до нейното най-малко пръстче. Такава е днес картинката и всички ние внимаваме в нея.", "date": "2019.10.27", "title": "За 10 години партията на властта се сдоби с твърд гръбнак"}
{"url": "https://www.dnevnik.bg/politika/2019/10/27/3982543_galup_kmetut_na_burgas_vze_treti_mandat/", "text": "В  има избран кмет и това е настоящият Димитър Николов (ГЕРБ), който получава 64.5% подкрепа на местния вот днес. Това сочат данните от екзит пола на социологическата агенция \"Галъп интернешънъл\", излъчени по Нова телевизия. В блиц интервю кметът каза, че първи приоритет е подготовката на бюджета за 2020 г. Добави, че не вярва да има проблеми с общинския съвет и че ще се вслушва в гласовете и на останалите политически сили в него. През 2015 г. Николов получи 84% подкрепа, а сега встъпва в третия си мандат. Вече е избран и кметът на  Досегашният кмет от ГЕРБ Даниел Николов води с 57.3% от гласовете пред подкрепената от БСП Весела Лечева, която събира 26.5% към 20 ч. при 43.2% избирателна активност. Според екзит пола на \"Галъп\" на ръба е изборът на досегашния кмет на  . По данни на агенцията към 19 ч. той получаваше 49.9% подкрепа, но в данните към 20 ч. Азис премина 50-процентната бариера и набра 50.4%. Втори е кандидатът на ГЕРБ Никола Чанев, спечелил 27.5%. В   също води досегашният кмет на ГЕРБ Атанас Камбитов с 33.7%, а втори е подкрепеният от БСП Румен Томов с 23.3%.", "date": "2019.10.27", "title": "\"Галъп\": Кметовете на Бургас и Велико Търново взеха нов мандат (допълнена)"}
{"url": "https://www.dnevnik.bg/politika/2019/10/27/3982590_market_links_burgas_i_veliko_turnovo_izbraha_kmet_na/", "text": "Бургас и Велико Търново избират кметовете си още след първи тур на изборите, сочат данните на агенция \"Маркет Линкс\" от екзитпол, цитирани от Би Ти Ви. В Бургас четвърти мандат печели досегашният кмет Димитър Николов, който е получил 62.6% от гласовете. Кандидатът на БСП Никола Тишев взима 11.2%. Следват претендентите от ДБГ Живко Табаков (9.2%) и независимият Константин Бачийски (5.6%). Във Велико Търново досегашният кмет Даниел Панов получава 62.5% от гласовете, докато Весела Лечева от БСП има 21.9%. Кандидатът на \"Демократична България\" Калоян Янков получава 7.5%, а този на ВМРО-БНД Милен Михов има 4.9%. В Благоевград досегашният кмет Атанас Камбитов от ГЕРБ получава 31%, а Румен Томов, издигнат от инициативен комитет има 22.3 на сто. Следва Андон Тодоров (\"Зелените\") с 12.1% и Иван Ризов (ВМРО БНД) 7.4%. Пред Би Ти Ви Томов каза, че е очаквал да спечели на първи тур, но въпреки това е доволен от резултата си. Той обяви, че на балотажа ще очаква подкрепа от всички, които искат промяна в община Благоевград. Румен Томов каза също, че ако стане кмет, ще направи анализ на работата на всички служители на общината и тези, които не се спазват, ще бъдат уволнени. \"Няма да се уволняват хора на партиен принцип\", уточни той. В Пазарджик досегашният кмет Тодор Попов от местната коалиция \"Ново време\" печели 41.7%, а независимият кандидат, подкрепен от БСП, Благо Солов има 21.2%. Следват Иван Панайотов от ГЕРБ с 18.4 на сто, а Арлин Антонов от \"Български социалдемократи\" е с 10.4%.", "date": "2019.10.27", "title": "\"Маркет Линкс\": Бургас и Велико Търново избраха кмет на първи тур"}
{"url": "https://www.dnevnik.bg/sport/2019/10/27/3982583_livurpul_vze_nova_shampionska_pobeda_sled_obrat/", "text": "\"Ливърпул\" възстанови преднината си на върха във Висшата лига след забележителен успех над \"Тотнъм\" в дербито от 10-ия кръг на шампионата. Червените спечелиха с 2:1, въпреки че изоставаха още от първата минута. Хари Кейн изведе \"шпорите\" напред още в 47-ата секунда, но с два гола след почивката \"Ливърпул\" стигна до обрат. Джордан Хендерсън беше точен в 52-ата, а Мохамед Салах донесе успеха от дузпа в 75-ата минута. С победата \"Ливърпул\" отново се откъсва с шест точки пред \"Манчестър сити\" - 28 срещу 22 точки. \"Тотнъм\" пък остана във втората половина на таблицата, допускайки четвъртата си загуба за сезона. \"Шпорите\" имат само една победа в последните си пет срещи и са с 12 точки. Успехът позволи на тима на Юрген Клоп да продължи забележителната си серия без загуба. Червените са непобедени вече в 27 поредния двубоя от Висшата лига, като последната им загуба е от 3 януари. Само 47 секунди след началото на мача \"шпорите\" откриха резултата след груба грешка в защитата на домакините. Хюн Мин Сон получи пространство и стреля, топката рикошира в главата на Ловрен и се отби в страничния стълб, след което отиде на пътя на Кейн. Капитанът на \"шпорите\" нямаше никакъв проблем с плонж да я засече в мрежата.      Ранното попадение даде импулс на гостите от Лондон, които до 15-ата минута стояха много добре на терена. \"Тотнъм\" пресираше домакините и постоянно създаваше проблеми на червените с позициониранет си. Салах се загуби на върха на атаката, а партньорите му Фирмино и Мане също играеха рядк с топката. В 25-ата минута \"Тотнъм\" успя да създаде още едно положение, което дойде след разбъркване, но Ериксен стреля неточно. Секунди по-рано Деле Али не успя да засече центриране на Кейн. От този момент до края на първата част \"Ливърпул\" буквално обсади вратата на \"шпорите\". Стражът Пабло Гацанига се отчете с важни намеси, като спаси изстрели Салах, Александър-Арнолд и Върджил ван Дайк. Много чисто положение пропусна и Садио Мане, който от пет метра стреля неточно с глава, въпреки че беше непокрит.      До почивката \"Ливърпул\" завърши с десет създадени положения и пет точни удара, както и 76% владение на топката. Вратарят на \"Тотнъм\" направи шест спасявания и беше с основен принос да задържи аванса на тима си. \"Шпорите\" бяха и много по-агресивни, след като извършиха осем фаула срещу само два, както и получиха два жълти картона. Втората част започна с нов добър шанс за \"Тотнъм\". Сон овладя дълго подаване на вратаря Гацанига и след това излъга Алисон, но за втори път в мача уцели греда, този път напречната. \"Шпорите\" бяха по-агресивни и излязоха по-напред, за разлика от дефанзивния си подхоод преди почивката, но бързо след това бяха наказани. В 52-ата минута Джордан Хендерсън успя да изравни. Капитанът на червените беше изпуснат от защитата на гостите и от малък ъгъл вкара с удар с левия крак.      За Хендерсън това беше първи гол на \"Анфийлд\" от 2015 г. Въпреки че изравни резултата раноо през второто полувреме \"Ливърпул\" започна да изпитва затруднения в организацията на играта си в предни позиции. Червените не успяха толкова лесно да създават положения пред Гацанига и въпреки ударите, липсваха опасностите. Аржентинският вратар трябваше да се намесва веднъж при удар на Салах и още един път при опит на Фирмино от малък ъгъл. Четвърт час преди края натискът на \"Ливърпул\" все пак даде шанс и то след груба грешка на Серж Орие. Футболистът от Кот д’Ивоар първоначално се справи с пробив на Садио Мане, след което в опит да изчисти топката ритна сенегалеца и направи дузпа.      Салах застана зад топката и с много силен шут от бялата точка не даде шанс на Гацанига, извеждайки мърсисайдци напред. До края на двубоя \"Тотнъм\" беше по-активният тим и се хвърли в предни позиции, за да успее да вземе поне точка. Чистите положения за \"шпорите\" обаче липсваха и те стигнаха само до един точен удар, дело на Сон в добавеното време.", "date": "2019.10.27", "title": "\"Ливърпул\" взе нова шампионска победа след обрат срещу \"Тотнъм\""}
{"url": "https://www.dnevnik.bg/sviat/2019/10/27/3982609_sekreten_kosmicheski_samolet_na_sasht_e_napravil/", "text": "Секретният военен космически самолет X-37B на Пентагона се приземи във Флорида днес, след като направи рекордно дълъг орбитален полет, продължил над две години, обявиха Американските военновъздушни сили, предаде \"Ройтерс\". Безпилотният самолет X-37B, създаден от \"Боинг\", докосна земята на космическия център на НАСА в 3:51 сутринта, след като прекара 780 дни, обикаляйки в орбитата на Земята. Това е петата подобна тестова мисия на серия от нови космически технологии, обявиха от щатските военновъздушни сили. Космическият самолет с размерите на малък автобус бе изпратен в орбита през 2017 г. с ракета SpaceX Falcon 9. Мисията бе управлявана от базираната във Вашингтон служба на военновъздушните сили с цел да проведе редица класифицирани експерименти в дълготрайна космическа среда. \"X-37B продължава да демонстрира значението на космическите самолети за многократна употреба\", коментира секретарят на военновъздушните сили на САЩ Барбара Барет. \"С всяка успешна мисия космическите възможности на нашата нация се подобряват\", казва тя в изявление. Предишната мисия на X-37B продължи 718 дни и се приземи през 2017 г. С кацането на самолета днес продължителността на програмата стана общо 2865 дни. Пентагонът, който все повече разчита на космически технологии, иска от Конгреса да одобри финансиране на предложените от него Космически сили, които да бъдат нова основна част от армията на САЩ.", "date": "2019.10.27", "title": "Секретен космически самолет на САЩ е направил рекордно дълъг орбитален полет"}
{"url": "https://www.dnevnik.bg/sport/2019/10/27/3982584_tri_gola_i_dve_propusnati_duzpi_beliazaha_purvia_uspeh/", "text": "\"Манчестър юнайтед\" постигна първа победа от повече от месец насам, след като надигра новака \"Норич\" с 3:1 като гост. \"Червените дяволи\" не бяха печелили в четири поредни срещи и след точно 43 дни прекъснаха негативната си серия. Това беше и първа победа като гост за \"Юнайтед\" през сезона. Скот Мактоминей, Маркъс Рашфорд и Антони Марсиал бяха точни за тима на Оле Гунар Солскяр. Освен головете си Рашфорд и Марсиал се отчетоха и с по една пропусната дузпа. За \"Норич\" точен беше Ернандес в 89-ата минута, но неговият гол се оказа почетен. \"Червените дяволи\" успяха да поведат в 20-ата минута с точно изпълнение на Скот Мактоминей. Халфът вкара след грешка на защитата на \"Норич\", която не изчисти топката след центриране, а силният му шут беше неспасяем за Тим Крул.      Натискът на гостите се засили и в 28-ата минута тимът получи дузпа, отсъдена за нарушение на Годфри срещу Даниел Джеймс. Повторенията не убедиха, след като нападателят на \"Юнайтед\" също наруши баланса на съперника си в борбата за топката. От 11-те метра Маркъс Рашфорд стреля в долния десен ъгъл на Крул, но стражът на \"Норич\" спаси. За нападателят на \"Юнайтед\" това беше втора пропусната дузпа от началото на сезона. Само две минути по-късно обаче Рашфорд успя да се реваншира и вкара. Той получи много хубаво подаване от фланга от Джеймс, овладя и с второто си докосване прати топката в мрежата - 0:2. До края на първата част \"червените дяволи\" пропуснаха и втора дузпа. Тя беше отсъдена след преглед на видеоповторението, като Кантуел отби с ръка изстрел на Фред. С изпълнението се нагърби Антони Марсиал и прати топката в левия ъгъл, но Крул спаси и този изстрел.      Холандският вратар се превърна в първият, който спасява две дузпи в един мач от Висшата лига от 2016 г., когато това стори сънародникът му Мартен Стекеленбург. След почивката \"канарчетата\" опитаха да бъдат малко по-активни, за да вземат нещо от двубоя. Въпреки това \"червените дяволи\" нанесоха трети удар, който до голяма степен реши и срещата. След бърза контраатака и красива комбинация между Рашфорд и Марсиал, последният вкара и направи резултата 0:3. До края \"Норич\" стигна до почетен гол, дело на Ернандес в 89-ата минута.      В друг мач от неделната програма \"Арсенал\" взе само точка от лондонското дерби с \"Кристъл палас\", стигайки до 2:2 на своя \"Емиратс\". Футболистите на Унай Емери пропиляха аванс от два гола, като поведоха още до деветата минута, но допуснаха изравняване. Точката остави \"артилеристите\" на пето място в таблицата с 16 точки, с четири по-малко от четвъртия \"Челси\". \"Палас\" е с една позиция под \"Арсенал\", като има и точка по-малко. Сократис Папастатопулос откри в седмата минута след асистенция на Гранит Джака. Само две минути по-късноо се разписа и другиият централен защитник Давид Луиз. В 32-ата минута \"Палас\" върна едно попадение в 32-ата минута. Точен беше капитанът на \"орлите\" Лука Миливоевич от дузпа.      След почивката гостите изравниха чрез Джордан Аю в 52-ата минута, но драмата беше запазена за последните минути. \"Арсенал\" стигна до трети гол, дело на Сократис, но след дълги прегледи на ситуацията, попадението беше отменено. Причината беше нарушение в началото на атаката.", "date": "2019.10.27", "title": "Три гола и две пропуснати дузпи белязаха първия успех на \"Юнайтед\" от 43 дни"}
{"url": "https://www.dnevnik.bg/analizi/2019/10/27/3982574_izborite_na_purvi_tur_izpusnati_shansove/", "text": "                         По всичко изглежда, че поне в София с \"гей парадите\" ще продължаваме. Гласувалите за Волен Сидеров са по-малко от присъствалите на София Прайд 2019. По повод избирателната активност: тя става по-ниска на всеки местен вот (вижте в годините назад). Списъците, списъците...(които всички ползват). След още 5 местни избора, представителността ще изглежда напълно нищожна. А изборът ще е взет не от нас. 10% разлика си 10% разлика. Но, ГЕРБ губи около 100 000 гласа. Това най-вероятно ще се окаже решаващо за местния парламент. Но пак казвам - показва , че ГЕРБ са устойчиви в София. Изненадата е Борис Бонев. Тя показва на \"градската десница\", че трябва ХАРАКТЕРЕН образ и работа на терен, много работа на терен. Навсякъде в България. Показва и, че едни бая проценти от Бонев (регистрира двама общински съветници) ще се преразпределят. Това е за тези избиратели: честито, вкарахте в Общинския съвет някой друг.  ГЕРБ се свиват – в София значително, на някои други места – също. За пръв път от 2005 г. в София ще има и балотаж – и мястото на Фандъкова не е гарантирано. \"Демократична България\" повтаря резултата на РБ от 2015 г. в София. Можеше много повече. Необходим е сериозен анализ за не напълно реализирания потенциал.  Борис Бонев и \"Спаси София\" бележат забележителен успех – мобилизираха млади и модерно мислещи хора. Предстои им много политическа работа, ако искат да превърнат подкрепата ( до голяма степен - анти-партиен, протестен вот) в политически капитал.  БСП ги няма никакви (с малки изключения) . Опозиция в страната практически отсъства. Корнелия Нинова вероятно си отива.  ВМРО, въпреки агресивната кампания, също отстъпват. Много думи по студията; всъщност: Ниска активност – политизацията не се състоя; нямаше истеризация ГЕРБ има основание да поиска да си довърши парламентарния мандат: Борисов няма алиби да поиска предсрочни избори; опонентите му нямат основания да му поискат главата  Борисов оцелява без Цветанов – в Цветановград (Търново) неизвестният му кандидат отвява звездата Весела Лечева Фандъкова води достатъчно на първи тур, за да си спечели втория: чакаме посланията й и действията й – към кого и какъв мост търси  Здравко Димитров в Пловдив също води достатъчно; въпреки че не е от Пловдив и драгни майните; Дани Каназирева се харесва на пловдивчани, но не достатъчно, за да стане кмет.  Демократична България се представи в София повече от прилично; не лоши данни в Пловдив, Варна и В. Търново Личен успех на Борис Бонев, без значими политически последствия относно брой съветници; много малко от неговите избиратели биха подкрепили арх. Игнатов В заключение: статуквото е одраскано, има капки кръв във водата, но недостатъчно да настървят акулите, които да разкъсат Борисов. Първи бързи наблюдения над кампаниите и предварителните резултати. Поздравления за Борис Бонев, постигна повече отколкото мнозина прогнозирахме. Поздравления за Демократична България, листата им беше съставена от много добри кандидати. Ако станат втори в София, това ще е заради личностите в листата. Кампанията на Борис Бонев показа как трябва да се комуникира с години, а не само последния месец.  Кампанията на Борис Бонев показа как ще изглеждат кампаниите за местни избори в бъдещето – конкретни, технологични, с много инфографики, точни числа, материали на принципа \"проблем – решение\" и т.н. . Кампанията на Мая Манолова беше пълен провал. Емблематичен пример за кампания, която силно намалява процентите на кандидата си. Г-жа Манолова водеше кампанията си все едно се кандидатира за президент. Общи послания, политическо говорене, високомерно отношение към хората. . Кампанията на Борислав Игнатов стартира с гнусната лична атака срещу него, но той се съвзе бързо и определено извади повече ползи отколкото негативи от ситуацията. За пореден път – не правете негативна кампания. Срещу силни личности няма смисъл, защото само ги прави по-силни. Срещу слаби личности също няма смисъл, те сами се дискредитират. Г-н Игнатов малко сбърка с личното излъчване. Хората все пак искат уверен водач. Интелектуализмът, който г-н Игнатов демонстрираше по време на кампанията, не му спечели фенове. Кандидатът трябва да гори в кампанията, да излъчва желание за победа. А не да седи индиферентно и да говори мъдри слова. В това отношение г-н Бонев определено превъзхождаше. Неслучайно г-н Игнатов е единственият кандидат, който има по-малко гласове от листата на партията си за общински съветници.  Последните три дни от кампанията на г-н Игнатов беше посветена на политически ходове, протести срещу избора на Главен прокурор и т.н. Може и да изглежда добре от гледна точка на политическата сила. Но като послание към избирателите излъчи сигнала – аз ще съм ваш кмет, но ако политическата сила поиска политически действия, ще ви зарежа и ще се отдам на политика. Груба грешка, сви го обратно до тесен партиен вот. Кампанията на Йорданка Фандъкова започна колебливо, самият кандидат не изглеждаше като да иска да участва, имаше странни говорители от нейно име. Но последните две седмици от кампанията нещата се стабилизираха и г-жа Фандъкова върна позициите си.  Г-жа Фандъкова уверено се представи като експерт. Досегашните й мандати все пак й дават отлична подготовка и в стратегическата визия, и в конкретни проекти и детайли.  Странно беше, че очакваното обединение между останалите кандидати срещу г-жа Фандъкова не се състоя. Те загубиха енергия да се разправят помежду си.  Когато опозицията не е обединена, управляващите печелят.  Тактиката на ГЕРБ да вкарат СДС и граждански кандидати в листата си, особено някои млади кандидати, професионалисти в техните области, отново проработи. Игрите на БСП дали г-жа Манолова е неин кандидат или не, ще доведе до отстъпване на второто място в Общинския съвет. Тотален провал на БСП по всички параметри. То само с идеи за връщане на феодализма няма как да им се увеличават избирателите в 21-и век. Не може да се спести грубата грешка на г-н Бонев да се яви като независим кандидат за общински съветник. Да, той влиза в ОС. Но с толкова много гласове, с колкото можеха да се вкарат още поне 8 човека. А сега те ще бъдат разпределени между водещите партии. Т.е. той дава по трима на ГЕРБ и БСП. Поне.  Първото място за г-жа Фандъкова не трябва да я успокоява. На практика тя получава само 1/3 от подадените гласове. Шансът за обединение срещу нея съществува, макар и вече много малък. Следващите няколко дни са много важни.  Да се говори за автоматично обединение и да се сумират гласовете на Демократична България и Спаси София не е коректно. Някои хора може да са го искали, но има хора, които не биха гласували за обединение.  Сега е моментът да се призоват феновете на ДБ и СС да не се карат помежду си. Абсолютно ненужно, контрапродуктивно и радващо комунистите. Сега е моментът да се намерят общите точки, за да се започнат разговори за идващите парламентарни избори.  Ниска избирателна активност. Този път имаше реален шанс с масово гласуване да се промени ситуацията в София. Щом промяна нямаше, значи ситуацията се харесва на голяма част от регистрираните жители на София. Опозиционните партии да помислят как са комуникирали и дали не трябва да променят нещо. А хората, които живеят тук, но не си променят регистрацията, може би да помислят и да го направят. Добре е да могат да гласуват за града, в който живеят. Освен това, законът, че не може да се споменават имена на партии и кандидати от медиите, във века на под-кастите, ютюб-каналите и хилядите други социални мрежи, е отживелица и трябва да се смени. Чакаме втори тур в София. Да видим. От \"Алфа рисърч\": 65% от подкрепилите Борис Бонев са гласували за друга листа. Т.е. това е кандидат, който привлича подкрепа отдругаде. Само 20% от подкрепилите го са откъм ДБ. Извод: ако ДБ бяха вдигнали Бонев за кмет, щяха да са сега на балотаж.", "date": "2019.10.27", "title": "Изборите на първи тур: Изпуснати шансове"}
{"url": "https://www.dnevnik.bg/politika/2019/10/27/3982519_rezultatite_ot_mestniia_vot_borisov_vidia_stabilnost/", "text": "ГЕРБ губи позиции в сравнение с местните избори преди четири години, но не драматично. БСП пък е във възход, но също без особено впечатляващи резултати - това сочат първите резултати на социологическите агенции, като потвърждават предварителните очаквания от осмите редовни избори за местна власт след промените в България. В тях за доверието на избирателите се състезаваха малко над 36 хил. кандидати за кметове и общински съветници. Данните до този момент не са представителни, тъй като са за около половината от областните градове в страната - тези, в които социологическите агенции са избрали да правят анкети на изхода на избирателните секции и паралелно преброяване след това. Дотук ГЕРБ изглежда печели 5 областни града още на първия тур, а в още седем отива на балотаж, като сред тях е столицата, където втори тур не е имало от 14 години, когато премиерът Бойко Борисов спечели за първи път кметското място и така отвори път за три последователни управленски мандата на партията си. Първите официални резултати от общинските избирателни комисии се очакват сутринта. От тях ще стане известно какви позиции запазва управляващата партия ГЕРБ и дали ключовият й коалиционен партньор - ВМРО (явяващ се по места заедно с друг от \"малката управленска коалиция\" - НФСБ), ще има достатъчно добри постижения, за да осигурява нужното мнозинство в общинските съвети, както и какви позиции ще имат БСП, ДПС и \"Демократична България\" в тях. Министър-председателят разтълкува резултатите като \"безапелационна победа\" на партията си, докато основната опозиционна партия - БСП обяви завръщането си в местната власт. \"Демократична България\" и ДПС запазиха пълно мълчание в изборната нощ. \"Дневник\" проследи на живо първите резултати и първите коментари на политическите играчи след вота. Най-важното от изборния ден -  тук . ", "date": "2019.10.27", "title": "Резултатите от местния вот: Борисов видя стабилност, БСП - ново начало (хронология)"}
{"url": "https://www.dnevnik.bg/politika/2019/10/27/3982608_boris_bonev_vse_oshte_ne_mislia_dali_da_uchastvame_v/", "text": "                         - Това са хората, на които им е омръзнал досегашният начин на водене на политика въобще. На политика, която не е отворена към гражданите, на политика, която обслужва само партийния интерес. Аз съм щастлив, че през последните 95 дни активно на водене на кампанията при мен на щандовете идваха стотици хора, които ми казваха \"Аз за първи път ще гласувам в живота си, защото вие ме накарахте\" или \"Аз бях решил повече да не гласувам, но вие – целият екип на \"Спаси София\" ми върнахте надеждата, че е възможна истинска промяна\". За мен това изключително ценно, защото ние успяхме да мотивираме хора, които не вярваха, че нещата могат да се променят и се бяха откъснали от политическия и граждански живот на България. Важно е много повече хора да сме част от този живот. Така, че аз съм много горд с всички тези хора.  . - Видимо са от всякакъв социален статус, които просто припознават младите и доказано независими хора в наше лице. Аз мисля, че разбихме мита, че само \"жълтите павета\" гласуват за истинска промяна – нищо подобно – навсякъде хората имат нужда от промяна и им е омръзнало от това статукво. - Все още са много ранни подобни разговори. След тази дълга кампания, която ни зареди с положителна енергия, но и с доста умора. Сега не мисля за това, предпочитам да мине малко време, да се уталожат нещата и тогава можем да говорим за това. В момента нашият фокус е да работим за София, а вече ни е гласувано огромно доверие, което аз възнамерявам да оправдая напълно. Като техен представител в общината ще изпълнявам обещанията, които съм дал и ще работя по начина от полза за гражданите – напълно открит, защото това заслужаваме всички в София. - Ами, ние нямахме избор, защото партиите така са направили изборното законодателство, че граждански листи да не могат да се правят. Преди време това е било възможно. Мога да гарантирам, че ще работим като за няколко общински групи в съвета. - За балотажа ли? Мисля, че всеки има глава на раменете си, но нека изчакаме и крайните резултати. \"Спаси София\" ще излезе с официално мнение по въпроса. Мисля, че хората ясно показаха, че гласувайки за мен, за моя колега Гергин Борисов, искат промяна. Аз тези хора няма да ги предам.", "date": "2019.10.27", "title": "Борис Бонев: Все още не мисля дали да участваме в парламентарните избори"}
{"url": "https://www.dnevnik.bg/bulgaria/2019/10/27/3982612_bsp_se_vrushta_v_mestnata_vlast_s_dvoino_po-goliama/", "text": "Зам.-председателят на БСП Кирил Добрев обяви на пресконференция, че партията е спечелила двойно повече гласове спрямо предходните местни избори през 2015 г. По негови изчисления \"левицата\" отива на балотаж в 15 от 28 областни града, в някои от които била дори и първа политическа сила. \"Имаме почти двойно по-голяма подкрепа и може да кажем, че БСП се връща в местната власт. Знакови крепости на ГЕРБ се пропукаха. Явно гражданите искат промяна\", каза още той. Според Добрев ниската избирателна активност засилва влиянието на купения вот и затова призова на балотажите да излязат да гласуват колкото се може повече хора. Той обърна и специално внимание на София, където подкрепеният от БСП независим кандидат Мая Манолова отива на балотаж срещу досегашния кмет на столицата Йорданка Фандъкова (ГЕРБ). \"Нека софиянци помислят тази седмица и да гласуват за промяната. Трябва да отбележа, че това беше най-скромната, но и най-направената от сърце и душа кампания от години\", добави Добрев.", "date": "2019.10.27", "title": "БСП се връща в местната власт с двойно по-голяма подкрепа, обяви Кирил Добрев"}
{"url": "https://www.dnevnik.bg/politika/2019/10/27/3982614_boris_bonev_presata_sreshtu_obshtinata_koiato_dosega/", "text": "Пресата срещу столична общината, която досега беше отвън, ще я пренесем и отвътре, това каза кандидатът за кмет от \"Спаси София\" и избран за общински съветник Борис Бонев в интервю за Би Ти Ви. В отговор на въпрос, затова, че общият резултат на двамата десни кандидати - Бонев и Борислав Игнатов е щял да бъде по-висок от на Мая Манолова, която отива на балотаж, той обяви, че един механичен сбор на проценти не дава адекватен анализ на случилото се. Попитан, дали би приел да стане заместник-кмет на Йорданка Фандъкова или Мая Манолова, Борис Бонев обяви, че за него е важно да има доверие на човека, който му предлага подобна позиция. \"Аз не бих казал, че им имам доверие\", обобщи той. В отговор на въпрос на \"Нова телевизия\" Бонев каза, че ще гласува на втори тур, а тайната на вота му е гарантирана. В интервю за \"Дневник\" Бонев казва още, че за момента  не е решено  дали \"Спаси София\" би участвала на следващи парламентарни избори.", "date": "2019.10.27", "title": "Борис Бонев: Пресата срещу общината, която досега беше отвън, ще я пренесем и отвътре"}
{"url": "https://www.dnevnik.bg/politika/2019/10/27/3982616_ima_eroziia_v_podkrepata_za_gerb_no_bsp_e_v_slaba/", "text": "Има ерозия в подкрепата за ГЕРБ в някои градове, но БСП е в слаба кондиция. Това е коментарът на първите резултати от изборите на политолога Даниел Смилов. Той уточни, че при местни избори първите две политически сили взимат най-много гласове, а когато една от двете партии е по-слаба, другата взима огромен брой места. \"Ерозията е видима в София. 2015 година Фандъкова получи над 60% от гласовете, а сега 30%. Шарен и пъстър ще е общинският съвет\", обобщи Смилов. На въпрос към кого от отиващите на балотаж в София, могат да се пренасочат гласовете на хората, гласували за Борис Бонев (получил 10.4% по предварителни данни) и Борислав Игнатов (15.8%), той обяви, че и Манолова и Фандъкова не изглеждат като кандидати, които могат да спечелят тези гласове. \"Избирателите на двамата имат сходен профил - млади, активни хора, които искат добро, европейско управление на града и са чувствителни на тема корупция. Те искат София да е европейски, свободен град. това са темите, които ги вълнуват\", посочи още Смилов. Геновева Петрова от \"Алфа Рисърч\" посочи също по Би Ти Ви, че е в София Мая Манолова не е успяла да реализира резултатът, който някои проучвания са и давали. Тя смята, че Борис Бонев от \"Спаси София\" е привлякъл съществена част от гласовете, настроен към промяна в управлението на София, на които Манолова е разчитала. \"Това не значи, че те на балотажа ще подкрепят Манолова\", уточни Петрова.", "date": "2019.10.27", "title": "Има ерозия в подкрепата за ГЕРБ, но БСП е в слаба кондиция, смята Даниел Смилов"}
{"url": "https://www.dnevnik.bg/video/2019/10/27/3982634_maia_manolova_sofiia_pokaza_che_iska_promiana/", "text": "Независимият кандидат за кмет на София и подкрепена от БСП Мая Манолова обяви на пресконференция след местните избори, че столичани са показали, че искат промяна. Тя ще се изправи на балотаж срещу кандидата на ГЕРБ Йорданка Фандъкова след седмица, сочат резултатите от първия тур. По думите ѝ \"пробивът е направен и промяната е възможна\".", "date": "2019.10.27", "title": "Мая Манолова: София показа, че иска промяна"}
{"url": "https://www.dnevnik.bg/video/2019/10/27/3982631_boiko_borisov_i_bez_cvetanov_se_sumna/", "text": "В първото си изявление след изборите премиерът и лидер на ГЕРБ Бойко Борисов обяви, че управляващата партия е удържала \"безапелационна победа над БСП навсякъде в страната, а в София - двойна\". В отговор на въпрос Борисов каза, че в изборите не се е усетила липсата на доскорошният втори човек в партията - Цветан Цветанов, който винаги е бил шеф на предизборния щаб на партията до изгонването му от партийните постове тази пролет. \"Да, липсва ми, но и без мен, и без него, и без петел, ще съмне\", обобщи в характерния си стил Борисов.", "date": "2019.10.27", "title": "Бойко Борисов: И без Цветанов се съмна"}
{"url": "https://www.dnevnik.bg/politika/2019/10/27/3982645_borisov_kum_desnite_dali_e_po-dobre_kostinbrodskata/", "text": "\"Аз мисля, че десните, демократичните хора, са мислещи. Ако мислят, че тези кукувици са промяната, че тези костинбродски афери, ще донесат промяна, да са им честити.\" Това каза премиерът и лидер на ГЕРБ Бойко Борисов в отговор на въпрос дали ще се обърне към десните за подкрепа на балотажа в София и ще ги призове да застанат зад кандидатурата на ГЕРБ Йорданка Фандъкова.", "date": "2019.10.27", "title": "Борисов призова десните да си спомнят миналото на Манолова при балотажа в София (допълнена)"}
{"url": "https://www.dnevnik.bg/bulgaria/2019/10/27/3982636_za_balotaja_manolova_prizova_za_nadpartiino_obedinenie/", "text": "Час и половина след края на изборния ден независимият кандидат за кмет на София Мая Манолова, която отива на балотаж с дългогодишния кмет Йорданка Фандъкова, дойде в зелената шатра в градинката пред НДК, където е щабът й, за да направи изявление. На първия тур Фандъкова води пред Манолова с около 10%. След като обяви, че днес София е показала, че иска промяна и пробивът е направен, Манолова призова за обединение над партийните пристрастия. Без да споменава имената им тя паздрави и другите \"кандидати на промяната\" Борислав Игнатов и Борис Бонев, които защитавали каузата си въпреки натиска, както и се обърна към хората, които днес не са гласували с уверението, че промяната е възможна. Освен това допълни, че уважава хората, които се борят без да се спотайват и не ги пита от коя партия са. \"Можем да спрем еднопартийния монопол над хората и мръсния въздух във властта и на улицата\", каза Манолова. После допълни, че са нужни силите на всички за борба срещу лъжата и кражбите в София, параван на които било \"усмихнато лице\", от което градът нямал нужда. След като каза, че 14 години партиите не са успели да направят пробив, който днес направили гражданите - да има балотаж за кмет, Манолова обяви, че осъзнава отговорността си и ще се бори с хъс и през идната седмица. \"Промяната е възможна. Промяната е близо. Изборът е между диктатурата и демокрацията\", каза Манолова и завърши: \"Изборът е свещено право. Използвайте го. София означава мъдрост\". Изявлението на Манолова продължи по-малко от 4 минути. Тя бе облечена с лилав костюм и говори на трибуна с икона с образите на Вяра, Надежда, Любов и София.", "date": "2019.10.27", "title": "За балотажа Манолова призова за надпартийно обединение срещу Фандъкова"}
{"url": "https://www.dnevnik.bg/video/2019/10/27/3982642_iordanka_fandukova_nauchih_si_uroka/", "text": "\"За всичките тези години имахме пропуски и съм готова за промяна. Научих си урока.\" Това каза пред журналисти кметът на София Йорданка Фандъкова в първия си коментар след новината, че отива на балотаж с подкрепената от БСП Мая Манолова. Фандъкова обяви, че другата неделя ще разчита на десните хора.", "date": "2019.10.27", "title": "Йорданка Фандъкова: Научих си урока"}
{"url": "https://www.dnevnik.bg/sport/2019/10/27/3982657_hamiltun_triumfira_v_gran_pri_na_meksiko_no_otloji/", "text": "Люис Хамилтън спечели Гран при на Мексико, 18-и кръг за сезона във Формула 1, но отложи шампионския празник, след като не успя да си гарантира предсрочно шеста световна титла. На подиума до Хамилтън се качиха Себастиан Фетел и съотборникът му Валтери Ботас. Британецът триумфира в надпреварата на пистата \"Ерманос Родригес\", което в крайна сметка го доближи на няколко точки шестата корона. Той може да си гарантира титлата още след седмица на пистата в Остин, САЩ. Пилотът на \"Мерцедес\" потегли трети на \"Ерманос Родригес\", но с добра стратегия, отлична работа с гумите и неточности на Шарл Льоклер, стигна пръв до финала. Победата е втора за Хамилтън на мексиканското трасе след 2016 г., както и общо 10-а от началото на сезона. Успехите му във Формула 1 вече са 83, като британецът е само на осем от изравняване на рекорда на Михаел Шумахер. За да спечели предсрочно титлата Хамилтън се нуждаеше да завърши уикенда с аванс от 78 точки пред съотборника си Валтери Ботас. С третото си място финландецът математически пренесе битката и в следващия старт. Шарл Льоклер потегли от полпозишън, следван от Фетел, като двамата не позволиха на съперниците им да ги изпреварят. Зад пилотите на \"Ферари\" беше много интересно, като Хамилтън и Верстапен бяха агресивни, а тоова доведе до излизане от състезателната линия и за двамата.      В петата обиколка Верстапен спука и гума след контакт с Ботас, което го принуди да влезе в бокса. Всеки един от водещите пилоти имаше различна стратегия в надпреварата. Льоклер влезе пръв за смяна на гуми, докато Валтери Ботас остана на трасето повече от 35 обиколки. Хамилтън смени гумите си по-рано с комплект от най-твърдите и поне в началото се оплака от леки проблеми, след което започна да записва все по-добри времена. В крайна сметка стратегията на световния шампион се оказа най-добра, той запази ресурса на гумите и отвори аванс пред останалите. При навлизане в последните 20 обиколки разликата между него и втория Себастиан Фетел беше под 3 секунди, но германецът изобщо не топеше пасива си. Льоклер влезе и за втори път в бокса, което го прати едва четвърти в колоната, движейки се зад Ботас.", "date": "2019.10.27", "title": "Хамилтън триумфира в Гран при на Мексико, но отложи шампионския празник"}
{"url": "https://www.dnevnik.bg/politika/2019/10/27/3982668_fandukova_sofiia_e_diasna_gotova_sum_za_promiana_i/", "text": "Днес отново се показа, че София е дясна, заяви Йорданка Фандъкова в първото си изявление пред медиите след първия тур на изборите. Тя обяви, че на балотажа ще разчита най-вече на подкрепата на всички софиянци, \"с които заедно работихме толкова години и показахме, че София може да се развива и това развитие да продължи\". Досегашният кмет на София заяви готовност за разговори с десните партии, защото софиянци с днешното си гласуване са показали, че има прагматични, добри решения в техните програми и е естествено да продължим в тази посока. На въпрос дали е правила грешки, тя ги нарече пропуски и каза, че е направила своите изводи: \"Готова съм да направя и промяна в работата\". , обясни Фандъкова за каква промяна е готова. На въпрос дали преди балотажа следващата неделя ще излезе на нов дебат с Мая Манолова, Фандъкова не даде утвърдителен отговор. Според нея в хода на кампанията вече ясно е заявила своите решения за града. Въпреки това тя обеща да е на разположение през цялата седмица. На въпрос дали резултатът на ГЕРБ в София може да се приеме като спад, след като на миналите местни избори спечели на първи тур, Фандъкова подчерта, че вярва в интелигентността и прагматизма на софиянци и че  Като послание за балотажа тя подчерта, че и днес София е показала, че е дясна. \"В общинския съвет определено ще има присъствие на десните партии, за да продължи политиката на прозрачност и политиката на работа за София\", пожела Фандъкова.", "date": "2019.10.27", "title": "Фандъкова обяви, че София е дясна и тя е готова за промяна в работата си"}
{"url": "https://www.dnevnik.bg/politika/2019/10/27/3982669_politolog_spiraneto_na_kampaniiata_otne_glasove_na/", "text": "Спирането на предизборната кампания на \"Демократична България\" заради протеста срещу избора на главен прокурор, отне около 20% от гласовете на кандидата й за кмет Борислав Игнатов. Това мнение изрази пред Нова телевизия политологът Антоний Гълъбов. \"20% от привържениците на \"Демократична България\" са подкрепили Борис Бонев и това е резултат от ефекта \"Орлов мост\". Част от хората симпатизираха на Игнатов, но те прекратиха кампанията си и обявиха, че изборът на главен прокурор е по-важен\", каза Гълъбов и подчерта, че трендът на подкрепа на независимия Бонев не е предполагал такъм пик. По данни на агенция \"Алфа рисърч\" резултатите на двамата са близки - Борислав Игнатов е трети с 15.8%, а Борис Бонев - четвърти с 10.4%. Сборът е 26.2%, колкото агенцията дава за класиралата се за балотаж и подкрепена от БСП Мая Манолова. Политологът направи уговорката, че обединението около един кандидат на симпатизантите на Игнатов и Бонев не би означавало автоматичен сбор на гласовете, защото избирателите им са с \"чувствителен профил\". \"Промяната в София е в ход, въпросът е в каква посока, с какво темпо и с какив гаранции за качество и устойчивост ще продължи\", каза политологът. Той добави, че на втория тур условията ппред избирателите ще са различни, защото е известен съставът на общинските съвети и кандидатите ще трябва да покажат, че могат да изпълнят обещанията си.", "date": "2019.10.27", "title": "Политолог: Спирането на кампанията отне гласове на \"Демократична България\""}
