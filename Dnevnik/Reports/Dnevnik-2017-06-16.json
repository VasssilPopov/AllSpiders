{"url": "http://www.dnevnik.bg/sport/2017/06/16/2990800_pironkova_specheli_set_na_nula_no_otpadna_ot_turnira_v/", "text": "Цветана Пиронкова спечели сет на нула срещу поставената под №5 Луция Шафаржова, но отпадна в 1/4-финалите на турнира на тревни кортове в Нотингам.Българката отстъпи с 3:6, 6:0, 6:4 и от понеделник ще бъде под №150 в световната ранглиста, което почти сигурно ще я прати в квалификациите на \"Уимбълдън\". Това ще застраши серията й от 46 поредни участия в основната схема на турнирите от Големия шлем.Пиронкова и Шафаржова изиграха много оспорван двубой, който продължи 1.50 ч. и премина през десет пробива. 29-годишната българка дори спечели повече точки - 87 срещу 82, но въпреки това допусна пета поредна загуба в шестия си двубой с 30-годишната чехкиня.Пиронкова имаше две ранни възможности да пробие в четвъртия гейм на първия сет. Шафаржова обаче се спаси и изравни резултата, а още в следващия гейм проби подаването на българката.Чехкинята затвърди предимството си и имаше три шанса да спечели сервис гейма на съперничката за втори пореден път. Пиронкова се измъкна от трудната ситуация и дори получи шанс да върне пробива при 3:4.Шафаржова обаче намери сервиса си в най-критичния момент, спечели подаването си за 5:3, след което сложи край на сета с пробив на нула.Във втората част Пиронкова започна да играе много стабилно в защита и да праща по-дълбоки удари от дъното на корта. Това доведе до множество грешки от ракетата на Шафаржова, която не можеше да намери отговори срещу бекхендите на българката.Пиронкова не само спечели сета на нула, а увеличи серията си до осем поредни гейма, за да поведе с пробиви и 2:0 в решителната третата част. В този момент дойде поредният обрат на корта. Шафаржова спечели следващите четири гейма и се доближи до победата.Пиронкова отговори по страхотен начин, печелейки осем поредни точки, за да изравни резултата - 4:4. При 4:5 българката сервираше за оставане в мача и поведе с 30:0, но се поддаде на напрежението и загуби подаването си, което сложи край на мача.В спор за място на финала Шафаржова ще се изправи срещу хърватката Дона Векич. Другият полуфинал противопоставя поставената под №1 Джоана Конта и Магдалена Рибарикова.", "date": "16-june-2017", "title": "Пиронкова спечели сет на нула, но отпадна от турнира в Нотингам"}
{"url": "http://www.dnevnik.bg/sviat/2017/06/16/2990601_merkel_e_sus_solidna_prednina_100_dni_predi_izborite/", "text": "Сто дни преди федералните парламентарни избори консерваторите на германския канцлер Ангела Меркел имат шанс да спечелят най-много подкрепа, сочи социологическо проучване, цитирано от агенция ДПА.Според Infratest dimap християн-демократите ще съберат 39% от гласовете, а лявоцентристките социалдемократи - 24%.Свободните демократи биха получили 9% и ще се завърнат в Бундестага, от който либералите отпаднаха на изборите през 2013г.Приблизително толкова (8%) може да събере антиевропейската \"Алтернатива за Германия\", която по този начин за пръв път ще има депутати във федералния парламент в Берлин.Левите коалиционни партньори в управлението претърпяха изненадващо поражение през май в една от крепостите си - провинция Северен Рейн Вестфалия, което повдига въпросителни около лидерската позиция на Мартин Шулц. Завръщането му в германската политика в началото на годинаjd предизвика подем в популярността на ГСДП, но в последвалите седмици \"Ефектът Шулц\" не се превърна в трайна подкрепа.Анализатори критикуват социалистите, че са организирали кампанията си около темата за социалната справедливост в германското общество в момент, когато икономиката работи на пълни обороти, разходите на домакинствата се увеличават, а избирателите се вълнуват повече от националната сигурност и интегрирането на мигранти и бежанци.", "date": "16-june-2017", "title": "Меркел е със солидна преднина 100 дни преди изборите"}
{"url": "http://www.dnevnik.bg/biznes/2017/06/16/2990761_suzdateliat_na_spodelenoto_prostranstvo_betahaus/", "text": "Съоснователят и управител на споделеното работно простраство betahaus - Александър Михайлов, спечели първата награда в десетото юбилейно издание на националния конкурс за млади бизнес лидери , организиран от \"Капитал\" и \"Кариери\". Михайлов е отличен сред 75 кандидати за постиженията си в развиването на бизнес модела за споделените пространства и формирането на стартъп системата в България.\"Изобщо не съм очаквал, че ще спечеля\", каза Михайлов по време на вчерашното награждаване, където получи получи пълна стипендия по бизнес обучение в програмите на City College – международния факултет на Шефийлдския университет.Втората награда - 60% от таксата за курса на Шефийлдския универстите, получи Александър Сумин, създател на команията ClaimCompass, която помага на пътниците да получат обезщетение при проблем с полета си. Трета бе класирана Мартина Стефанова, която е съосновател на фондацията \"Дома Арт\", организатор на редица културни събития, концерти и фестивалите \"Дома арт\" и \"квАРТал\".Конкурсът Next Generation отличава постиженията на успешните бизнес лидери до 35 годишна възраст, които предлагат иновативни решения и бизнес модели, и имат социални каузи. Традиционно в конкурса са включват представители от финансовите и технологичните сфери, но тази година сред наградени бяха и млади хора с проекти в сферата на здравеопазването, организирането на културни събития и защитато на потребителите.Тази година в конкурса участваха 75 кандидати, от които бяха одобрени 20, а от тях след интервюта 12 достигнаха до финала. Всички те особено впечатлиха журито, поради което City College отпусна стипендии и за 9-та кандидати извън тройката на големите победители, съобщиха организаторите. Стипендиите възлизат на 30 процента от таксата за обучение във факултета.За тях се пребориха Александър Георгиев - мениджър в Avon Cosmetics; Боряна Герасимова - основател и изпълнителен директор на компанията за генетични изследвания NutriGen, Десислава Дончев - мениджър в отдел \"Операции\" на Hewlett Packard Enterprise, Иван Житянов - ръководител на дирекция \"Ситемна интеграция\" в Telelink, Иван Ненков - изпълнителен директор на Софутерния университет в България - Софтуни, Любомир Янчев - създадел на иновативното устройство за управление на климатици \"Мелиса\" и изпълнителен директор на компанията Melissa Climate, Надя Русенова - създател и изпълнителен директор на компанията за изготвяне на здравословни хранителни режими TopForma; Христо Борисов - продуктов мениджър в софтуерната компания Progress и Христо Петков - основател и собственик на бранда за чорапи Stinky Socks.", "date": "16-june-2017", "title": "Създателят на споделеното пространство betahaus спечели голямата награда в конкурса Next Generation"}
{"url": "http://www.dnevnik.bg/sport/2017/06/16/2990630_prezidentut_na_basketbolniia_lietuvos_prizova_za/", "text": "Президентът на баскетболния \"Лиетувос ритас\" Гедвидас Вайнаускас предизвика голям расистки скандал след коментар, че наличието на повече от двама тъмнокожи състезатели в състава вреди сериозно на отборите.\"Това не може да продължава по същия начин. Отбори, недейте да имате повече от двама черни играчи, защото тогава започват да се случват лоши неща. Мога да кажа това от 23-годишния си опит в бизнеса\", заяви Вайнаускас.Изказването е по повод третото място на \"Ритас\" в шампионата на Литва. За втора поредна година отборът не успя да стигна до финала, като вината за загубата в полуфинала беше хвърлена върху американските играчи в отбора.Договорите на Клевин Хана, Тейлър Браун и Кори Фишър бяха прекратени, а Дрю Гордън има фрактура на крака и замина за САЩ.Коментарите на Вайнаускас предизвикаха голям отзвук сред баскетболната общественост в Европа, като мнозина призоваха той да напусне доброволно своя пост, който заема от 1997 г.\"Ритас\" е ставал пет пъти шампион на Литва, а този сезон спечели купата на страната.", "date": "16-june-2017", "title": "Президентът на баскетболния \"Лиетувос\" призова за \"по-малко черни играчи\""}
{"url": "http://www.dnevnik.bg/biznes/2017/06/16/2990713_proizvoditeli_iskat_promiana_v_standarta_za_kofichkite/", "text": "Три компании, производители на кисело мляко, искат промяна в българския държавен стандарт, която да им позволи да използват опаковки за продуктите си от всякакви материали. В предложението не се посочва конкретен материал, който компаниите искат да използват, но вероятно става въпрос за материала полипропилен, който не е разрешен от стандарта. .В момента българският държавен стандарт допуска опаковките на киселото мляко да бъдат от стъкло, керамика или полистирен. При проверки Българската агенция по безопасност на храните е установила, че 6 производителя на кисело мляко не спазват нормата и използват кофички от полипропилен, който е по-евтин от разрешения полистирен. От изказванията се разбра, че три от компаниите нарушители са внесли предложението за промяна - \"Обединена млечна компания\"-Пловдив, \"Димитър Маджаров-2\" и \"Полидей-2\". В него те са посочили единствено, че искат да могат да ползват материали, които са разрешени от стандартите в Европейския съюз. Те не са описали и конкретно какви биха били по обем новите опаковки, как ще изглеждат и как ще се затварят.На обсъждането присъстваха недоволни граждани, представители на различни организации и служили в Българския институт по стандартизация. Повечето изказвания бяха негативни. Според експертите промяната не бива да се прави, защото не се знае по какъв начин ще повлияят различните видове материали върху киселото мляко.По време на обсъждането се разбра, че от Министерството на здравеопазването са изпратили отрицателно становище за искането, а пък положително мнение е получено от Националния център за изследване на общественото здраве. Окончателното решение трябва да бъде взето от техническия комитет за селскостопански и хранителни продукти в Българския институт по стандартизация.Преди в стандарта за състава на киселото мляко и конкретно бактериите лактобацилус булкарикус и стрептококус термофилус. ", "date": "16-june-2017", "title": "Производители искат промяна в стандарта за кофичките за кисело мляко"}
{"url": "http://www.dnevnik.bg/sviat/2017/06/16/2990795_obediniteliat_na_germaniia_helmut_kol_pochina_na_87/", "text": "Бившият германски канцлер Хелмут Кол е починал на 87 години, съобщи агенция \"Ройтерс\", позовавайки се на в. \"Билд\".Кол ръководи Германия между 1982 г. и 1998 г., като по негово време страната се обедини. Той и френският президент Франсоа Митеран бяха движещите сили за създаването на Маастрихстския договор - един от основополагащите документи на Европейския съюз.Негови са думите \"Германското обединение и единството на Европа са двете страни на една и съща монета\", произнесени по време на конгрес на Християндемократическата партия през 2002 г. \"Вчерашните визионери са днешните реалисти\", казваше още той.Прз 1988 г. Кол и Митеран получиха международната награда \"Карл Велики\", а десет години по-късно бе обявен от европейските лидери за \"Почетен гражданин на Европа\" - втория човек, получил тази титла след Жан Моне. \"Мой ментор, приятел, самата същност на Европа\", нарече го председателят на Европейската комисия Жан-Клод Юнкер. \"Смъртта на Хелмут ме рани дълбоко\". Флаговете пред сградата на Комисията бяха свалени наполовина в знак на траур.\"С Барбара скърбим дълбоко за загубата на един истински приятел на свободата, мъж, когото считам за един от най-великите лидери в поствоенна Европа\", заяви американският държавен глава Джордж Буш Старши. \"Както толкова много хора, станали свидетели на неописуемите развала и страдание на онова време, Хелмут мразеше войната, но ненавиждаше тоталитаризма дори повече. Така че посвети публичния си живот на това да подсили демократичните институции в родината си и отвъд нея. Съвместната работа с този мой много добър приятел, за да постигнем мирен край на Студената война и обединението на Германия в НАТО, остава една от най-големите радости в живота ми. По време на общите ни преживявания Хелмут бе скала - стабилен и твърд. Скърбим за загубата му, макар да знаем, че забележителният му живот ще вдъхнови бъдещите поколения лидер да рискуват и успяват. Нека всемогъщият Бог благослови Хелмут Кол и свободата, за чието осигуряване той помогна\".\"Бъдещите историци ще казват, че 21-ви век за Европа започна под неговия взор. Историята на Хелмут Кол е историята на Германия в 20-ти век\", каза през 1999 г. президентът на САЩ Бил Клинтън. Малко след като се оттегли от длъжност, Кол бе замесен в скандал за финансирането на християндемократите. До смъртта си той отказа да съобщи откъде са дошли огромните даренията с мотива, че е дал думата си на дарителите.Някога той бе ментор на канцлера Ангела Меркел, назначавайки я на първия ѝ министерски пост, но в последните години  бюджетната ѝ политика и отношението ѝ към Русия в контекста на украинската криза. В писмо, отправено до нея, за 60-тия ѝ рожден ден през 2014 г., Кол: \"Бих искал да те окуража да се придържаш към обединена Европа, да насърчаваш политическото споразумение и да продължаваш да се бориш за необходимата стабилност\".Миналата година Кол прие  и след това двамата направиха общо изявление, в което обявиха, че Европа  с приема на мигранти. Те обаче се въздържаха да нападнат Меркел директно. Вместо това заявиха, че те, както и тя, се стремят да осигурят доброто на Европа и мира в света. ", "date": "16-june-2017", "title": "Обединителят на Германия Хелмут Кол почина на 87 години"}
{"url": "http://www.dnevnik.bg/bulgaria/2017/06/16/2990844_smetnata_palata_se_oburka_za_deklaraciiata_na_lozan/", "text": "Като член на Висшия съдебен съвет Лозан Панов е длъжен да подаде в дирекция \"Публичен регистър\" на Сметната палата ежегодна декларация за имуществото и доходите си през 2016 г. Това съобщават от Сметната палата след като по-рано те публикуваха декларациите на висшите държавни служители. От там цитират чл. 2 ал. 1 т. 15 от Закона за публичност на имуществото на лица, заемащи висши държавни длъжности.Уточнението идва след като се разбра, че Панов не е подал в това ведомство декларация, а пред Инспектората на ВСС. От палатата допълват, че това задължение, включително председателят на Върховния административен съд и главният прокурор.От институцията прилагат и скрийншот от началната страница на палатата, където още в началото на годината е публикувано съобщение по темата. От него, и от самия сайт се вижда, че членовете на ВСС от 1 януари 2017 г. подават декларации пред Сметната палата, а именно пред инспектората, където Панов е декларирал имуществото си.Цитираното съобщение от 12 януари 2017 г. е информация, предоставена от Инспектората на Висшия съдебен съвет по повод влизането в сила на измененията и допълненията в Закона за съдебната власт и задължението за съдии, прокурори и следователи да подават декларации в две части за имущество и интереси пред Инспектората към Висшия съдебен съвет.По-рано от Върховния касационен съд, оглавяван от Лозан Панов, съобщиха, че председателят на ВКС няма задължение да декларира пред Сметната палата, а пред инспектората.Промяната в законодателството доведе до този спор. През миналата година Народното събрание одобри промени в правомощията на Инспектората с промените в Закона за съдебната власт. Сред новите правомощия е и това органът да съхранява регистъра с имуществените декларации на магистратите. Сред тях са и тези на оглавяващите Върховния касационен съд и на Върховния административен съд, както и на главния прокурор. Инспекторатът има право да прави проверки по декларираното. ", "date": "16-june-2017", "title": "Сметната палата се обърка за декларацията на Лозан Панов"}
{"url": "http://www.dnevnik.bg/sviat/2017/06/16/2990833_protesti_izbuhnaha_na_niakolko_mesta_v_london_zaradi/", "text": "Десетки гневни протестиращи нахлуха днес следобед в сградата на общинския съвет в лондонския квартал \"Кенсингтън и Челси\", на чиято територия се намира изгорелият блок със социални жилища Гренфел тауър.Протестиращите преодоляха автоматичната врата, водеща към първия етаж и бяха спрени на стълбището към втория етаж от няколко частни охранители. Разменени бяха удари и атмосферата се нажежи. Някои от нахлулите напуснаха сградата, но други отказаха да го направят.Стотици се бяха събрали пред кметството. \"Искаме справедливост\" и \"Срам за вас\", \"Убийци\", скандираха демонстрантите. Някои от протестиращите носеха плакати с надпис \"Справедливост за Гренфел\".Те показваха пред медиите плакати със снимки на лица, които все още са обявени за изчезнали. Дузина полицаи, включително конни, охраняваха демонстрацията, разказва агенция \"Франс прес\".Отделен протест на около 200 души имаше и при метростанция \"Нотингхил\" с настояване за по-бързи действия от общинските съветници, отговарящи за жилищното настаняване на останалите без дом. След срещата си с пострадали в църква в северен Кенсингтън, премиерът Тереза Мей бе изведена набързо и под строга охрана заради недоволни демонстранти.Лондон изпитва хроничен недостиг на жилища и протестиращите се опасяват, че общината ще ги настани в жилища далеч от общността им. Хората се страхуват да не би да ги принудят да напуснат Лондон, отбелязва агенция \"Асошиейтед прес\".Полицията потвърди смъртта на 30 души при пожара, но според неофициални източници, цитирани от \"Скай нюз\", жертвите може би са около 70. Властите се опасяват, че протърсването на сградата ще отнеме месеци, а идентифицирането на някои от жертвите може да се окаже невъзможно.След пожара, случил се в нощта на вторник срещу сряда, мнозина отправиха остри критики към управлението на жилищния блок, което сметнаха за недостатъчно добро. Според мнозина това се е дължало на факта, че жилищата са социални. Предупрежденията за опасност от пожар са били пренебрегвани в продължение на години.Смята се, че облицовката на фасадата, извършена миналата година, също е помогнала за разпространяването на пламъците. Според в. \"Таймс\" използването на подобен метод за облицовка е забранено в САЩ при сгради, по-високи от 12 метра./БТА", "date": "16-june-2017", "title": "Протести избухнаха на няколко места в Лондон заради трагедията с изгорелия жилищен блок"}
{"url": "http://www.dnevnik.bg/bulgaria/2017/06/16/2990739_simeon_sakskoburggotski_dava_goliam_priem_za_80-ata_si/", "text": "Трима президенти дойдоха във \"Врана\", за да уважат 80-тата годишнина на Симеон Сакскобургготски - Румен Радев, Георги Първанов и Петър Стоянов. Сред множеството политици са и бившите премиери Пламен Орешарски, Сергей Станишев и Стефан Софиянски.Премиерът Бойко Борисов не присъства на празненството след като по-рано се разбра, че е бил успешно опериран по спешност заради проблем с менискуса на едно от колената си.Президентът Радев подари на рожденика сребърен джобен часовник от края на 19 век с лика на Фердинанд.Гостите първо минаваха през салона на двореца, където лично рожденикът посрещна и се ръкува с всеки от тях. Празненството е на поляната пред сградата.Сутринта в катедралата \"Св. Александър Невски\" в чест на рожденика.Поканени са и от вчера са в София всички престолонаследници на бившите монархии на всички балкански държави съседи на България, включително и пряк потомък на турския султан Мехмед V. Наблюдатели коментират това като знак за установено и необратимо балканско сътрудничество и мир в противовес на старото мнение за \"вечните вражди на Балканите\".Пристигнал е и принц Никола от Черна Гора, братовчед на Симеон Сакскобургготски по майчина линия (майката на царица Йоанна - кралица Елена, е дъщеря на черногорския крал Никола, женена за италианския крал Виктор-Емануил III ).Симеон Сакскобургготски е роднина с почти всички действащи крале в европейските държави, но те не са поканени, тъй като тържеството не е организирано от държавата, а е частно и охраната не може да бъде координирана според техния протокол.За разлика от тържествата преди години в Румъния за 80-ата годишнина на румънския крал Михай, които бяха организирани от правителството - тогава в Букурещ по държавна покана пристигнаха представители на всички действащи кралски фамилии от Европа и юбилеят се превърна в първо събитие в международния обмен. Все пак сутринта на молебена в \"Св. Александър Невски\" бяха забелязани и служители от НСО, наред със служители на частна охранителна фирма.В София е цялата фамилия на Симеон Сакскобургготски - вдовицата на сина му Кардам - Мириам със синовете Борис и Белтран, синовете на Симеон Сакскобургготски Кирил, Кубрат, Константин със съпругите си и децата, дъщерята Калина със съпруга си. Те се движат с автобус из София. Другите гости - с лимузини.В София е кралица София - майката на испанския крал Фелипе, и нейната сестра Ирина.Пристигнал е принц Андреас - братовчедът на Симеон Сакскобургготски от Германия, който управлява имуществото на фамилията Сакс-Кобург-Гота.След молебена днес Симеон Сакскобургготски бе поканен в Музея на София, където валидира пощенска марка посветена на 80-годишнината му.Тържествата започнаха преди няколко дни - вчера във Врана се проведе турнир по фехтовка, посветен на юбилея, на открито имаше концерти на даровити деца .без родители.На приема тази вечер няма да присъстват дипломатите - за тях Симеон Сакскобургготски организира отделно събитие, също във Врана, но идната седмица.", "date": "16-june-2017", "title": "Симеон Сакскобургготски дава голям прием за 80-ата си годишнина"}
{"url": "http://www.dnevnik.bg/sport/2017/06/16/2990842_cska_-_sofiia_ostava_uchastnik_v_liga_evropa_kum/", "text": "Към днешната дата \"ЦСКА - София\" остава легитимен участник в Лига Европа, обяви спортният арбитражен съд в Лозана (КАС). Клубът има , а до момента УЕФА не е отменила това решение, се посочва в становището на КАС.Червените завършиха втори в Първа лига, но бяха уведомени, че , защото не отговарят на изискването за тригодишно членство в съответната национална асоциация.КАС обяви днес, че отхвърля жалбата на \"ЦСКА - София\", тъй като на този етап няма решение, което да спира отбора от участие в квалификациите на Лига Европа. Т.е. към днешната дата подобна жалба е безпредметна.В становището на съда в Лозана е посочено, че с решението от 29 май да отхвърли жалбата на \"новосъздадения футболен клуб ПФК ЦСКА София ЕАД (ЦСКА - София)\" за изключение от тригодишното правило УЕФА е индикирала, че червените няма да играят в евротурнирите.\"УЕФА засега не е отменила решението на БФС, което дава лиценз на \"ЦСКА-София\" за участие в Лига Европа през сезон 2017/2018. Следователно към днешна дата българският клуб има право да участва и не е застрашен от непоправими щети. Затова искането да се спре решението на УЕФА и да се нареди на УЕФА да не възпрепятства \"ЦСКА-София\" от участие в предстоящото издание на турнира е отхвърлено\", се казва в решението на КАС. , че се изчаква официална информация от УЕФА за това кой ще е третият български отбор, който ще играе в Лига Европа.Сайтът на УЕФА показва, че сред участниците в жребия фигурира \"ЦСКА - София\", като се уточнява, че списъкът е предварителен и трябва да бъде потвърден.Жребият за предварителните кръгове е в понеделник, а първите квалификационни мачове са на 29 юни. ", "date": "16-june-2017", "title": "\"ЦСКА - София\" остава участник в Лига Европа към днешна дата"}
{"url": "http://www.dnevnik.bg/sviat/2017/06/16/2990632_poslanieto_na_es_do_mei_platete_si_smetkite_i_se/", "text": "Тереза Мей трябва да се съгласи да изплати британските задължения към Европейския съюз и да прекрати заплахите си за оттегляне без законово споразумение, ако желае преговори за \"по-мек Брекзит\", за какъвто призовават някои от нейните съюзници, казват преговарящите от ЕС.Ако наказаният на изборите премиер и министърът за Брекзит  възприемат по-мек тон, когато преговорите най-после започнат в Брюксел идната седмица, те могат да постигнат добри отстъпки, мислят някои. Седмица след като Мей изгуби парламентарното си мнозинство в избори, които тя сама свика с надеждата да засили позициите си в преговорите, някои нейни колеги консерватори искат тя да се фокусира повече върху ограничаването на щетите за бизнеса и по-малко върху съкращаването на имиграцията и другите отношения с ЕС, когато Великобритания напусне съюза през март 2019 г.Другите правителства в ЕС ще бъдат доволни да позволят на Великобритания да запази привилегията на свободна търговия, тъй като това би ограничило и удара срещу техните икономики, казаха високопоставени служители пред \"Ройтерс\". Те обаче не са готови да смекчат  и за министър-председателката ще бъде трудно да убеди партийните хардлайнери за Брекзит да ги приемат.Да се спекулира обаче сега за различните варианти на един бъдещ търговски договор - дали Брекзит ще е \"мек\" или \"твърд\", означава да се слага каруцата пред коня, казват те.Лидерите на ЕС не дадоха на главния преговарящ  пълномощия за каквито и да са разговори за търговия, докато той не постигне рамкови споразумения по приоритетите на Брюксел, включително задълженията на Лондон. Барние призна тази седмица, че в Лондон са \"чувствителни\" към твърденията на ЕС, че през 2019 г. Великобритания може би ще дължи на Евросъюза около 60 млрд. евро, и добави, че изчистването на този проблем ще помогне за постигане на търговско споразумение. \"Бих желал много бързо да приключим с този въпрос и да намерим конкретни, прагматични и справедливи решения\" , каза той в понеделник. \"Нуждаем се от доверие, за да изградим бъдещите си отношения.\"Лидерите на ЕС, които ще се видят с Мей на среща на върха в четвъртък, са обезпокоени от нееднократните й заплахи за напускане \"без споразумение\", макар че повечето от тях, имайки предвид хаоса, който това би предизвикало, гледат на това като на блъф от предизборната кампания. Те са също раздразнени от отказа ѝ ясно да потвърди, че Великобритания ще плати \"солената сметка\" (по думите на Брюксел). Някои британски министри дори казаха, че ЕС може да дължи пари на Лондон.Ако Дейвис, който  в понеделник, покаже , че британците са склонни да приемат позицията на ЕС за решаване на приоритетните въпроси през \"първата фаза\", то тогава търговските разговори могат да започнат към края на годината - според Барние трябва да се следва график \"стъпка по стъпка\", за да се ограничи риска от разрушителен сценарий за \"никакво споразумение\". Според високопоставен служител от ЕС, осведомен по въпроса, преговори за \"мек Брекзит\" могат да бъдат \"продуктивни\" и да доведат до напредък през първите месеци, като британското отношение при обсъждането на финансовите проблеми \"ще бъде първият сериозен тест за преговорите\".Има различия и по другия приоритетен за Брюксел въпрос - гарантирането на правата на 3 млн.  на ЕС, живеещи във Великобритания, но според дипломати той не е толкова проблематичен.Лидерите приветстваха новия тон, идващ от Лондон, и говоренето за \"мек Брекзит\", предпоставки, които могат да бъдат не така деструктивни, както заплахите на Мей за пълно скъсване с общия пазар и с митническия съюз. Официални лица от поне няколко правителства виждат в това възможност за компромис по британската сметка. \"Ако те откажат да платят, няма да има споразумение, - каза пред Ройтерс високопоставен служител от една страна членка на ЕС, занимаващ се с Брекзит. - Когато обаче се обсъжда размера на сумата, тук ще има гъвкавост.\"Високопоставен служител в Брюксел каза, че тази сума, сравнена с нетната годишна вноска на Лондон към ЕС от около 10 млрд. евро, все пак ще е \"нищожна\" с оглед на икономиката на страната, а също и че окончателната сума ще бъде определена не толкова от технически и юридически аргументи, колкото от яки политически пазарлъци. Постигането на значителен напредък по въпросите за бюджета и правата на гражданите, както и  в Ирландия, ще позволи на лидерите на ЕС да дадат на Барние към декември мандат да обсъжда евентуални бъдещи близки отношения, както и възможния след 2019 г. преходен период от няколко години , за да се облекчи процеса.Барние говори за желание да се разглеждат различни опции, но служители на ЕС подчертават също, че по-голям достъп до пазарите на ЕС ще означава и поемане на по-големи разходи, близки до тези за членство в ЕС. Те изразяват съмнения дали Великобритания може да намери политически консенсус по този въпрос. Останалите 27 страни, включително водещите - Германия и Франция, искат да разубедят други евентуални желаещи да последват британския пример и затова настояват, че споразумението за Брекзит трябва да дава по-малко преимущества, отколкото пълното членство.\"Всички опции са балансирани и са свързани със задължения\", каза служител на ЕС, занимаващ се с Брекзит. Той отбеляза, че Мей, изглежда, се е стремяла към широкообхватно споразумение за свободна търговия, като договореното миналата година с Канада, но добави, че някои от от тези, призоваващи за \"мек\" Брекзит, имат предвид условията, договорени с Норвегия и Турция.Норвегия е в общия пазар, като в замяна приема свободната имиграция от ЕС, решенията на съдилищата на ЕС и бюджетни плащания. Турция има специален статут по отношение на митническия съюз, но трябва да следва Брюксел по отношение на търговската политика с другите глобални играчи.Проблем за Брюксел, ако започне преговори по такива модели, ще възникне, в случай че поддръжниците на Брекзит решат да ги блокират. Това ще повиши риска от фатално забавяне и от недостиг на време за постигане на каквото й да е споразумение. \"Може ли след 10 месеца да се окаже, че няма реално мнозинство за това? Тогава всичко изведнъж става много несигурно\", каза служителят. /БТА", "date": "16-june-2017", "title": "Посланието на ЕС до Мей: Платeте си сметките и се дръжте добре, ако искате \"мек Брекзит\""}
{"url": "http://www.dnevnik.bg/bulgaria/2017/06/16/2990835_povreda_v_kontaktnata_mreja_na_tramvaite_podpali/", "text": "Паднала част от контактно-кабелната мрежа на трамвайните линии запали тревната площ около Паметника на Васил Левски в София, съобщиха от МВР.Сигналът за възникнал огън е постъпил към 17.50 часа днес. Пожарът вече е погасен от пристигналите на място пожарникарски екипи. На безопасно място е изтеглена трамвайна мотриса, няма пострадали хора.Спряно е подаването на електричество в района, работи се по възстановяване на мрежата. Няма проблем с преминаването в района.", "date": "16-june-2017", "title": "Повреда в контактната мрежа на трамваите подпали храстите край паметника на Васил Левски"}
{"url": "http://www.dnevnik.bg/bulgaria/2017/06/16/2990818_tomislav_donchev_do_15_g_shte_napravim_izlishna/", "text": "През следващата година и половина правителството ще се опита да направи хартията излишна в общуването на гражданите с администрацията. Това се разбра от думите на вицепремиера Томислав Дончев в предаването \"Панорама\" на БНТ. С това той на практика обяви началото на електронното правителство, за което се говори от години, но сериозни стъпки напред не са направени.Дончев участва в предаването замествайки премиера Бойко Борисов, които не можа да дойде заради спешна операция на менискуса, която се наложила днес. Дончев обяви, че не го замества, защото процедурата предвижда това да се прави, само когато Борисов е в чужбина. А срещу желанието му да участва в \"Панорама\", какъвто ангажимент предварително е приел, се оформила лекарска коалиция, обясни вицепремиерът.Дончев обяви още, че са готови първите 12 регистъра, които са служебно достъпни, и няма да е нужно услугите по тях да се издават на хартия на гражданите. От следващата сряда ще забраним на администрацията да иска хартия за тези услуги, обяви той. По-рано днес при дискусия при премиера по облекчаването на административните тежестит, тъй като справката би могла да се прави по служебен ред.На въпрос защо толкова се бави масовото въвеждане на електронните услуги в администрацията вицепремиерът обясни, става въпрос за голяма съпротива от страна на администрацията и че никой ръководител в нея би се съгласил да намалеят офисите и персоналът в резултат на въвеждането на електронни услуги. Издаването на хартиен документ дава власт, каза още той и посочи, че за преодоляването на този проблем е нужда воля и натиск. Той призна и че не един и двама инвеститори са си тръгнали от България след като са попаднали в \"лепкавата\" мрежа на администрацията.Дончев не бе питан и не каза за кои 12 регистъра говори, спомена само КАТ и този на кадастъра.В отговор на въпрос защо никога реформите в България не се довършват, Дончев посочи, че след обявяването им обичайно се правел поне една година анализ, после толкова поне отнемали нужните промени в законодателството, а след това идвал краят на съответния мандат.На въпрос защо се говори само за ремонта на НДК, а не и за важните въпроси по предстоящото председателство на ЕС от страна на България, Дончев каза, че това не е вярно и че имало далеч по-комични истории покрай дуги председателства. Той не знаел и за провалено председателство поради слаба политическа подготовка или неремонтирана зала. Изкуството било в тънкото моделиране, а преди да се говори за политиките при председателството, те трябвало да се обсъдят с другите страни членки.", "date": "16-june-2017", "title": "Томислав Дончев: До 1.5 г. ще направим излишна хартията в администрацията"}
{"url": "http://www.dnevnik.bg/sport/2017/06/16/2990093_milan_izpuska_talantliviia_mlad_vratar_donaruma/", "text": "\"Милан\" изпуска един от най-талантливите си футболисти - 18-годишния Джанлуиджи Донарума. Вратарят е отказал да поднови договора си с клуба, който изтича след година, и се очаква да бъде продаден.Младият играч дебютира за \"росонерите\" на 16 години и бързо успя да се наложи в състава. Този сезон той привлече вниманието с отличните си игри.На преговорите с клуба Донарума е бил представляван от .\"Райола ни информира, че Донарума твърдо е решил да не продължи договора си клуба. Играчът е взел решението самостоятелно. Преди десет дни моят колега Масимилиано Мирабели направи предложение, което беше доста добро, но то не беше прието\", каза изпълнителният директор на \"Милан\" Марко Фасоне.Медиите в Италия вече обсъждат каква би била следващата стъпка за Донарума. Усилено се говори за негово преминаване в \"Реал\" (Мадрид), като той е искан и от ПСЖ. Споменават се още \"Манчестър юнайтед\", \"Арсенал\" и дори италианският шампион \"Ювентус\".", "date": "16-june-2017", "title": "\"Милан\" изпуска талантливия млад вратар Донарума"}
{"url": "http://www.dnevnik.bg/razvlechenie/2017/06/16/2988314_aktyori_psiholozi_i_hora_s_uvrejdaniia_pokazvat/", "text": "Хора със специални потребности, професионални актьори и психолози се обединяват пред публика тази вечер в проект, наречен . С различни похвати актьорите ще покажат какво е да си човек с увреждане, борещ се за равен шанс на пазара на труда и сред обществото, а след края на представлението със свободен вход ще има дискусия по темата с хората, живеещи с тези проблеми и със специалистите, които им помагат.Автори на проекта са екипът на неправителствената организация  и сътрудници от други европейски държави, където проблемите на хората с увреждания за намиране на работа са също толкова сериозни, колкото в България. Събитието се провежда в партньорство с платформата за образователен театър \"Educathe+\", и се финансира като част от стратегическото партньорство по \"Еразъм+\" в седем европейски държави, включително Турция, Гърция, Белгия, Италия, Латвия и Хърватия.\"Представлението носи послание за самостоятелност, самочувствие, положителен мироглед, приятелство, солидарност и включване\", описват го организаторите.В програмата ще има техники от образователната драма, кукления театър и форум театъра. Различните актьрски похвати и скриването зад маски могат да помогнат на участниците да разберат по-добре другите и да си представят тежестта на различните житейски фактори и увреждания. Това ще помогне и на публиката да разбере проблемите в живота на хората с увреждания, и на хората с увреждания да получат вдъхновение и идеи за нови умения, с които да подобрят живота си и да се преборят за повече конкурентност на пазара на труда.Целта на проекта е точно такава и е насочена най-вече към хората с увреждания - да им помогне да открият силните си черти и да намерят най-подходящото за себе си място на пазара на труда; да са насърчени да продължат борбата за правата си, комнитрат организаторите.", "date": "16-june-2017", "title": "Актьори, психолози и хора с увреждания показват представление с кауза тази вечер"}
{"url": "http://www.dnevnik.bg/biznes/2017/06/16/2989718_dnes_e_obshtestvenoto_obsujdane_na_standarta_za/", "text": "Днес в Българския институт по стандартизация ще се състои общественото обсъждане на изменение в стандарта за киселото мляко, което да разреши промяна в съотношението на двата основни щама в млякото и облекчения в изискванията за опаковките.Министерството на земеделието и храните вече оттегли предложението си за изменение на стандарта и се обяви за запазване на досегашното положение.В писмен отговор до депутата от БСП Румен Георгиев, който повдигна публично темата, ресорният министър Румен Порожанов отговаря, че предложението за изменение на стандарта е станало по време на служебното правителство, а компетентен да се произнесе е единствено техническият комитет за селскостопански и хранителни продукти.За да стане факт изменението, трябва да го подкрепят половината от гласувалите членовете на комитета, а поне трима от тях да се ангажират с разработването на новата тематика, пояснява Порожанов.", "date": "16-june-2017", "title": "Днес е общественото обсъждане на стандарта за киселото мляко"}
{"url": "http://www.dnevnik.bg/bulgaria/2017/06/16/2990160_protest_na_advokatite_na_bulgarina_ritnal_jena_v/", "text": "Съдебният процес срещу българския гражданин, обвинен, че е ритнал жена надолу по стълбите в берлинското метро, бе отложен заради протест на защитата, съобщава БТА.Съдията Силвия Буш съобщи, че адвокатите на подсъдимия са поискали отвод на съдебна заседателка, която според тях била предубедена срещу мигрантите. Защитниците я обвиниха, че е пращала писма до вестници, в които се изразявала негативно по адрес на мигрантите престъпници. Процесът ще продължи във вторник.Непредизвиканата атака през октомври на метростанция в берлинския квартал \"Нойкьолн\" бе заснета от камери за видеонаблюдение. Разпространяването на записа предизвика много коментари по социалните медии.Ритнатата жена, чието име властите пазят в тайна, е получила фрактура на ръката и травма на главата. Тя е част от съдебния процес като съобвинител.Подсъдимият български гражданин Светослав С., баща на три деца, е с дълго криминално досие в България. Той бе арестуван след инцидента, като преди това вероятно се е укривал във Франция.", "date": "16-june-2017", "title": "Протест на адвокатите на българина, ритнал жена в берлинското метро, отложи делото"}
{"url": "http://www.dnevnik.bg/bulgaria/2017/06/16/2990117_v_nachaloto_na_turisticheskiia_sezon_plajove_po/", "text": "Заради закъснели и зле организирани концесионни и наемни процедури за плажовете по Черноморието част от тях продължават да са неохранявани и неподдържани въпреки започналия туристически сезон. Това става ясно от съдържанието на две писма, изпратени до министъра на туризма Николина Ангелкова и посолството на Германия в София.Първото е подписано от главня изпълнителен директор на дружеството \"ХВД хотели\" Гергана Занева, а второто от търговския директор на четвъртия по големина немски туроператор \"Алтурс\" (Alltours).\"Към този момент плажът пред хотелите \"Мирамар\", \"Обзор бийч ризорт\" и \"Сънрайз ризорт\" в Обзор е неохраняван, пише в писмото си Занева. Дневно там почиват 2000 гости и въпросът епри нещастен случай?\".Същите опасения са споделени и във второто писмо. \"Положително не е в интерес на развитието на българския туризъм , ако на плажовете в България съществуват подобни рискови места\", е написал търговският директор на \"Алтурс\" Томас Гробер.В началото на декември м.г. Министерството на туризма обяви процедура за отдаван на концесия на осем плажа, като времето за подаване на документи за участие в тях беше по-кратко от месец. След това - в края на декември и началото на януари за отдаване под наем бяха предложени още 14 плажа. Оставката на кабинета Борисов обаче, смяната му със служебно правителство, изборите и сформирането на новото правителство на ГЕРБ забавиха процедурите и така някои от тях продължиха дори през май.на плажната ивица пред хотелите \"Мирамар\", \"Обзор бийч ризорт\" и \"Сънрайз ризорт\" в Обзор е компанията \"Съмър инвест\". Процедурата по избора й е оспорена от собствениците на трите хотела, които също са участвали в конкурса, но са класирани на второ място. Най-вероятно в изчакване на изхода от съдебните спорове наемателите на пясъчната ивица не бързат да влязат в правата си, въпреки че могат да го направят. От своя страна хотелиерите недоволстват от липсата на спасители, питейна вода и поддръжка.\"Ситуацията ни като участници в търга за наем на плажа е наистина деликатна, но нашата основна цел е да предоставим на туристите си максимално добър продукт, каза за \"Дневник\" Ани Панайотова, юридически съветник на \"ХВД хотели\". Туристите, които настаняваме в базите си тук знаят, че в конкурентни дестинации като Турция и Гърция плажовете пред хотелите са стопанисвани от самите хотелиери и са част от услугата, която те предлагат. А това, което откриват по българските плажове е, че трябва да плащат допълнително за чадър и шезлонг, при това на зле поддържани и необезопасени плажове\".Според Венцеслав Танчев, управител на туроператорската компания \"Сънтурс\", която е представител на \"Алтурс\" у настъй като водещо условие при избора на новите наематели на плажовете е било не качеството, а цената, която те предлагат. \"Кое е по-важно за държавата – да вземе няколкостотин хиляди лева повече или да направи така, че туристите да са доволни от почивката си у нас, бизнесът да расте и да плаща повече данъци?\", коментира той.\"Тазгодишниятняма прецедент, твърди Танчев. Проблем е и това, че никой не следи за изпълнението на наемните и концесионните условия. Плажовете бяха спечелени с цени за чадър и шезлонг от 36 стотинки, но ако сега отидете там , ще ви поискат 5 лв.\".Ани Панайотова цитира данни, според които наемната такса за плажа \"Бургас Север\" (спечелен пак от \"Съмър инвест\") е вече 720 хил. лв. при около 200 хил. лв. преди година. Подобно е положението и с плажовете в Обзор, където наемът на един от плажовете скочил от 133 хил. лв. на година на 409 хил. лв.\"Явно Министерството на туризма е решило да отчете рекордни приходи от концесионни и наемни такси на плажовете, но това означава само едно – повишаване на цените за крайния потребител, казва Панайотова. Така държавата не върши нищо друго освен да създавакоито застават между нея и крайните потребители на плажовете. А повече посредници означават само по-високи цени, но не и по-добър продукт. Това е грешна стратегия и нейна жертва са големите данъкоплатци в бранша\".Писмото си до Николина Ангелкова и посолството на Германия у нас от \"ХВД хотели\" са изпратили още на 6 юни. До този момент отговори или реакции не са последвали, казаха от дружеството.", "date": "16-june-2017", "title": "В началото на туристическия сезон плажове по Черноморието останаха без спасители и поддръжка"}
{"url": "http://www.dnevnik.bg/politika/2017/06/16/2989975_borisov_svikva_vlastite_za_oblekchavane_na/", "text": "Премиерът Бойко Борисов е свикал днес работна среща с представители на местната власт, държавните институции и браншови организации, на която трябва да бъдат обсъдени мерките за намаляване на административната тежест и облекчаване на режимите за работа с гражданите.От правителството ще участват вицепремиерът Томислав Дончев, министърът на правосъдието Цецка Цачева, министърът на регионалното развитие и благоустройството Николай Нанков, заместник-министърът на финансите Кирил Ананиев. В срещата ще участват кметове и представители на Националното сдружение на общините в България, представители на Агенцията по вписванията, Агенцията по геодезия, картография и кадастър, Камарата на архитектите, Нотариалната камара, Висшия адвокатски съвет и Държавната агенция по електронно управление.Правителствотоза държавната и местна администрация, ако чиновниците не изпълняват задълженията си, като това сами да взимат от регистрите необходимите данни, за които сега гражданите трябва да си вадят справки от различни служби. Депутатите от ГЕРБ вече внесоха в парламента нов , в него освен глоби за чиновници се въвеждат и такси за обжалване на държавни актове.", "date": "16-june-2017", "title": "Борисов свиква властите за облекчаване на административната тежест"}
{"url": "http://www.dnevnik.bg/sport/2017/06/16/2989979_tom_kristensen_24-te_chasa_na_lyo_man_ne_e_samo/", "text": "Наричат го Мистър Льо Ман, а високите оценки за него са заслужени, защото е деветкратен победител в престижната автомобилна надпревара. Том Кристенсен е човекът, с когото останалите се сравняват.Експертът и анализатор на \"Евроспорт\" за \"24-те часа на Льо Ман\" даде интервю пред няколко медии, сред които \"Дневник\" беше единствената българска. С девет победи (1997, 2000, 2001, 2002, 2003, 2004, 2005, 2008 и 2013) и общо 14 подиума, Кристенсен е най-успешният пилот в историята на \"24-те часа на Льо Ман\".Тазгодишното състезание започва в събота на легендарната френска писта, а на старта ще застанат 60 автомобила. Рубенс Баричело, Антъни Дейвидсън, Джанкарло Фисикела, Себастиен Буеми и Бруно Сена са част от големите имена, които ще участват.Колорит внася световният и европейски шампион по футбол с Франция Фабиен Бартез. Вратарят ще участва за трети път в надпреварата, като ще пилотира прототип на \"Лижие\".- Това е част от мен. Аз се чувствам страхотно тук, няма друго такова място на света, където да съм си като у дома. Победа на \"Льо Ман\" е мечта за всеки пилот в света, абсолютно всеки.\"24-те часа на Льо Ман\" са само веднъж в годината и това го прави уникално. Ние нямаме шанс да тестваме тук, да тренираме, не – ние идваме и се състезаваме.Няма значение дали вали дъжд, дали има сняг, дали е горещо или студено. Ден и нощ се бориш с всичко, а уверявам ви, когато се движиш със средна скорост от 220 км/ч, това е много, много трудно.- Това е нещо много сложно и едва ли има правилна формула, която да издам. Важна е съвкупността от отбор, пилоти и автомобил. Ако едно от тях не е на ниво, няма как да победиш.През годините аз имах късмет да карам в отбори със страхотен мениджмънт, отлични механици, много добри инженери и разбира се, силни съотборници. Всеки човек от екипа трябва да се чувства голяма и важна част от отбора.Със сигурност мога да кажа, че ние не сме започнали подготовката си с идеята, че ще печелим години наред. Ние работим цяла година за едно единствено състезание и затова е толкова интересно.- Това е трасе, което позволява изключително високи скорости, а в същото време изисква сериозни спирания, има и технични отсечки. В последните години обаче много пилоти смятат, че \"Льо Ман\" позагуби от характеристиката си, защото стана по-безопасна писта.В момента можеш да си позволиш да направиш грешка и после да се върнеш на трасето, защото има по-големи зони за сигурност.- Беше доста странно, идвайки на пистата да видя, че гаражът на \"Ауди\" е празен. Свикнали сме да виждаме тези коли на трасето и те да побеждават. Не мисля, че блясъкът на състезанието се губи, защото такава легендарна надпревара винаги е имала своите герои и ще продължава да ги има.Този век принадлежи на \"Ауди\" - отборът печелеше 13 години поред, но сега се насочиха към нови предизвикателства.- Най-важното нещо в този спорт е да имаш представа какво искаш да постигнеш в кариерата си. Пилотите трябва да знаят, че \"24-те часа на Льо Ман\" е най-изискващото състезание в света. Няма нищо друго, което да се сравни с него. Те трябва да уважават съперника и винаги да са отговорни на пистата.Спомням си съветите, които ми даде моят съотборник Микеле Алборето в първото ми участие на \"Льо Ман\" през 1997 г. Той ми вдъхна увереност, винаги беше положителен с мен и ние спечелихме, но най-важното, което ми каза, беше, а аз до ден днешен повтарям на по-младите е: Да, постоянно се говори за подготовка, за очаквания как ще се развие състезанието, но качиш ли се в колата, всичко се променя, защото зависи от теб самия.- Те спечелиха квалификацията и наистина изглеждат с леко предимство пред останалите. Но е трудно да поставиш един отбор като \"Тойота\" за фаворит, защото те никога не са печелили \"Льо Ман\". Предимството им е, че се движат уверено в шампионата, спечелиха на \"Силвърстоун\" и \"Спа\" и имат много опитни пилоти.Тази година ще бъде много горещо, което също е добре за \"Тойота\". Тяхната кола работи много добре с гумите при високи температури и затова си мисля, че в дълга серия от обиколки ще са много силни. Но състезанието ще е оспорвано, да не отписваме \"Порше\", те спечелиха последните две години.- На първо място секундите преди да се стартира - трябва да останеш спокоен, доколкото можеш. Адреналинът е много висок тогава, всички в отбора са нервни, така че трябва да останеш концентриран. Най-тежката чест без съмнение обаче е карането през нощта. Моментът, в който слънцето залязва е ключов, а след това трябва да намериш най-добрия ритъм.Постоянната промяна в условията е много сложна, това е най-трудното на това състезание. В неделя сутрин отново изгрява слънце, температурите постоянно се покачват, пистата става по-бърза и ти трябва да останеш концентриран.Трябва да се знае, че това са най-сложните състезателни коли в света, но битката не е само с автомобила и с противниците, а и със самия себе си. Това прави \"Льо Ман\" толкова уникално състезание.", "date": "16-june-2017", "title": "Том Кристенсен: \"24-те часа на Льо Ман\" не е само състезание, а борба със самия себе си"}
{"url": "http://www.dnevnik.bg/zdrave/2017/06/16/2988140_otkus_ot_loshoto_nastroenie_zalog_za_zdrave_i/", "text": " Да си потиснат е признак на неосъзната жизненост. Парадокс? Едва ли! Всеки един от нас е способен да преодолява лошото настроение, тъгата, носталгията или съжалението. Притежава неизползвани съпротивителни сили дори когато му се струва, че всичко върви наопаки. Така мисля аз и моето убеждение почива на практиката ми като лекар и психиатър. То е потвърдено и от последните експерименти с мозъка. В медицината и психологията здравият разум е по-полезен, отколкото си мислим.Лошото настроение е нещо нормално и не означава болест. Хората, които не вярват в това, смятат, че нормалният живот протича като дълга спокойна река. Споделят и най-лекия пристъп на тъга, разказват ви го подробно и се опитват да ви внушат, че и вие трябва да бъдете тъжни като тях.Има ли човек, който да не е бил излаган на постоянните атаки от страна на тези активни защитници на черногледството? На онези, които не спират да се оплакват и поддържат мрачното си настроение така, както други се грижат за здравето си?Има ли човек, който да няма сред приятелите си или в семейството хора, които, без да се притесняват, ви заливат с катастрофалните си предсказания, с отчайващите си и отчаяни душевни терзания? Те са недоволни от всичко – от себе си, от близките си, от работата си, от света, който очевидно не се върти в правилната посока. Те ви (ни) изтощават, натоварват, още повече, че не знаем какво да им отговорим. Можем да им противопоставим единствено нашето раздразнение или нетърпение. На онзи, който непредпазливо ги е попитал как са, те отговарят с отчаян вид: \"Как да съм...\"Вместо да изразходват толкова енергия, за да се оплакват, те биха могли да променят – както ще направите вие, след като прочетете обясненията в настоящата книга, – начина си на живот и да проумеят причините за отрицателните си емоции. Пристъпите на униние няма да ви завладеят, ако им противопоставите няколко прости техники, които понастоящем се потвърждават от задълбочени проучвания. Продължителната потиснатост вече не е нещо фатално. Тя не е болест, коятоима нужда от специално и сложно лечение.Все по-често при мен идват да се консултират мъже и жени, които се питат дали не са депресирани, само защото имат чувството, че не изразходват напълно енергията си. Въпреки това те не са болни. Те се самозаблуждават. Не умеят да виждат и преценяват качествата си, нито да ги използват, за да поддържат доброто си настроение. Винаги притежаваме повече енергия, отколкото предполагаме. Сигурен съм в това и ще убедя и вас.Душевните ни състояния не са болест като депресията. Те не се обясняват с биологични нарушения, нито с грешка на мозъка, нито с неуредици в обществото.Хората, които от време на време изпитват пристъпи на тъга, не ме безпокоят. Те водят \"човешки живот\" – с неговите усложнения и неизбежни неприятности. Тревожа се повече за онези, които твърдят, че се чувстват прекрасно и никога не изпитват съмнения или стрес.Питам се какво ли крият от другите или от себе си. Само роботите и тежко болните не изпитват пристъпи на тъга. Признак за добро здраве и нормалност е да се чувстваш понякога тъжен и потиснат стига тези състояния да не са много тежки и продължителни.Но здравето ни ще бъде още по-добро, ако се научим да не изпадаме в подобни мрачни периоди. През 1969-а, когато генерал Дьо Гол напуска властта, министърът на културата Андре Малро му казва: \"Всеки е бил, е и ще бъде голист\". Днес не знам дали всеки е още голист, но няма човек, който да не е бил, да не е и да не бъде склонен към униние... И всеки може и ще може да го избегнеблагодарение на подходящ начин на живот и тренировка.От моя – медицинска – гледна точка психическото здраве не е идеал, който постигаме и после се разполагаме в него. То е скритата у нас енергия, която в крайна сметка откриваме въпреки пречките, житейските катастрофи, грешните ходове и съжаленията. Не можем да завладеем мозъка си като непознат континент, където да забием националния флаг. Учим се да живеем в добро разбирателство с него – постепенно, с рецепти, които на пръв поглед изглеждат банални, с оригинални, но лесно приложими и много ефикасни упражнения за разтоварване и медитация.Единственото възможно лечение на мрачното настроение е \"разумното лечение\". То ни учи как да поправим грешките, които допускаме по отношение на себе си, и ни позволява да разберем защо един нов начин на хранене, на физическа активност, на поглед към бъдещето, на отношение към себе си и към другите прогонва отрицателните емоции.Трябва да отстраним онова, което наистина е опасно за нас, и да открием какво в околната среда, в мозъка, и дори в червата ни, е полезно и ни действа благотворно. Можем, ако практически осъществим резултатите от най-новите експерименти, да използваме естествени антидепресанти, да се научим да изживяваме пълноценно щастливите моменти, да си спомняме за тях и да стимулираме без медикаменти и химия невромедиаторите, които са носители на доброто настроение.Свикнали сте с мисълта, че определена диета, стил на живот, двигателен режим и начин на мислене предпазват здравето на сърцето. Ще откриете, че здравето на духа, способността да изживявате и прогонвате отрицателните емоции също е във вашите възможности. За духовното, както и за физическото здраве също има превантивна медицина. Трябва само да се познават принципите ѝ, които често идват от здравия разум. Но трябва също така да можем и да ги реализираме.Поетите, а и много други хора на изкуството са опитвали да отглеждат цветя върху злото на своята мирова скръб и така да я споделят с нас. Тъкмо те ще ни придружават в търсенето на добро здраве – а и за да оживят медицинската наука с душа и чувство, с онзи полъх на вълшебство, духовност и тайнственост, без който нито един миг не е изцяло щастлив.Нужни са малко тъга и недоволство, за да вървим напред, да се променяме и да се съмняваме в себе си. Нужни са достатъчно енергия и самоувереност, за да извлечем полза от тъгата, да я превърнем във вдъхновение или в подтик за действие. Ако Шарл Бодлер не бе опознал тъгата, щеше ли да напише следното:", "date": "16-june-2017", "title": "Откъс от \"Лошото настроение – залог за здраве и жизненост\" от проф. Мишел Льожоайо"}
{"url": "http://www.dnevnik.bg/sviat/2017/06/16/2990045_emigrantite_ot_iztochna_evropa_plaho_se_zavrushtat/", "text": "След седем години тежък труд по кухните на хотели в чужбина, Золтан Киш повярва на икономическото възстановяване на Унгария дотолкова, че се връща у дома, за да започне нов бизнес и да спаси семействот си от разцепване.40-годишният баща на едно дете е сред милионите източноевропейци, преместили се в по-богатата Западна Европа в търсене на по-добре платени работни места, оставяйки огромни дупки в пазара на труда, пише агенция \"Ройтерс\".Официалната статистика показва, че десетки хиляди души се връщат в Източна Европа. Пазарът на труда няма да бъде излекуван набързо, а данните от Унгария и България сочат, че все още заминаващите са повече от връщащите се. Но първата вълна хора е знак за промяната в региона, където миграцията доскоро бе еднопосочна.Киш е напуснал дома си през 2010 г., след като видеотеката и масажното му студио са фалирали, и е отишъл да работи в кухнята на хотел в Северна Италия. \"Трябваше да намеря начин да поддържам същия стандарт на живот\", казва мъжът, чийто осемгодишен син е бил на 10 месеца, когато татко му е заминал в чужбина.Наскоро Киш е получил сертификат за барман и ще отвори кафене в Будапеща заедно с друг унгарец, с когото се е запознал по време на работата си навън. \"Разстоянието, този начин на живот, се отразяват зле на семейството. Ако не се бях прибрал сега, това щеше да е краят за моето\".Миналата година 17 000 унгарци са се върнали, а през 2015 г. - 15 000. Над  всяка година от 2014 г. насам. Това число е двойно по-голямо в сравнение с предишните години. Голяма част от тях са млади хора, решили да започнат свой бизнес (предимно в) или да се възползват от растящите аутсорсинг възможности.В Полша – най-голямата икономика в региона, нетната международна миграция миналата година бе положително число за пръв път от Втората световна война. Междувременно  към Великобритания падна миналата година. Новодошлите от Източна Европа потънаха до най-ниското ниво от 2004 г.Имре Молнар и годеницата му са се върнали в Унгария след две години живот в Швейцария, тъй като не са могли да се установят. В бара си в Будапеща сервират само местни вина и храна. \"Осъзнахме, че Швейцария е много различна държава\", казва той. \"Много е красива, но обществото е затворено, хората са не са открити и не се чувствахме у дома\".Работниците е по-вероятно да се завърнат, тъй като обикновено не могат да си позволяват да изтеглят със себе си цялото семейство, сочи мениджърът от холандската агенция за подбор на персонал Randstad Юдит Ковач.\"Има търсене на завърнали се работници, особено такива, които са научили как да работят с нови технологии\", казва тя. \"Операторите на машини, например, които са работили с техника, която още не се използва в Унгария, но има поръчки за нея. Работници с такъв опит се разграбват като топъл хляб\".Икономистите гледат оптимистично на перспективите за Източна Европа, за която се очаква да изпревари по икономически ръст Запада, въпреки че продължава да разчита на европейските фондове за развитие. Но парите не са всичко.\"Чисто финансово определено си струва да работиш в чужбина\", казва Киш. \"Но невинаги можеш да сложиш знак за равенство от другата страна на уравнението – синът ми е на осем и още не съм карал шейна с него\".", "date": "16-june-2017", "title": "Емигрантите от Източна Европа плахо се завръщат"}
{"url": "http://www.dnevnik.bg/bulgaria/2017/06/16/2990161_grajdanskite_organizacii_niama_da_izdignat_kandidati/", "text": "Граждански организации няма да предложат кандидат за член на Висшия съдебен съвет (ВСС) от парламентарната квота. Това научи \"Дневник\" от представители на неправителствения сектор, които са участвали в съвместна среща за обсъждане на темата.До 21 юни е крайният срок, в който народните представители трябва да издигнат номинации. Парламентът трябва да излъчи 11 души от 25 членния състав на кадровия орган. Гласуването ще е през септември.Преди време в интервю за \"Правен свят\" председателят на правната комисия в парламента Данаил Кирилов призова \"съсловните организации на магистратите, към Висшия адвокатски съвет, към академичната общност да участват\" и да издигат номинации. Една от причините гражданските организации да не издигнат номинации е, че не съществуват процедурни и политически гаранции, че изборът ще бъде прозрачане и конкурентен. От организациите споделиха, че са наясно, че има партийно договаряне на местата, което обезсмисля предложения от тяхна страна.\"Няма интерес от страна на депутатите да бъдат издигнати хора, които да са като от настоящата опозиция в съвета. Качества като почтеност и интегритет биха се възприели като застрашаващи статуквото. Има и недоверие към политическите сили, което затруднява много диалога\", коментираха представители на организации.Друга причина е, че ако бъде издигнат кандидат не е ясно дали той няма да бъде \"хвърлен на пангара\" и срещу него да започне негативна кампания само, защото е номиниран от НПО.", "date": "16-june-2017", "title": "Гражданските организации няма да издигнат кандидати за съдебния съвет"}
{"url": "http://www.dnevnik.bg/sviat/2017/06/16/2990164_italianski_deputati_se_biha_v_parlamenta_zaradi/", "text": "В горната камара на италианския парламент се стигна до сбиване, след като десни сенатори атакуваха законопроект за даване на гражданство на деца на имигранти, съобщава БТА. Яростно оспорваният закон, подкрепян от управляващата Демократична партия, стигна до Сената над година и половина след одобряването му от долната камара.Сенатори от антиимигрантската \"Северна лига\" апострофираха председателя на парламента и размахваха плакати, на които пишеше: \"Спрете инвазията\". Служители на парламента обаче бързо отнеха плакатите от протестиращите. Министърът на образованието Валерия Федели пък бе ударена със стол по лакътя по време на свадата.Законопроектът предвижда деца, родени в Италия от неиталианци, да могат да бъдат признати за италиански граждани. Същото се отнася и за децата, пристигнали в страната преди 12-годишна възраст и прекарали поне 5 години в държавни училища.Имиграцията е една от най-болезнените теми за италианските политици. През последните 3 години в страната по море от Либия пристигнаха над половин милион души, идващи главно от страни в Африка на юг от Сахара. Според изследване през 2014 г. в Италия живеят около един милион непълнолетни чужденци.", "date": "16-june-2017", "title": "Италиански депутати се биха в парламента заради законопроект за имигрантите (видео)"}
{"url": "http://www.dnevnik.bg/sport/2017/06/16/2990174_pironkova_izliza_sreshtu_shafarjova_v_purviia_si/", "text": "Българската тенисистка Цветана Пиронкова ще изиграе днес първия си четвъртфинал за сезона. Пловдивчанката се изправя срещу Луцие Шафаржова в турнира на трева в Нотингам.Срещата е последна в програмата за деня и ще започне не преди 17.30 часа.Чехкинята спаси мачбол в тайбрека и победи с 1:6, 6:3, 7:6 (7) Сие Су-Уей от Тайван. Пиронкова  в първия кръг, а след това .Пловдивчанката ще играе за шести път с Шафаржова, като не са играли на трева. Пиронкова има само една победа, а в последната им среща преди две години чехкинята се наложи с 6:3, 6:1 в Мадрид.Пиронкова имаше много проблеми дотук през сезона, като беше в серия от ранни отпадания. Неуспехите .", "date": "16-june-2017", "title": "Пиронкова излиза срещу Шафаржова в първия си четвъртфинал за сезона"}
{"url": "http://www.dnevnik.bg/sviat/2017/06/16/2990176_erdogan_razkritikuva_sasht_za_aresta_na_ohranitelite_mu/", "text": "Турският президент Реджеп Тайип Ердоган разкритикува решението на САЩ да арестуват 12 негови телохранители, съобщава БТА. Те са  за сблъсъците с прокюрдски демонстранти около посещението на държавния глава във Вашингтон миналия месец.\"Ние ще се борим политически и юридически с това решение. Що за закон е това? Ако те (бел. ред. - бодигардовете) не са там, за да ме охраняват, защо изобщо да ги водя с мен в САЩ\", заяви Ердоган в Анкара.Той обвини американската полиция, че не е направила нищо срещу \"терористите\", както той ги нарече, които протестирали против него. По-късно турското външно министерство нарече решението на американските власти \"грешно, базирано на предубеждения и лишено от правно основание\" и повика посланика на САЩ в Анкара Джон Бас на разговори.Обвиненията срещу някои членове на охраната на Ердоган изпращат ясен сигнал, че Съединените щати \"не толерират лица, които използват тактики на сплашване и насилие, за да потиснат свободата на словото и легитимното изразяване на политически възгледи,\" каза в изявление държавният секретар Рекс Тилърсън, цитиран от \"Ройтерс\".Девет души пострадаха в сблъсъците между привърженици и противници на властите в Анкара. Инцидентът стана пред резиденцията на турския посланик във Вашингтон, където тогава се намираше Ердоган.Според прокуратурата обвинените по случая са общо 18, сред тях двама канадци и четирима американци.В сряда двама души бяха арестувани заради сблъсъка, избухнал край посолството на Турция във Вашингтон.", "date": "16-june-2017", "title": "Ердоган разкритикува САЩ за ареста на охранителите му"}
{"url": "http://www.dnevnik.bg/citat_na_deniia/2017/06/16/2990170_citat_na_denia_kreditite_ne_sa_kato_bananite_pri/", "text": "Главният изпълнителен директор и председател на управителния съвет на \"Уникредит Булбанк\" в отговор на въпрос на БНТ сега ли е времето за теглене на кредит.Той каза, че в момента лихвите са на историческия си минимум и надали биха могли да паднат и по-скоро трябва да се очаква повишение, но то няма да бъде шоково или голямо.. От друга страна ниските им нива през последните няколко тримесечия не са предизвикали свръхентусиазъм от хората да потребяват. По думите му по-важното е лихвените нива да са поносими и да се възприемат като справедливи. Тенденцията лихвите да отидат надолу говори, че българската икономика като структура се приближава към тези в по-развитите страни, каза банкерът. ", "date": "16-june-2017", "title": "Цитат на деня: Кредитите не са като бананите при социализма, няма да свършат"}
{"url": "http://www.dnevnik.bg/sviat/2017/06/16/2989751_arliin_fostur_-_severnoirlandkata_koiato_shte_krepi/", "text": "Белязана от кървавите сблъсъци, разтърсили Северна Ирландия в младежките й години, лидерът на Демократичната юнионистка партия (ДЮП) Арлийн Фостър е опитен преговарящ и е в нейна власт  мнозинството на Тереза Мей в парламента.Била е на осем години, когато баща й става жертва на опит за убийство от хора на Ирландската републиканска армия (ИРА) във фермата им близо до границата с Република Ирландия, която по онова време е под засилена военна охрана. На 16 оцелява при взривяване на училищния автобус, също при атентат на ИРА срещу шофьора, който бил член на въоръжените сили.Сега тя е на 46 години и на нейните рамене се крепи , въпреки че само преди няколко месеца Арлин Фостър бе принудена на напусне поста си първи министър на Северна Ирландия заради скандал с управлението на субсидии за възобновяеми енергоизточници.От вторник тя преговаря с Тереза Мей по споразумение за подкрепа на нейното правителство на малцинството.Гласовете на 10-те депутати на ДЮП биха позволили на Тереза Мей да разполага с минимално мнозинство за управление след парламентарните избори от 8 юни, на които тя загуби абсолютното си мнозинство в Камарата на общините.Такова споразумение би дало на ДЮП непознат досега достъп до властта, по-специално по международни въпроси и стратегията по излизане на Великобритания от ЕС. Миналата година ДЮП се обяви за Брекзит, но иска да запази отворена границата с Република Ирландия.Фостър отхвърля притесненията във връзка с крайно консервативните позиции на партията й за еднополовите бракове, абортите или климатичните промени и уверява, че ДЮП ще затвори устата на критиците си.Макар че навлиза в непознати води, тази бивша адвокатка, член на северноирландския парламент умее да води деликатни преговори и е съумяла да преодолее изпитанията пред себе си.В интервю за в. \"Белфаст телеграф\" тя признава, че атентатите, на които е станала свидетел в детството си, са оформили мирогледа ѝ. \"Това е част от мен, не може да ми бъде отнето. Това оформи младостта ми, политическите ми избори, но в същото време не смятам, че трябва да оставяме миналото да определя бъдещето\", заявява тя.Баща й оцелява при нападението през 1979 г., но семейството впоследствие се мести от малката ферма в град Лиснаскиа. Докато следва право в Кралския университет в Белфаст, се присъединява към Асоциацията на младите юнионисти, младежката организация на Юнионистката партия на Ълстър (ЮПЪ), която управлява почти без противопоставяне Северна Ирландия от създаването на провинцията през 1922 г.Англиканка по вероизповедание, Арлин Фостър призна навремето, че й е трудно да влезе в доминирана от мъже партия, чиито корени са в Свободната презвитерианска църква на Ълстър, основана като партията от Иън Пейсли.Въпреки това тя бързо се издига в партийната йерархия.Арлин Фостър, която е омъжена и майка на три деца, става първи министър на Северна Ирландия през януари 2016 г. Има обтегнати отношения със своя заместник-първи министър и член на \"Шин фейн\" , преди той да подаде оставка през януари 2017 г. и да почине няколко седмици по-късно от заболяване.На погребението на Макгинес в бастиона на ирландските националисти Дери тя е аплодирана от присъстващите. Мнозина приемат това като промяна в нагласите, макар и напрежението да остава високо.", "date": "16-june-2017", "title": "Арлийн Фостър - северноирландката, която ще крепи мнозинството на Тереза Мей"}
{"url": "http://www.dnevnik.bg/sport/2017/06/16/2990191_olimpiiskite_igri_v_rio_de_janeiro_sa_struvali_s_44/", "text": "Олимпийските и параолимпийските игри в Рио де Жанейро са стрували общо 43.5 млрд. реала (13.2 млрд. долара), като това е с 4.4 млрд долара над предварително планирания бюджет, съобщава insidethegames.biz, като се позовава на данните в доклад на комисията за олимпийското наследство (AGLO).Анализът трябваше да бъде публикуван през февруари - шест месеца след края на игрите, но се забави.Първоначално обявеният през 2009 г. бюджет за първите игри в Южна Америка беше 8.8 млрд. долара. Възможно е крайната сума да се увеличи още, посочва докладът.Според данните на \"Глобо\" разходите за инфраструктура са били 8.2 млрд. долара, а 2.8 милиарда са отишли за оперативни разходи.Слабо застъпена остава темата за бъдещото използване на съоръженията в Рио де Жанейро. Скорошни снимки показаха упадъкът в голяма част от местата, където преди по-малко от година се проведоха състезания.От МОК посочиха, че не са притеснени от изнесените данни. Според олимпийския комитет инфраструктурните подобрения, направени в подготовката за игрите, ще са в полза на гражданите на Рио за в бъдеще и че тези разходи не трябва да се включват в общата картина.\"МОК имаше голям принос за провеждането на тези игри\", заявиха от комитета в изявление. \"Рио 2016 предостави на Рио възможността да привлече дългосрочни проекти, голяма част от които не бяха пряко свързани с игрите.\"", "date": "16-june-2017", "title": "Олимпийските игри в Рио де Жанейро са стрували с 4.4 млрд. долара над планирания бюджет"}
{"url": "http://www.dnevnik.bg/biznes/2017/06/16/2990200_bulgariia_e_usvoila_okolo_10_ot_evrofinansiraneto_za/", "text": "България е договорила 37.5% от бюджета на европрограмите за периода 2014 - 2020 г., а реално изплатените средства са малко над 10%. Това съобщи вицепремиерът Томислав Дончев по време на парламентарния контрол.\"Обявени са над 190 процедури на стойност над 12 млрд. лева, сключените договори с бенефициентите са 3 500 на стойност 8.322 млрд. лева\", каза Дончев, цитиран от \"Фокус\".По Програмата за развитие на селските райони са договорени 23.6%, а платеното е 11.9%.Оперативните програми \"Човешки ресурси\" и \"Иновации и конкурентоспособност\" са отличниците по договаряне и усвояване, каза Дончев, цитиран от БТА.По \"Човешки ресурси\" договорените средства са над 51% от бюджета на програмата, реално изплатените са 15.4%, обявени са 41 процедури на стойност 1.3 млрд. лв., като са сключени близо 1400 договора с бенефициенти за над 1 млрд. лв.По \"Иновации\" договорените пари са почти 45% от бюджета й, а изпълнението - близо 16 процента, като са обявени 19 процедури за 1.3 млрд. лв. Сключени са 1100 договора за 1.4 млрд. лв.Добре се движела и ОП \"Транспорт и транспортна инфраструктура\". По-трудно вървяла ОП \"Околна среда\" поради изискването за реформа във водния сектор, засягащи консолидацията на ВиК териториите.Трудно е, каза Дончев, и изпълнението на \"Наука и образование за интелигентен растеж\" поради структурния проблем, който тя изначално има. Стояли и други отворени въпроси, които до средата на лятото той се надява да бъдат затворени с Европейската комисия и програмата да се изпълнява с нормално темпо. Не заради харченето на парите, а защото голяма част от българското образование разчита на финансиране от тази програма, коментира вицепремиерът.Дончев успокои, че усвояването на средства може да продължи до 2023 г., тоест програмният период не е преполовен, а от него е минала една трета.\"Съгласен съм с констатацията, че темпът на използването на европейските пари трябва да бъде бърз, ускорен и равномерен и че те са изключително важни за българската икономика без да са нейния фундамент\", посочи Дончев, цитиран от \"Фокус\".\"Отговор на въпроса каква част от тези средства са влезли в българската икономика е всички\", каза вицепремиерът и добави: \"Доста по-сложен е въпросът какъв е ефектът на тези пари върху икономиката, това е обект на сложен иконометричен анализ\".", "date": "16-june-2017", "title": "България е усвоила около 10% от еврофинансирането за 2014 - 2020 г."}
{"url": "http://www.dnevnik.bg/sviat/2017/06/16/2990206_trump_shte_otmeni_povecheto_merki_za_sblijavane_s_kuba/", "text": "Президентът на САЩ Доналд Тръмп ще оповести в петък мерки, с които връща някои ограничения в сферата на туризма и търговията с Куба, съобщиха световните агенции. Решенията ще отменят част от историческото \"размразяване\" на отношенията с Хавана,  през 2014 г.Тръмп ще обяви новата си политика към Куба в реч в Маями, където живее многобройна кубинска диаспора, враждебно настроена срещу властите в Хавана. Според високопоставени представители на Белия дом, цитирани от \"Ройтерс\" и БТА, президентът ще обяви забрана на търговските сделки на американски бизнесмени с кубински предприятия, контролирани от въоръжените сили на островната държава.Ще се наложи ембарго върху повечето бизнес отношения на американски компании с Групата за бизнес на въоръжените сили (ГАЕСА), конгломерат с интереси във всички сектори на икономиката. Ще има изключения, свързани с пътуването по море и въздух, за да не се накърнят инересите на компании, които пътуват до острова. След речта на Тръмп американската администрация ще има 30 дни, за да създаде новите регулации. Промените бяха  на държавния глава.Пътуването до острова ще стане по-трудно, тъй като ще се въведат стриктни изисквания за категориите туристи, чието неспазване ще води до сериозни глоби. Мярката е част от политика, която цели да предотврати финансирането на режима с парите на американски потребители. до Куба продължават да са забранени, но администрацията на Обама ги разрешаваше като част от \"образователен обмен\", като групови посещения или такива с работна (напр. журналистическа) или религиозна цел.Няма да се затварят посолства или да се преустановяват отношения, след като те бяха възстановени през 2015 г. след прекъсване от 50 години. Според служител на Белия дом вече започнати сделки от времето на Обама, например в хотелиерството, няма да бъдат засегнати от новите ограничения.От администрацията на Тръмп обявиха и че няма да се връщат ограниченията, отменени от Обама, за това какво количество ром и пури могат американските посетители в Куба да носят у дома.Тръмп се очаква да обясни отмяната на мерки от времето на Обама с човешките права в Куба. Според негови съветници политиката на предшественика му по отношение на острова не е повлияла положително на политическите свободи, а само е помогнала на режима в Хавана. Затова администрацията твърди, че ще остави вратата отворена за по-добри връзки с Куба, ако тя предприеме демократични реформи, например като проведе свободни избори или освободи политически затворници.Международни правозащитни организации обаче поставят този аргумент под въпрос и смятат, че изолацията на Куба може да даде нови сили на най-слабите поддръжници на демокрацията на острова. Те питат и защо държавният глава се е прицелил в Куба като държава, която не спазва човешките права, пренебрегвайки сходни проблеми в други части на света.Републиканци, подкрепящи действията на Тръмп, казват, че за държавния глава е необходимо да се отправи послание и до живеещите в САЩ кубинци, които са враждебно настроени към режима в Хавана.", "date": "16-june-2017", "title": "Тръмп ще отмени повечето мерки за сближаване с Куба, започнати от Обама"}
{"url": "http://www.dnevnik.bg/analizi/2017/06/16/2990166_metamorfozite_na_sudiiskoto_samoupravlenie/", "text": "С промените в Закона за съдебната власт съдиите получиха някои допълнителни права, с което се постави началото на дълго чаканото така наречено \"съдийско самоуправление\"На първо място се отне възможността на командированите съдии да гласуват в общото събрание – така административният ръководител, който ги е командировал, загуби подкрепата им.На общото събрание на съдиите бяха дадени следните правомощия:- да прави предложения за назначаване на председател на съответния съд и да изслушва всички кандидати;- да изслушва предложените от председателя на съда кандидати за негови заместници и да изразява становище относно предложенията;- да приема правила за определяне на натовареността на председателя на съда, на неговите заместници, на председателите на отделения, ако има такива, на съдиите, които са натоварени с осъществяването на организационни функции, както и в случай на предписание на здравните органи.Нали това искахме – нашата воля да се чуе от кадровия орган ВСС!Достатъчно зряла ли е обаче съдийската общност – отглеждана дълго време под родителските грижи на ръководството, за да прояви активно и отговорно отношение към управлението си? Дали не продължаваме да гласуваме както преди, водейки се от удобното разбиране, че не си заслужава да се конфронтираме с административното ръководство, защото то така или иначе ще направи, каквото е решило – по-добре за всеки случай да го подкрепим?                                                                  За някои от съдиите самоуправлението може да е все още труден и странен процес. Който дълго време е пълзял, не може да полети изведнъж. Някои няма да се променят – за назначенията си дължат услуги, но сметката плащаме всички ние.А за други свободата да изразяваш позицията си не е толкова далечна – за сега те просто избират да не присъстват на общото събрание, защото не желаят да гласуват за определено решение против съвестта си. Нека не ги виним, нужно е време.Да си какавида не е много достойно, но не е и толкова укоримо – все пак метаморфозата е неизбежна.", "date": "16-june-2017", "title": "Метаморфозите на съдийското самоуправление"}
{"url": "http://www.dnevnik.bg/skorost/avtomobilna_industriia/2017/06/16/2990222_prodajbite_na_novi_avtomobili_v_stranite_ot_es_otnovo/", "text": "Продажбите на нови автомобили в страните от ЕС през май нарастват със 7.6%, а за годината сделките са с 5.3 на сто повече, сочат оповестените днес данни на Асоциацията на производителите на автомобили в България. Сделките тръгнаха отново нагоре след спад от 6.6 през април. Като цяло за последните дванадесет месеца само през два продажбите не са вървели нагоре.За разлика от април, , с нарастване на регистрациите с 20%, през май има плавно движение нагоре (+4.6%). Продадените в страната леки коли през миналия месец са 2457.В страните от ЕС през петият месец на годината са купени 1.38 млн нови автомобила. От големите пазари най-сериозен е ръстът в Германия (+12.9%), Испания (+11.2%), Франция (+8.9%) и Италия (+8.2%). Вероятно политическата нестабилност във Великобритания заради предсрочните избори е причана там през май да има спад на сделките с 8.5%.За първите пет месеца на годината новите регистрации в страните от ЕС са почти 6.72 млн. От големите пазари най-сериозен скок на търсенето има в Италия (+8.1%), Испания (+7.3%), Германия (+4.7%) и Франция (+3.3%), а спад във Великобритания (-0.6%).В България продадените леки автомобили в периода януари-май са 11 543, или с 16.3% повече от същия период на миналата година.Ако се прибавят и регистрираните лекотоварни автомобили от категорията N1, които в повечето случаи също са леки, бройката скача до 13 969, показват пък данните на КАТ, пуснати по-рано през месеца. Според информацията на пътната полиция най-продаваната марка нови коли в България остава \"Дачия\" с 1538 доставки.Втората позиция е за \"Рено\" (1430), а третата за \"Киа\" (1187). Следват \"Шкода\" (1109), \"Тойота\" (1093), Форд (1008), \"Пежо\" (939), \"Фолксваген\" (851), \"Нисан\" и \"Опел\" (484).Срещу близо 14 хиляди купени нови автомобили, стоят почти 90 хиляди употребявани в категориите леки (М1) и лекотоварни 1(N1). От тях над 70 хиляди са на възраст повече от 20 години. Данните на КАТ показват, че към 30 май в страната са регистрирани 2 782 754 автомомобила от двете категории.В Европа при новите автомобила за първите пет месеца на годината \"Фолксваген\" продължава да е без конкуренция с доставените 721 089 автомобила (+0.9%), следват \"Рено\" с 485 015 (+7.0%) и \"Опел/Воксъл\" с 426 407 (-1.3%).", "date": "16-june-2017", "title": "Продажбите на нови автомобили в страните от ЕС отново тръгнаха нагоре"}
{"url": "http://www.dnevnik.bg/politika/2017/06/16/2990195_gerb_otnovo_prizova_za_ostavkata_na_prezidentskiia/", "text": "Парламентарната група на ГЕРБ призова  да подаде оставка, за да не се създава двоен стандарт. В декларация днес депутатът Тома Биков припомни, че така е постъпил  ден, след като бяха разпространени негови снимки с нацистки поздрав.Снимките на Узунов бяха разпространени преди седмица в предаването \"Господари на ефира\". В понеделник Узунов поясни, че са от маскарад и обяви, че няма да подава оставка, въпреки че ръководството на ГЕРБ му я поиска. В четвъртък Радев изрази позиция, .От \"Воля\" пък предложиха всички депутати да покажат снимките си.", "date": "16-june-2017", "title": "ГЕРБ отново призова за оставката на президентския секретар, маскирал се като Хитлер"}
{"url": "http://www.dnevnik.bg/biznes/2017/06/16/2990227_oblekchenata_procedura_za_naemane_na_chujdenci_veche_e/", "text": "Работодателите в туризма вече могат да наемат служители от трети страни за сезона по още по-облекчена процедура, след като в \"Държавен вестник\" бяха обнародвани промените в Правилника за прилагане на Закона за трудовата миграция и трудовата мобилност, съобщи Главната инспекция по труда.С тях се намаляват изискванията към документите, които работодателите трябва да представят за получаване на разрешение за достъп до българския пазар на труда за тези лица.В хода на проверките инспекторите ще следят и дали се спазват разпоредбите за наемане, работно време, почивки, отпуски, наемане на непълнолетни в сезоните обекти. Данните от проверките през предходни години показват, че най-много нарушения има при разпределението на работното време. Санкцията за всеки установен случай на работа без трудов договор е минимум 1500 лв. ", "date": "16-june-2017", "title": "Облекчената процедура за наемане на чужденци вече е в сила"}
{"url": "http://www.dnevnik.bg/sviat/2017/06/16/2990226_izlishnata_demonizaciia_na_stalin_e_ataka_sreshtu/", "text": "Руският президент Владимир Путин определи опитите за демонизация на съветския диктатор Йосиф Сталин като \"атаки срещу Съветския съюз и Русия\", предават ТАСС и РИА \"Новости\". Държавният глава разказа за отношението си към Сталин в последния епизод на , излъчени в САЩ по телевизионния канал Showtime.\"Мисля, че излишната демонизация на Сталин е един от способите, един от начините за атака срещу Съветския съюз и Русия. (Целта е) да се покаже, че днешна Русия носи родилните петна на станилизма. Всички ние имаме родилни петна и какво от това?,\" попита реторично Путин.Той определи Сталин като \"сложна историческа фигура\" и \"продукт на своята епоха\". През 2002 г. той го определи като \"диктатор\", но призова да не се пренебрегва ролята му в историята и победата във Втората световна война. През 2013 г. той каза, че \"либералният естаблишмънт\" счита Сталин за \"толкова кървав диктатор, колкото и Оливър Кромуел.\"Паралелът с Кромуел се появи и в разговора му със Стоун. \"Той е бил кървав човек, яхнал вълната на революционните промени, превърнал се в диктатор и тиранин. Паметниците му до днес са навсякъде във Великобритания,\" каза президентът и добви, че във Франция \"боготворят\" Наполеон, въпреки че довел страната до \"национална катастрофа\". \"Това не значи, че трябва да забравяне всички ужаси на сталинизма, свързани с концлагерите и избиването на милиони съотечественици,\" обясни Путин.През януари социологическият институт \"Левада център\" публикува проучване, според което одобрението на Сталин сред руснаците е достигнало най-високата си стойност от 16 години насам. Ако през март 2016 г. 37% от респондентите са се отнасяли към него с \"възхищение\", \"уважение\" или \"симпатия\", през януари това са заявили 46 на сто.През май друго изследване посочи, че  също имат положително отношение към Сталин.", "date": "16-june-2017", "title": "\"Излишната демонизация\" на Сталин е атака срещу Русия, обяви Путин"}
{"url": "http://www.dnevnik.bg/bulgaria/2017/06/16/2990230_cenite_na_stokite_v_bulgariia_sa_nai-niskite_v/", "text": "През 2016 г. цените на потребителските стоки и услуги в България са с най-ниски равнища спрямо тези във всички останали страни от Европейския съюз. Това показват данните на Националния статистически институт (НСИ). Равнището на цените в България е 48% от средното за ЕС, като разликата с Дания, която е лидер по този показател, е почти тройна.Ирландия, Люксембург, Швеция и Финландия допълват челната петица на страните с най-високи цени. След България пък се нареждат Румъния и Полша.От НСИ изчислиха, че най-голяма е разликата в цените при групите \"Ресторанти и хотели\" и \"Алкохолни напитки и тютюневи изделия\". Именно по първия показател цените в Дания са 150% от средните в ЕС, а в България – 44%. Ресторантите и хотелите в Швеция са вторите най-скъпи, а тези в Румъния пък са непосредствено зад България.Алкохолните напитки и тютюневите изделия са най-скъпи в Ирландия и Обединеното кралство, като достигат до 175% от средното равнище. И по този показател България е лидер по най-ниски цени с 56%. От статистическия институт уточняват, че тези големи ценови различия се дължат основно на различното данъчно третиране на тези продукти в държавите от ЕС.Равнищата на цени за група \"Храни и безалкохолни напитки\" са най-високи в Дания и най-ниски в Полша и Румъния (62%), като разликата е близо 2.5 пъти. В България цените по този показател са 71% спрямо средните в ЕС.По-малки различия са отчетени за групите \"Потребителска електроника\", \"Транспортни превозни средства за лично ползване\" и \"Облекла\". Потребителската електроника е група от продукти, в която цените се различават най-малко между държавите в Европейския съюз и варират от 86% от средното в Полша до 115% в Дания.Облеклата са друга група от продукти, показваща по-малки различия в цените между страните от ЕС, като най-ниски са в България (81% от средното) и най-високи в Швеция - 136%. В групата на транспортните превозни средства за лично ползване разликите между страните са от 78% в Чехия до 119% в Холандия. Изключение прави Дания, която е със 146% от средното за ЕС ниво.", "date": "16-june-2017", "title": "Цените на стоките в България са най-ниските в Европейския съюз"}
{"url": "http://www.dnevnik.bg/politika/2017/06/16/2990204_usiliiata_na_gerb_za_vuvejdane_na_majoritarniia_vot/", "text": "Усилията на ГЕРБ за въвеждането на мажоритарна избирателна система ще продължат. Това заяви пред журналисти в парламента министърът на правосъдието Цецка Цачева, цитирана от \"Фокус\".Коментарът ѝ идва ден след като  за Изборен кодекс, с който трябваше да се въведе мажоритарния вот. В подкрепа на измененията се обявиха само от ГЕРБ и \"Воля\", но дори и двете партии не бяха осигурили присъствието на всичките си депутати в пленарната зала вчера.Проектът бе подкрепен в правната комисия с гласовете на ДПС. От партията на Мустафа Карадайъ обаче Със законопроекта на ГЕРБ се предлагаше въвеждането на мажоритарна изборна система с абсолютно мнозинство в два тура чрез създаване на 240 едномандатни изборни района в страната. За българите в чужбина се предвижда да се регистрират предварително по интернет и гласовете им ще се разпределят по \"местоживеене\" в България. Законодателната инициатива дойде след проведения на 6 ноември 2016 г. национален референдум, иницииран от \"Шоуто на Слави\" и резултатите от него.След отхвърлянето на законопроекта от депутатите вчера водещият Слави Трифонов се обърна към тях индиретно - в писмо до медиите с констатацията, че са извършили държавен преврат и с предупреждението, че ще бъдат изхвърлени от властта. Повече от писмото на Трифонов четете . Иначе на 30 май Върховният административен съд потвърди, че резултатът от референдума  и затова приемането му остана във волята на народните представители.Предстои в парламента да бъде разгледан внесен от \"Воля\" в сряда вечерта проект за нов Изборен кодекс.", "date": "16-june-2017", "title": "Усилията на ГЕРБ за въвеждане на мажоритарния вот ще продължат"}
{"url": "http://www.dnevnik.bg/razvlechenie/2017/06/16/2990234_mechut_na_ljuk_skaiuokur_i_r2-d2_otivat_na_turg/", "text": "Светлинният меч на Люк Скайуокър, шлемът на Дарт Вейдър, имперски и бунтовнически оръжия и друг ценен реквизит от първата филмова трилогия \"Междузвездни войни\" ще бъде разпродаден на търг между 26 и 28 юни в Калифорния, предаде БТА. \"Звездата\" на аукциона се очаква да бъде симпатичният робот и спътник на Люк Ар Ту-Ди Ту (R2-D2).Събитието се организира от къщата \"Профайлс ин хистъри\" в Калабасас, Калифорния, и се очаква да събере общо близо 2 млн. долара. Това са най-ценните предмети от космическата сага, продавани досега на търг. \"Не става дума за обикновен филмов реквизит, а за незабавно разпознаваем артикул, каймакът на филмовите принадлежности\", разказва консултантът по реквизит Стефани Конъл.Все пак това не е съвсем истинския Ар Ту. Роботът е сглобен от различните части на свои двойници, излизали на екран в първите пет филма от \"Междузвездни войни\". Светлинният меч, с който Люк (Марк Хамил) се изправя срещу баща си, обаче е оригиналният и се очаква да струва \"само\" 150 000 - 250 000 долара.На търга ще бъдат продадени и ценни вещи от други филми, като например осветеният диско подиум от \"Треска в събота вечер\", за който се очаква да бъдат платени 1,5 млн. долара, както и дрехи, носени от Леонардо ди Каприо в ролята на Джак Доусън в \"Титаник\".", "date": "16-june-2017", "title": "Мечът на Люк Скайуокър и R2-D2 отиват на търг"}
{"url": "http://www.dnevnik.bg/bulgaria/2017/06/16/2990225_sled_cacarov_i_podchinenite_mu_se_obiaviha_protiv/", "text": "Асоциацията на прокурорите изрази в писмо до медиите несъгласието си с опитите отново да се инициира дебат за изваждането на държавното обвинение от съдебната власт. От организацията определят това като провокация \"към обществена и политическа нагласа, насочена срещу Прокуратурата на Република България и възможността ѝ при условията за независимост да изпълнява конституционните си права\".Според управителния ѝ съвет такова решение \"ще разруши едно от най-добрите достижения на най-новото ни държавно устройство, възведено, за да се гарантира най-пълно разделението на властите\". От асоциацията допълват, че тяхното дългогодишно становище е, че подобни намерения носят риска прокуратурата да бъде поставена в зависимост от конюнктурни фактори, доминирани от моментни обществено политически влияния.В писмото си прокурорите изразяват подкрепата си към позицията на ръководството на прокуратурата и изразените аргументи на главния прокурор, че мястото на държавното обвинение е в съдебната власт.\"Противопоставяме се на усилията на определени среди, които до сега не намериха обществен консенсус за изваждане на прокуратурата от съдебната власт, да внесат раздор, конфронтация и разцепление между магистратите\", се казва още в писмото. В него се допълва, че тезата за изваждането на прокуратурата от съдебната власт не почива на принципна основа, не е съпроводена с обективен анализ и не посочва какви евентуални негативи за българските граждани и общество биха произлезли от подобна промяна.\"Изказваме нашата твърда увереност, че българските Съд и Прокуратура трябва като част от съдебната власт да работят в дух на взаимно зачитане и уважение, при съблюдаване на техните конституционни и законови правомощия и функции и ще продължим да отстояваме тази позиция\", завършва писмото си асоциацията.Темата за промяна мястото на прокуратурата влезе в публичното пространство отново след като председателят на Върховния касационен съд (ВКС) Лозан Панов поиска от президента Румен Радев консултации за свикване на Велико народно събрание и иницииране на дебат за изваждането на прокуратурата от съдебната власт. Повече за срещата на Панов и Радев четете .Ден след това при президента бе и главния прокурор Сотир Цацаров като част от поредица срещи, които държавният глава проведе с представители на съдебната власт за продължаване на реформата в системата. След срещата Цацаров заяви, че мнението му за изваждането на прокуратурата от съдебната власт е крайно отрицателно. Повече за казаното от главния прокурор четете .", "date": "16-june-2017", "title": "След Цацаров и подчинените му се обявиха против изваждане на прокуратурата от съдебната власт"}
{"url": "http://www.dnevnik.bg/bulgaria/2017/06/16/2990300_v_raionnite_policeiski_upravleniia_shte_ima_ofisi_za/", "text": "Новото ръководство на МВР планира изграждането на офиси за обслужване на гражданите в районите полицейски управления за административни услуги, обслужване на едно гише, обяви министърът на вътрешните работи Валентин Радев в рамките на парламентарния контрол днес. Сред другите приоритети, за подобряване на работата на полицейските служби са приемане на нов закона за частната охранителна дейност, който да регламентира взаимодействието на частните охранители с органите на МВР.Нужен бил и Закон за доброволчеството, който да урежда взаимодействието на доброволци за охрана на обществения ред с органите за централната и местната власт. Валентин Радев обяви, че е започнал анализ на структурата на МВР, за да се придобие представа за разпределение на функциите и числеността на личния състав.В отговор на въпрос от депутата от БСП Красимир Янков, министърът обяви, че за момента не се предвижда приемането на нов закон за МВР, но ще има промени в настоящия. \"Ако трябва ще има и нов закон, но на този етап няма да има. След като бъде направен функционалният модел ще решим дали е нужен нов закон, но това ще стане най-рано след година\", уточни Валентин Радев.постигнаха съгласие, че е необходим изцяло нов Закон за МВР. Балабанов дори заяви: \"Подчертавам, че в момента текат процедурите по получаване на предложения от дирекциите на МВР в страната, разпоредени от зам.-министъра Красимир Ципов. Сега ги обобщаваме, ще ги коментираме със синдикатите и ще ги подложим на широко обществено обсъждане (проект за нов закон - бел.ред.)\"", "date": "16-june-2017", "title": "В районните полицейски управления ще има офиси за обслужване на гражданите"}
{"url": "http://www.dnevnik.bg/sport/2017/06/16/2990237_ronaldo_e_poiskal_da_napusne_real_tvurdiat_v/", "text": "Звездата на \"Реал\" (Мадрид) Кристиано Роналдо е поискал да напусне Испания още това лято, обяви португалският вестник \"А Бола\". В челната си новина днес изданието твърди, че решението му е \"необратимо\" и голмайсторът на мадридчани вече е информирал президента на клуба Флорентино ПересСпоред \"А Бола\" Роналдо е бил \"възмутен\" от решението на испанската прокуратура да му повдигне обвинения в данъчни измами. Португалецът ще бъде съден за предполагаемо укриване на 14.7 милиона евро, дължими върху имиджовите му права в периода между 2011 и 2014 г.Обвиненията се основават на разследване на данъчните власти в Испания. То започна през миналата година, когато името на ., че е разследван от данъчните, Роналдо категорично отрече. Той заяви, че всичко е лъжа. Сега звездата на \"Реал\" отново отрече обвиненията и каза, че съвестта му е чиста.Португалецът получи подкрепата и от клуба си. \"Реал\" има пълно доверие в Кристиано, за когото разбираме, че е действал в съответствие със законността по отношение на изпълнението на неговите фискални задължения. Ние сме абсолютно сигурни, че той ще докаже своята невинност в този процес\", се казва в изявлението на белите.След като излезе публикацията на португалския \"А Бола\", водещите мадридски издания \"Ас\" и \"Марка\" също я публикуваха.\"В позиция сме да потвърдим, че разочарованието на настоящия носител на \"Златната топка\" е истина и той обмисля взимането на драстично решение\", пише \"Марка\". И допълва, че ръководните фактори в клуба веднага са започнали офанзивна по успокояването на Роналдо, за да остане той в \"Реал\".В последните сезони 32-годишният играч често е бил свързван с трансфери в \"Манчестър юнайтед\" и \"Пари сен жермен\", които имат голямо желание да го привлекат. Подобна сделка се оценява на 200 млн. евро.", "date": "16-june-2017", "title": "Роналдо e поискал да напусне \"Реал\", твърдят в Португалия"}
{"url": "http://www.dnevnik.bg/zelen/2017/06/16/2990245_evropeiskata_komisiia_zapochva_procedura_sreshtu/", "text": "Европейската комисия е започнала пилотна процедура заради нарушения при малки водноелектрически централи (ВЕЦ) по българските реки. Това информират от Комисията в официално свое писмо до един от жалбоподателите – природозащитната организация WWF България, която предостави писмото на \"Дневник\".Комисията е взела решение за започване на пилотна процедура за събиране на информация по казуса от държавата-членка, информират в писмото си от Европейската комисия.България има срок от десет седмици да предостави изисканата информация на Брюксел, след което отговорите на българската страна ще бъдат анализирани в рамките на още десет седмици.В случай че предоставените данни са неудовлетворителни, Комисията може да открие наказателна процедура срещу страната ни.Процедура е задействана вследствие на две отделни жалби, които са обединени от Комисията, уточняват от WWF. Първата е внесена от риболовен клуб \"Балканка\", Българско дружество за защита на птиците, Българско каяк общество, а втората – от WWF-България, Сдружение за дива природа \"Балкани\" и рибарско сдружение \"Балканка\" – Благоевград.Според жалбоподателите липсата на адекватен контрол върху ВЕЦ нарушава три евродирективи – за стратегическата екологична оценка, за хабитатите, както и рамковата директива за водите.Нарушенията са свързани с режима на издаване на разрешителни в противоречие с плановете за управление на речните басейни и екологичните оценки към тях, с липсата на контрол от страна на държавата и с факта, че не се оценява комулативният ефект – всяка централа се оценява сама за себе си, без да се отчита ефектът, който централите по една река оказват заедно върху екосистемата.Примерите, залегнали в основата на жалбите им, са събрани чрез платформата , с която се заснема и описва ефектът върху околната среда от съществуващите водноелектрически централи. В нея всеки може да изпрати снимков и видеоматериал, който след преценка се публикува.\"WWF България вярва, че възобновяемите енергоизточници трябва да бъдат развивани и ползвани. Тяхното изграждане и експлоатиране обаче не бива да става за сметка на биологичното разнообразие или да уврежда природата Нуждата ни от чиста енергия не бива да бъде противопоставяно на опазването на природата,\" посочват от природозащитната организация в съобщение до медиите.", "date": "16-june-2017", "title": "Европейската комисия започва процедура срещу България заради мини ВЕЦ-овете"}
{"url": "http://www.dnevnik.bg/bulgaria/2017/06/16/2990307_slujbite_na_mvr_ne_sa_ustanovili_agitaciia_na/", "text": "Главна дирекция \"Борба с организираната престъпност\" (ГДБОП) не е установила интернет сайтове, свързани с \"Ислямска държава\", насочени конкретно към българските потребители, каза днес в рамките на парламентарния контрол министърът на вътрешните работи Валентин Радев.Той поясни, че за пет месеца звеното в Интерпол, което следи за подобна активност, е прихванало над 11 000 съобщения и 31 онлайн платформи на осем езика, като сред тях няма агитация на български.Министър Радев напомни, че основните социални мрежи сами поддържат политика по прихващане на незаконно съдържание.По думите му в ГДБОП преимуществено работи специализиран орган, който си сътрудничи с Европол и Америка, за обезпечаване на киберсигурността, а тя е залегнала и като една от основните цели в дейността на МВР за 2017 г.коментира още от парламентарната трибуна вътрешният министър. \"Известно е, че повечето от пристигналите в Европа мигранти са били подпомагани от т. нар. каналджии\".В изпълнение на ангажиментите си на държава членка на ЕС и с цел адекватен отговор на миграционния натиск върху България, през последните две години в МВР са предприети редица мерки – организационни и законодателни, които да противодействат на незаконното провеждане и преминаване на чужди граждани през държавната граница\", обясни Радев.По думите му в главна дирекция \"Национална полиция\" е създаден сектор \"Престъпления, свързани с незаконното пребиваване и преминаване на чужденци\", а с последните изменения на Закона за МВР към компетенция на ГДБОП са добавени и компетенции, свързани с този проблем.\"От началото на година до месец юни от органите на МВР са образувани общо 92 досъдебни производства за незаконно превеждане на хора през граница и за подпомагане на незаконно пребиваване в страната. За същия период, по данни на прокуратурата, 171 обвиняеми лица са предадени на съд, от които 132 са осъдени\", обясни още Радев.", "date": "16-june-2017", "title": "Службите на МВР не са установили агитация на джихадисти на български"}
{"url": "http://www.dnevnik.bg/bulgaria/2017/06/16/2990359_erdogan_predstavliava_opasnost_za_bulgariia_obiavi/", "text": "Турският президент е опасен диктатор и за мен представлява опасност за България. Това заяви евродепутатът Ангел Джамбазки пред Нова телевизия. Коментарът му идва само при Реджеп Ердоган.Според Джамбазки поведението на турския президент е непредсказуемо на моменти, но последователно в политиката му към Балканите. Евродепутатът каза още, че ако Ердоган иска да пусне нелегални мигранти и бежанци към Европа, досега е щял да го направи. По думите му в южната ни съседка мигрантите са основно сирийци, които са близо до границата и чакат удобен момент, за да се приберат по домовете си.Джамбазки допълни, че лидерите на Европейския съюз са си мислили, че ще могат да променят Турция, но са разбрали, че това няма как да стане. Затова отношенията между ЕС и южната ни съседка трябвало да бъдат внимателни.\"Този човек (бел. ред. Ердоган) е опасен за региона. Може да разгори гражданската война в Турция, може да пусне Гьокче (бел. ред. турският посланик в България Сюлейман Гьокче) да направи още 7-8 турски ислямистки партии. Турция иска да е регионална сила и геополитическата им доктрина е различна от тази на Европейския съюз\", добави Джамбазки.Той каза още, че Турция иска да достигне до нефтените кладенци в Мосул и да добива газ в акваторията на Кипър. По този начин ще увеличат влиянието си в региона.", "date": "16-june-2017", "title": "Ердоган представлява опасност за България, обяви Ангел Джамбазки"}
{"url": "http://www.dnevnik.bg/politika/2017/06/16/2990293_bsp_obvini_kabineta_che_finansira_predimno_obshtini_na/", "text": "Лидерът на БСП Корнелия Нинова обвини правителствата на Бойко Борисов, че финансира предимно общини, поощрявани от ГЕРБ. В декларация на парламентарната група на социалистите тя обяви, че ГЕРБ умишлено залага по-ниска приходна част в бюджетите, за да реализира излишък по две причини. Първата била с цел да се похвалят, че има излишък, а втората - за да може парите от излишъка да се разпределят с еднолично решение на премиера.Заради това БСП ще внесе днес жалба в Конституционния съд срещу текст от Закона за публичните финанси, който позволява средства на централния бюджет да бъдат разпределяни от общините без решение на Народното събрание. За жалбата са нужни 48 депутатски подписа, които били събрани.БСП настоява още да бъде направена актуализация на бюджета за т.г., тъй като през последните две години на общините са прехвърляни задължения със 100 нормативни актове без обаче да им се осигури финансиране за това. Големите общини ще се справят, но средните и малките не успяват и трупат задължения, обяви Нинова. По думите й средствата трябва да се разпределят от парламента, а не субективно от един човек, тъй като не сме \"премиерска република\".", "date": "16-june-2017", "title": "БСП обвини кабинета, че финансира предимно общини на ГЕРБ"}
{"url": "http://www.dnevnik.bg/politika/2017/06/16/2990235_gerb_predlaga_dvama_sudii_dvama_prokurori_i_advokat_za/", "text": "Двама върховни съдии, двама прокурори и адвокат са предложенията на ГЕРБ за членове на Висшия съдебен съвет. Това стана известно на брифинг на председателя на правната комисия в парламента Данаил Кирилов. Имената се съобщават няколко дни преди изтичането на крайния срок за номинации.Народното събрание трябва да излъчи 11 души, като за първи път депутатите трябва да правят предложенията си за конкретната колегия. Изслушването и изборът вероятно ще са в началото на септемвриЗа съдийската колегия, ГЕРБ издигат заместник-председателят на Върховния административен съд и вече веднъж член на съвета - Последно той беше кандидат за Конституционния съд от квотата на върховните съдии, но те посочиха заместник-председателя на ВКС Таня Райковска. Магдалинчев завършва право в Софийския университет \"Св. Климент Охридски\" през 1978 г. Една година е стажант съдия в Окръжен съд-Благоевград, след което става юрисконсулт в Горско-стопански комбинат в Благоевград. От 1982 г. последователно е съдия в Разлог и Гоце Делчев. От 1998 г. до 2003 г. е член на ВСС, след което става съдия във Върховния административен съд. Другият върховен съдия, който ГЕРБ издигат е от наказателната колегия на ВКС, която е председател на комисията по атестиране. Тя е във върховния съд от 1997 година.Номинираните за прокурорската колегия са  – административен ръководител на Окръжна прокуратура – Бургас. Чапкънова е започнала кариерата си в районната прокуратура в Айтос. Заемала е всички длъжности до ниво окръжна прокуратура. Водила е разследването по атентата на летището в Бургас.Следващият кандидат, който ГЕРБ издигат е  – ръководител на Районна прокуратура – Пловдив. Тя беше сред номинираните и от квотата на прокурорите, но не беше избрана. За нея Данаил Кирилов заяви, че \"е с ясни позиции за преструктурирането на прокуратурата\". \"Смятаме, че с тази подкрепа и с позицията и авторитета, който тя има сред районните прокурори, тя би била успешен участник във ВСС\".Преди няколко дни стана известно, че Георги Марков от ГЕРБ е внесъл номинацията на  Джеров е адвокат от 2000 г. Завършил е право в СУ \"Св.Климент Охридски\", а преди това Музикалната академия \"Проф.Пано Владигеров\", специалност \"кларинет\".\"В резултат на обсъждане, селекция, коментари и анализи смятаме, че сме подбрали юристи с безупречна репутация и огромен професионален опит\", заяви Кирилов. Той обяви, че ако те бъдат избрани, ще допринесат за развитието на този орган. ", "date": "16-june-2017", "title": "ГЕРБ предлага двама съдии, двама прокурори и адвокат за съдебния съвет"}
{"url": "http://www.dnevnik.bg/biznes/2017/06/16/2990339_prouchvane_prognozira_rust_na_razhodite_za_reklama_v/", "text": "Ръст на разходите за реклама в България през тази година от 2.8% прогнозира, най-новия доклад на глобалната комуникационна група Dentsu Aegis Network. Основният двигател за това ще бъда телевизията и интернет, в частност мобилната реклама и автоматизираното купуване на реклами (т.нар. програматик решения). Прогнозата е през 2018 г. плавният тренд на покачване да продължи и инвестициите в реклама в България да отбележат 3% увеличение на годишна база.Въз основа на данните, получени от 59 държави, се очаква ръстът на световните рекламни разходи да спадне с един процент до 3.8%. Прогнозата е условията да се подобрят през 2018 година и разходите за реклама да скочат с 4.3%. За това ще помогнат зимните олимпийски и параолимпийски игри в Южна Корея, световното първнество но футбол в Русия и изборите за Конгреса на САЩ.Според главния изпълнтелен директор на Dentsu Aegis Network Джери Булман е достигната повратна точка, при която рекламите инвестиции в дигитални медии задминават телевизията, мобилната реклама задминава инвестициите в декстоп, а платеното търсене задминава печатната реклама. \"Дигиталните технологии и данните вече трябва да бъдат приемани \"по подразбиране\" от рекламодателите. Развитието на маркетинга на базата на реални хора, а не маркетинг, базиран на аудиторията, и използването на данни за увеличаване на адресируемостта са от съществено значение, за да могат търговските марки да се нагодят към по-суровите условия през 2017 г., като се позиционират за бъдещ растеж\", допълва той.Прогнозите на Dentsu Aegis Network сочат, че около 4 милиарда души в световен мащаб ще имат смартфони. Това се приема за сериозна основа да се прогнозира, че рекламните разходи за мобилна реклама ще надминат десктоп инвестициите, достигайки 56% от дела на глобалните инвестиции за онлайн реклама.В България делът на дисплей рекламата, като дял от общите медийни инвестиции продължава да пада за сметка на мобилната реклама и през 2017 г. двата канала ще са с почти изравнени дялове – 32% за дисплей, спрямо 30.4% за мобилна реклама. През 2018 г. прогнозата е мобилната реклама вече да има сериозна преднина с дял от 48% на годишна база.Очакванията на Dentsu Aegis Network са тази година инвестициите в онлайн видео да се увеличат с 32.4%, в социални медии - с 28.9%, в автоматизирано купуване на реклами(програматик ) с 25.4%. Нещо повече, прогнозата на сочи, че през 2018 г. дигиталните медии ще бъдат водещата медийна платформа в глобалното разпределение на разходите за реклама и за първи път ще изпреварят телевизията в световен мащаб.Делът на дигиталните инвестиции в общите медийни разходи се очаква да достигне 37.6% през 2018 г. (от 34,8% през 2017 г.), спрямо 35.9% - за телевизията (която пада от 37.1% през 2017 г.). В цифри това означава инвестиции на обща стойност 215.8 милиарда щатски долара.", "date": "16-june-2017", "title": "Проучване прогнозира ръст на разходите за реклама в България от близо 6% за две години"}
{"url": "http://www.dnevnik.bg/detski_dnevnik/2017/06/16/2990358_nova_proverka_v_stolichno_uchilishte_sled_poboi_nad/", "text": "Нова проверка ще бъде направена в38 ОУ ,,Васил Априлов\" в София, в което имаше поредица от случаи на насилие сред ученици. Засега има предложение директорът на училището Виолета Игова да бъде наказана с предупреждение за уволнение. Това обяви просветният министър Красимир Вълчев в парламента днес. При един от случаите  Според родители сред приятелите на седмокласника е и синът на президента Румен Радев, който бил на мястото на инцидента. Директорът на училището обаче отказвала да предостави записите от камерите за видеонаблюдение. Държавният глава заяви в телевизионно интервю преди седмица, че става дума за спекулации, за да се напада президентската институция.На въпрос на журналисти в парламента днес Красимир Вълчев обяви, че не може да отговори дали синът на президента е в компанията на седмокласника, нанесъл побой над петокласник, както и че не знае защо Игова не е дала записите от камерите. Заради друг случай обаче щяла да бъде направена нова проверка в училището. По закон директорът може да бъде наказан от Регионалното управление по образованието, а не от министерството.", "date": "16-june-2017", "title": "Нова проверка в столично училище след побой над ученик"}
{"url": "http://www.dnevnik.bg/intervju/2017/06/16/2989922_boiko_vasilev_panorama_bulgarskata_jurnalistika_e_kato/", "text": "В годината на постистината и в свят, в който фалшивите новини имат все по-голямо влияние, в обърканата българска медийна среда, сред скандали и атаки срещу журналисти, медии, собственици, говорим с автори и водещи доколко свободни са българските медии, какво е цензура, има ли автоцензура, прави ли опити властта да упражнява контрол над работата им, как, какво ги мотивира да продължат. Говорим за смисъла на журналистиката. Интервютата с Анна Цолова и Виктор Николаев може да прочетете , а със Светослав Иванов - .Днес ви срещаме с водещия на \"Панорама\" Бойко Василев. - Никой не знае призванието си, докато не се сблъска с него. Не съм човек, който си въобразява някакви неща за себе си и смятам, че в общия хаос, човек има един улей, един коридор, в който отговаря за себе си и за това, което прави заедно с екипа си. И ако следиш за това този коридор да е чист, ако си отговорен за него, с една хилядна може би ще подобриш средата.Не си въобразявам големи работи: че стоя в журналистиката в името на някаква световна справедливост. Там съм, за да върша нещата, които има за правене, по начина, по който смятам за правилен. Това важи за целия екип на \"Панорама\".- Честно казано, не си въобразявам много в тази посока. Дори имаше периоди и години, в които смятах, че няма ефект: както казва Стоян Михайловски: \"Господ бере черешите една по една, а дяволът ги брули с пръти\".Но през 2013 година се случи нещо много любопитно. Покрай турбуленциите изведнъж открихме публиката си. И тази публика се оказа изключително интересна и интелигентна. Нея не можеш да я излъжеш. Понеже 2013 беше годината, в която всички се усъмниха в журналистиката, в истината, тази публика се оказа, че преценява прекрасно, много точно, внимателно, улавя полутонове и грешки. И в един момент с екипа си казахме - струвало си е.Трябва обаче да си зададем въпросът за цялото общество: Дали изобщо хората имат нужда от истината? Имат ли нужда от фактите? От безпристрастен сблъсък на мнения? Дали може въобще да понесат мнение, различно от тяхното? Задаваш си тези въпроси и ако отговорът е – \"не\", тогава оставаш в работата само заради личния си коридор. Българската журналистика е занимание самотно. - Ще започна с най-важните, които са световни. Три неща са: Смъртта на хартиения ежедневник; Facebook ефектът, (в мрежата се крещи повече, отколкото се дават факти); фалшивите новини. Те са свързани, но това е въпрос на друг анализ. Тези три неща са факт за света. А в България, поради малкия й пазар и все пак крехкия опит с истинска журналистика, тези ефекти се умножават по две, дори може би по десет. И какво се оказва?. Бизнес моделът на лъжата е ясен: ако искаш бухалка си вземаш бухалка и тя не струва вече кой знае колко. Проблемът не е само български и по света има бухалки.Другият факт, който аз много често давам като пример в моите лекции и може би е станал банален: Черна гора е 650 хиляди души, колкото е ⅓ от София може би. Но ако има гениален журналист в Черна Гора, той има потенциален пазар от 20 милиона. Това са хората, които разбират езика, който там се нарича черногорски. В България българската журналистика е за българи. Никой извън нашата страна не я ползва, дори нашата диаспора. Дори тя в момента си създава собствени медии. Да, нас ни гледат българи в чужбина, но това не е мощен категоричен пазар, който може да храни българската журналистика. Следователно няма бизнес модел. Аз не давам препоръки, но не знам дали българската журналистика ще се оправи без обществото и държавата. Обществото да я подкрепи, като си я поиска; държавата, като майката от притчата на Цар Соломон, да я подкрепи, като се откаже от нея. Въпросът е обаче иска ли българското общество истинска журналистика? Готово ли е да я разпознае и да я подкрепи? И готово ли е да поеме жертви заради нея? - Българската журналистика в момента е наистина занимание самотно. Ако имаш шанса да работиш с хора, с които споделяте едни и същи ценности, си щастлив. Аз имам този шанс, но знам, че мнозинството от колегите го нямат. И техните битки са вътрешно редакционни т.е. защитата на правилата и на журналиситката е самотна битка.В българската журналистика не е като в холивудския модел, в който малко добри се бият с хиляди лоши и по някакво чудо побеждават. Не е така. Българската журналистика е като филм на Гай Ричи, в който има лоши, по-малко лоши, има добри, които стават лоши и лоши, които стават добри, сменят се добрите и лошите. Има и добри, които се правят на лоши, за да оцелеят и разбира се лоши, които се правят на добри.Това е една изключително сложна среда, в която човек трябва да следва някакъв устойчив собствен критерий. А най-лошото знаете ли кое е? Ти стоиш в средата на терена, водиш битка, която смяташ за битката на живота си, а агитките те освиркват. Първо те освирква едната, защото мисли, че играеш за другата. Като види, че не играеш за другата, започва да те освирква противоположната, но първата не спира да свири. Значи първо свирка едната, после другата, третата, четвъртата, накрая могат да свиркат всички заедно. И е изключително комфортно да застанеш в една от агитките, което някои колеги направиха. Някои дори сменяха агитките. Но е изключително комфортно да застанеш в някоя от агитките, защото знаеш, че това ти дава психологически комфорт. Ок, 10 хиляди стоят плътно зад тебе, какво ти пука, това е голямо изкушение, но това ли е професията?!Професията е да стоиш там в центъра и всеки да свирка. Малцина ще ръкопляскат, даже да не кажа никой, а и е грях журналистът да го очаква - да му ръкопляскат. Неговата борба е друга. Дайте да се разберем, какво е журналистика? Журналистика е да питаш и да взимаш различни мнения, по различни въпроси, за да стигнеш до истината. Журналистиката не е да крещиш силно от едната страна срещу другите, които крещят от другата страна срещу теб. Това е Facebook. - Аз съм последният оптимист в България (смее се). Макар че оптимизмът в България не е моден. И той няма бизнес модел, последователи няма. Йосиф Хербст казва: \"Никому в угода, никому напук\", много интересна и дълбока мисъл. Защото журналистиката в крайна сметка не е твоята лична битка срещу някого или в подкрепа на някого. Ти трябва да събереш фактите и да покажеш къде е истината. Пак казвам, аз говоря от малко по-привилигирована позиция. - \"Панорама\" я пази форматът й. И аз затова казвам, че е привилигирована среда. Ние стигнахме до този формат в средата на първото десетилетие на века - 2004/2005 г. В него винаги има опозиция, винаги присъства и дежурната власт. Те хем имат своята писта, хем влизат в съприкосновение помежду си. Как да наложиш цензура, как да поставиш условие да не ти задават даден въпрос, когато само след секунда той ще прозвучи от устата на опозицията?В \"Панорама\" се идва и се говори за всичко и за всичко може да стане дума. Никой не би си позволил да постави това условие преди да дойде и да участва в предаването. Давам си сметка обаче, че поради самата си същност - политическо предаване, в което участват главно политици и коментатори - тя не може да стигне до дълбочината на някои сфери. Например икономиката, или пък съдебната система, или самите медии. Това не е нейн предмет и аз не мога да кажа, че понеже ние се справяме с нещо, това важи за българската журналистика като цяло.Но тук вече трябва да започнем разговора: какво е разследваща журналистика в България, защо няма журналистика по икономическите въпроси в телевизиите? Мога да кажа, че съм забелязал нещо много интересно. Има обратно пропорционална зависимост между журналистиката по икономическите въпроси и рекламните блокове. Колкото по-голям е рекламният блок, толкова по-тънка е журналистиката по икономически въпроси. От това губят всички. Например българинът не знае нищо за бизнеса в страната. Той мисли, че има само молове, защото това вижда. Второ, бизнесът е свикнал да влиза в новините по приятелска линия и не е готово за сериозно участие. Да речем, ако се говори за бизнеса с дрехи, да участват различни фирми, които произвеждат дрехи, той не е готов за това. И трето вероятно е много по-удобно бизнеса да е в рекламните блокове, отколкото в предаванията и новините. Това е генерален въпрос, специфичен за българските медии. - Според мен цензурата е остаряло понятие от ХХ-ти век и то от средата на века. То означава, че някакви хора забраняват публикация. И тази публикация не вижда бял свят или вижда, но в алтернативен източник. Това нещо в момента го няма.Има още по-голяма опасност. Публикува се всичко. Къде е обаче критерият за истината? Умберто Еко беше казал: \"Ако аз сложа в интернет една статия за Тома Аквински и моя студент сложи подобна статия, която е пълна глупост. Каква е гаранцията, че някой, без да знае кой съм, ще повярва в неговата, а не в моята?\"Второто нещо. Ако един журналист публикува лъжа и ти му направиш забележка, това цензура ли е? Аз си го представям така. Журналистът и в България и по света върви през една гора и в тази гора има различни приказни същества. Обаче много малко сред тях са чудовищата, които са наистина опасни; които вещаят опасност. Да го изхвърлят от работа, животът му да бъде застрашен и т.н. Те са много малка бройка. Много повече са сирените, които му обещават разни хубави работи, хубави неща, това са пари, възможности за кариера - политическа или пък медийна, за власт, за влияние, пост, да му поласкаят суетата. Изборът е на журналиста. Как минава през гората.Защото парадоксално, но е много по-лесно да минеш през чудовища, отколкото през сирените. Покрай тях по-трудно се минава. И затова българският проблем е не това, че те натискат, а как ти сам използваш работата си. Дали доброволно заставаш на страната на икономическия интерес, дали доброволно искаш да използваш екрана за твоето обогатяване или твоята кариера и бъдеще, или пък за някакви дребни услуги. Ето това е. И тук характерът е важен. Екипът с който си, защото тези хора ще ти кажат: така не може. Нашите събирания в \"Панорама\" са много интересни, защото аз трудно бих си позволил пред тези хора, с които работя десетилетия, да кажа \"абе това ще го вкараме защото еди какво си\"...Човек прави понякога малки компромиси, например не можеш да намериш някого или друг не иска да дойде и трябва да се задоволиш с трети. Така е и по света. Събеседниците, които са лесни, не са толкова интересни. Трудните са по-интересни. И ти виждаш някакъв компромис. Понякога ще дойде лесният, друг път трудният. Затова джунглата, през която минава журналистът, новата цензура, тя е много по-опасна от миналото. Защото преди 50 години, медиите бяха малко. Сега са много повече. Преди години цензуриран е материал Х, но някак си всички стигат до него, научават истината. Парадоксалното е, че тогава истината е работила повече, отколкото сега. Трябва да имаш сетива и инструменти, за да минеш през джунглата и да намериш истината, да я събереш парченце по парченце. Днес трябва и публиката да е образована. - Аз винаги казвам две. Двете най-важни неща за журналиста са почтеност и любопитство. Без любопитство, не можеш да си журналист. Колкото до почтеността, тя не е просто да си почтен със събеседника, а да си почтен с публиката. Да си почтен с професията и разбира се да си, да си почтен в това, което правиш непрекъснато. Ние произвеждаме формати. Един формат може да е почтен, може да не е. Да направиш един формат почтен, също е ценност. \"Панорама\" е в обществената телевизия и финансирана от държавата. И хората са свикнали по тази линия да мислят, че каналът е на държавната власт. Парадоксално в ключови моменти ръцете на обществените медии се оказват по-развързани. Когато ме питат от какво зависи свободата, ще отговоря - в частните медии свободата стига дотам, докъдето позволят собствениците. В обществените медии обаче свободата стига дотам, докъдето позволят журналистите. И аз съм свидетел как във всички ситуации журналистите са проявявали или не са проявявали характер. Решението е у тях. Всяка власт, всяка опозиция и всеки интерес навсякъде по света искат за тях да се говори хубаво и да не отговарят за проблеми. Бил съм в много страни по какви ли не поводи и ви казвам, че никой не обича да го критикуват. Но преценката е у журналиста.Много често става така, че най-много за свобода говорят най-несвободните. Другите знаят, че свободата е много трудно нещо. Това не е да отидеш първи ден на работа и веднага да се изокаш. Това не е при първия проблем да напуснеш и да кажеш, бият ме. Тези, които са най-близо до свободата, просто я правят. Постигат си я с техните си средства. Тук аз изобщо не искам да се хваля, защото аз си знам през годините назад какви ситуации е имало. Как съм се справял или не съм се справял. Как съм успявал в някои битки, дали са били големи или малки, но за мен са били важни и не искам сега това да го сложа като пример и да кажа аз съм страшно свободен, вижте как съсм се преборил, какви неща съм направил. Те така или иначе личат на екрана или не личат. И въобще, всеки говори от собствения си опит. Ако ти си за свободна журналистика, трябва да я изпиташ първо върху себе си.", "date": "16-june-2017", "title": "Бойко Василев, \"Панорама\": Българската журналистика е като филм на Гай Ричи"}
{"url": "http://www.dnevnik.bg/detski_dnevnik/2017/06/16/2985625_s_decata_v_pochivnite_dni_17_i_18_juni/", "text": "Посетителите ще могат да видят пчеларско и медно изложение, кулинарното изложение \"Вкусовете на България\". За фотолюбителите е организиран фотоконкурс \"Златната липа\". В лесопарка ще се проведат спортни състезания, детски работилнички и анимации. По традиция ще бъде подредена и Алея на здравето и красотата, като ще се организира и \"Йога за всеки\".Вечерта участници и публика ще могат да се хванат на хоро под звуците на оркестър \"Русенски ритми\". След това ще свири гайдарска група от Родопите, а гости от Странджа ще покажат нестинарско шоу.- националният празник събира 25 туристически хорове от цялата страна. Откриването е от 11 ч. в зала \"Емил Димитров\" на читалище \"Съгласие-1869\".- Най-мащабното пътуващо книжно изложение в страната  ще се спре на площад \"Централен\" (до Централна поща). От 10 до 20 часа книгите, читателите, писателите и издателите в България ще и направят среща под открито небе. На площада ще бъдат разположени 14 шатри и 40 изложители. Алеята се провежда заедно с 15-тото издание на \"Пловдив чете\", чийто домакин е издателство \"Жанет 45\".- - Фондация Лале, Столичната община ,СДВР и Пожарната канят на отбелязването на Денят на Бащата от 10,30 до 13,00 ч. на пл. Ал. Невски. В пространството между ул. \"11 август\" и ул. \"Дунав\" всички деца и техните родители ще могат да разгледат паркираните пожарна кола, полицейска кола, джип и мотори, авариен автомобил, термо-камера и да поговорят с пожарникарите, полицаите и спасителите.-  - Фестивалът за електронни спортове  ще събере на едно място турнири по най-популярните игри сред геймърите – League of Legends, Counter-Strike: Global Offensive, DotA 2, Hearthstone, FIFA17 и много други. Посетителите ще могат да се докоснат до най-новите технологии, виртуална реалност и да премерят сили в множество турнири. Общият награден фонд на фестивала възлиза на над 12 хил. лева, съобщават организаторите от Game Evolution.Всеки, който закупи своя билет предварително онлайн, ще има достъп до специална VIPзона, откъдето да се наслаждава на шоуто от голямата сцена. Билетите са в продажба в сайта на ePay и на касите на Изипей. За геймърите от София има и бонус опция - на място в Play Hub: Next Level.- Най-мащабното пътуващо книжно изложение в страната  ще се спре на площад \"Централен\" (до Централна поща). От 10 до 19 часа книгите, читателите, писателите и издателите в България ще и направят среща под открито небе. На площада ще бъдат разположени 14 шатри и 40 изложители. Алеята се провежда заедно с 15-тото издание на \"Пловдив чете\", чийто домакин е издателство \"Жанет 45\".- Посветеният на Еньовден фолклорният фестивал  ще се проведе в Лесопарк \"Липник\". От 10 часа започва втората част на фестивала. На площада при лодките от 9 до 12 часа ще се проведе риболовно състезание за \"Купата на кмета\". В 11.30 часа ще бъдат посрещнати участниците във велопохода на Сдружение \"Вело-Русе\". От 13 ч. ще се проведе награждаването на победителите в риболовното състезание, а от 15 часа на площада при естрадата ще бъде представена фотоизложба.Посетителите ще могат да видят пчеларско и медно изложение, кулинарното изложение \"Вкусовете на България\". За фотолюбителите е организиран фотоконкурс \"Златната липа\". В лесопарка ще се проведат спортни състезания, детски работилнички и анимации. По традиция ще бъде подредена и Алея на здравето и красотата, като ще се организира и \"Йога за всеки\". - Детски турнир по футбол в памет на футболни деятели и състезатели от града за пети път ще събере млади футболисти от осем отбора: ФК \"Олимпия\" и ПФК \"Верея\" от Стара Загора, ПФК \"Етър\" В. Търново, ПФК \"Локомотив\" Г. Оряховица, ФК \"Янтра 1919\" Габрово, ФК \"Локомотив\" Дряново, ФК \"Чумерна\" и ФК \"Вечвой\" от Елена. Ще бъдат връчени купи, медали и индивидуални награди.- националният празник събира 25 туристически хорове от цялата страна. по традиция се провежда до езерото край селото в близост до Дунав, където има четирийсет и шест декарова лилиева колония. В програмата са включени фолклорно надпяване на читалищни и пенсионерски художествени колективи, конкурс за детски рисунки, състезание за най-добър рибар за деца до 18 години.", "date": "16-june-2017", "title": "С децата в почивните дни (17 и 18 юни)"}
{"url": "http://www.dnevnik.bg/sviat/2017/06/16/2990254_pojarut_v_london_napomni_za_dulbokiia_razlom_mejdu/", "text": "Недалеч от блока в западен Лондон, който е част от системата за социални жилища и в който при опустошителен пожар загинаха 17 (а може би и много повече) души, се намират някои от най-богатите улици във Великобритания - с елегантни къщи за милиони лири. Кенсингтън и Челси са  и в страната, и по света като дом на попзвезди, банкери и други известни личности. В тях обаче има и райони, където населението е подложено на лишения - като този, в който се намира 24-етажаната \"Гренфел тауър\".Десетки обитатели липсват и властите казват, че броят на загиналите може да се увеличи. Огненият ад , докато жителите спяха в малките часове на сряда. Късметлиите се измъкнаха живи, но загубиха всичко.Бедствието отприщи вълна на щедрост - шокирани лондончани дариха толкова дрехи, обувки и завивки, че доброволците скоро не можеха да смогнат. По улиците около скелета на сградата обаче се долавяше гневът на хората, които обвиняваха местните власти, че са пренебрегнали безопасността на бедните за сметка на политики, облагодетелстващи богатите.Алия ал-Габани, рецепционистка, която живее в района, беше сред многото разгневени заради скорошната реновация, при която нова облицовка беше монтирана на сградата. Според информация в медиите може именно тя да е подпомогнала за бързото разпространяване на пожара. \"Дразня се, като си мисля защо разкрасиха кулата... Защото тя беше трън в очите на тези хора в богатите къщи отсреща,\" каза тя.Пилгрим Тъкър, която организира съвместни дейности на жителите на квартала и е работила с обитателите на \"Гренфел тауър\" по време на реновацията, смята, че пожарът е трагично последствие от дългото пренебрегване на цял сегмент от общността. \"Тук в социалните жилища хората знаят, че са били пренебрегнати,\" каза тя. \"Ако правителството си вършеше работата... това нямаше да се случи.\"Докато Тъкър и други обитатели на района обясняват, че притесненията за риск от пожар, изказани отобитателите, са били пренебрегнати, скандалът след нещастието стана част от общата политическа картина. След шокиращия резултат от изборите миналата седмица управляващите консерватори, които наблягат на нуждата от фискална дисциплина, ниски данъци и пробизнес платформа, загубиха позиции спрямо лейбъристката опозиция, която иска повече разходи за обществени услуги. Изненадващо избирателният район на Кенсингтън, в който е и \"Гренфел тауър\", . Ема Дент Коуд, новият депутат от лейбъристите, се изяви много скоро след вота, като критикува съвета в интервю и го обвини за пропуски в мерките за сигурност, добавяйки, че трагедията е можело да се предотврати.\"Нещо, което не можеш да избегнеш - Кенсингтън е приказка за два града,\" каза Корбин пред репортери. \"Източната част е невероятно заможна, най-заможната част от целия град. Районът, където пламна пожарът, мисля, е един от най-бедните в цялата страна.\"В района непосредствено след \"Гренфел тауър\", известен като \"Нотинг дейл\", живеят хора с различен социален статус. Непривлекателните социални жилища от седемдесетте години са заобиколени от красиви улички с добре поддържани, частни къщи на заможни лица - макар и не на милионери. Те живеят само на минути разстояние, в местността \"Холънд парк\". В \"Нотинг дейл\", въпреки гнева на местните жители, пожарът обедини различни части на общността. Много от по-заможните обитатели отвориха домовете си за хора, избягали от пожара или за други евакуирани, живеещи твърде близо до блока.Макар и да е от по-заможната страна на улицата, Доналд сподели възмущението на жителите заради начина, по който местният съвет, воден от консерваторите, е управлявал досега Кенсингтън и Челси. \"Усещането сред хората с по-малки възможности е, че не получават нищо, а хората с повече възможности взимат всичко. Мисля, че това е съвсем вярно,\" каза Доналд. Тя обвини съвета, че поддържа ненужно ниски местни данъци, докато всъщност би могъл лесно да събере повече пари, които да похарчи за социални жилища и други публични услуги. Самата тя увери, че с удоволствие би плащала по-високи местни данъци. \"Просто много се гордеят, че са толкова икономични и го правят, защото мислят, че ще зарадва определен тип хора.\"", "date": "16-june-2017", "title": "Пожарът в Лондон напомни за дълбокия разлом между богати и бедни"}
{"url": "http://www.dnevnik.bg/biznes/2017/06/16/2990380_neustoiki_ot_3_mlrd_lv_sa_zalojeni_v_dogovorite_s/", "text": "Договорите с т.нар. \"Американски централи\" (ТЕЦ Ей И Ес Гълъбово и ТЕЦ КонтурГлобал Марица Изток 3) лесно могат да бъдат разваление, но ако това бъде направено в нарушение на подписаните договори, предвидените неустойки са за общо 3 млрд лева, каза днес в рамките на парламентарния контрол министърът на енергетиката Теменужка Петкова в отговор на въпрос на депутата от БСП Иво Христов, според когото договорът с централите е нарушение на европейското законодателство и на националните интереси.Тя допълни, че ситуацията се усложнява от допълнителните споразумения, сключени през 2005 година, като те са девет за AES и 7 за \"КонтурГлобал\" и с тях държавата е учредила особен залог върху вземанията и гаранции.Министърът посочи, че договорите са подготвени перфектно и в тях опция за намаляване на цените не съществува. Предвид това , при предишния кабинет Борисов, било голям пробив.Теменужка Петкова предупреди, че те са базова мощност за енергийната система на България, като без тях, тя не би функционирала нормално, особено през зимата.Енергийният министър припомни, че подписаните с инвеститорите договори, които предвиждат преференциални условия, в замяна на големи инвестиции, се анализират от Европейската комисия след жалба от Държавната комисия за енергийно и водно регулиране за недопустима държавна помощ. Според Петкова грешка е, че България не е уведомила официално Брюксел за дългосрочните преференции спрямо двете централи при влизането си в Европейския съюз.Министърът на енергетиката допълни, че от началото на годината е имало няколко технически срещи в Брюксел във връзка с водената процедура, като се търси решение, което да защитава интересите на България. Финалното решение ще е на европейската комисия, завърши Петкова.", "date": "16-june-2017", "title": "Неустойки от 3 млрд. лв. са заложени в договорите с американските централи, припомни министърът на енергетиката"}
{"url": "http://www.dnevnik.bg/pr_sfera/2017/06/16/2990376_suzdateliat_na_praviloto_za_dvete_minuti_deivid_alun_s/", "text": "Читателите, които се интересуват от управление на времето и продуктивността, може би са запознати с известното правило на двете минути – мощен инструмент за по-ефективен контрол върху времето. А добрата новина за българската аудитория е, че това лято ще има възможността да слуша на живо създателя на този популярен принцип. Лекцията на Дейвид Алън ще се проведе на 11 юли, в Интер Експо Център, София. Събитието ще бъде под мотото \"Да свършиш работата\" (Getting Things Done). Това е и заглавието на бестселъра на Дейвид Алън, който вече повече от 10 години е сред най-четените книги, посветени на личностното усъвършенстване в световен мащаб.Дългогодишен консултант по управление на времето и автор на няколко бестселъра в тази област, Дейвид Алън е създател на редица програми за увеличаване на продуктивността, използвани от стотици организации, включително компании от класацията Fortune 500 и правителствени институции. В основата на създадените от него програми е методът Getting Things Done и правилото на двете минути. То може да се сведе до следното: ако установим, че една задача може да бъде свършена за две минути или по-малко, по-добре да го направим веднага, защото ще ни отнеме повече време вместо това да я планираме и преглеждаме отново.През годините предизвикателствата към управлението на времето се променят, под влиянието на нови технологии като електронната поща, социалните мрежи и т.н. Съветите на Дейвид Алън обаче си остават също толкова актуални, колкото и преди 15 години, помагайки на хиляди хора да поемат контрол над своя живот и времето си.Лекцията му в София ще бъде организирана от Семинари Инсайт и ще е насочена към мениджъри и собственици на фирми, независими консултанти, ИТ специалисти, ръководители от средно ниво, дизайнери, маркетинг и ПР практици, финансисти и счетоводители. До 5 юни цената на единичния билет за събитието е 60 лв., а на двоен билет - 110 лева.Повече информация е достъпна .", "date": "16-june-2017", "title": "Създателят на правилото за двете минути Дейвид Алън с лекция пред българската публика"}
{"url": "http://www.dnevnik.bg/bulgaria/2017/06/16/2990354_lekarite_se_uvelichavat/", "text": "В края на 2016 г. на трудов договор в лечебните и здравните заведения в България работят 29 539 лекари, с 466 повече от предходната (29 073 през 2015 г.) и с близо 700 повече от 2014 година (28 842). Така на един лекар се падат 240 души от населението. За 2015 година на лекар са се падали 246 пациенти, а през 2014 г. - 250.Броят на стоматолозите също се увеличава от 7013 през 2014 година, на 7 512 - през 2015г. и 8 011 за 2016 г., съобщиха от Националния статистически институт.Медицинските специалисти по здравни грижи са 46 930, от които 30 976 медицински сестри и 3 254 акушерки, показва статистиката за 2016 година. Според данните броят на медицинските сестри и акушерките е намалял. За 2015 година те са били съответно 31 397 и 3 274.Най-голям е делът на лекарите във възрастовата група 55 - 64 години - 9 975, или 33.8%. Младите практикуващи лекари (на възраст до 35 години) са 3 434, (11.6%), а най-възрастните (на 65 и повече години) - 4 477, или 15.2%, показват данните.Най-много са общопрактикуващите лекари - 4 407, (14.9% от всички лекари в страната). По специалности следват: Анестезиология и интензивно лечение - 1 615 (5.5%), Хирургия - 1 469 (5.0%), Педиатрия - 1 467 (5.0%), Акушерство и гинекология - 1 453 (4.9%).В края на 2016 г. осигуреността с лекари общо за България е 41.6 на 10 000 души от населението, а със зъболекари - 11.3 на 10 000 души. Осигуреността на населението с лекари по области варира от 26.3 до 56.3 на 10 000 души, като най-висока е тя в областите, в чиито центрове има медицински университети и университетски болници.Стойности над този за страната има показателят в областите Плевен (56.3 на 10 000 души от населението), София (50.3), Пловдив (49.6), Варна (48.4) и Стара Загора (42.8). Най-нисък е показателят за областите Разград (26.3 на 10 000 души от населението), Добрич (27.0) и Перник (27.3).Осигуреността с общопрактикуващи лекари за страната е 6.2 на 10 000 души от населението. Най-висок е показателят за областите Плевен (8.2 на 10 000 души), Сливен (8.0), Добрич и Видин (по 7.1), Стара Загора, Ловеч и Перник (по 7.0). Най-ниска е осигуреността на населението с общопрактикуващи лекари в областите Разград и Кърджали (по 4.2 на 10 000 души от населението), и Търговище (4.4).", "date": "16-june-2017", "title": "Лекарите се увеличават"}
{"url": "http://www.dnevnik.bg/sport/2017/06/16/2990388_kapitanut_na_levski_premina_v_etur/", "text": "Досегашният капитан на \"Левски\" Веселин Минев премина в \"Етър\". Договорът му с новака в Първа лига е за един сезон, съобщава Би Ти Ви.Минев се раздели с \"Левски\" наскоро, след като отпадна от плановете на Николай Митов.Бранителят беше основен играч в състава на сините. През миналия сезон той изигра 24 мача, като направи три асистенции.Той е четвъртият нов играч в \"Етър\" след Румен Руменов, вратаря Христо Иванов и Мартин Станкев.Брат му - Йордан Минев, също има нов отбор. Той .", "date": "16-june-2017", "title": "Капитанът на \"Левски\" премина в \"Етър\""}
{"url": "http://www.dnevnik.bg/skorost/2017/06/16/2990406_izpulnitel_na_osnovniia_remont_na_putia/", "text": "Пътят Дупница-Самоков, който е с дължина малко над 30 километра, ще бъде основно ремонтиран, а до края на юли трябва да започне процедурата за избор на изпълнител на строително-монтажните работи, каза днес в рамките на парламентарния контрол министърът на регионалното развитие и благоустройството Николай Нанков. Кога ще започне работата обаче зависи дали изборът на изпълнител няма да се обжалва.Нанков посочи, че добрата новина е, че пътят е включен сред обектите, които ще кандидатстват за финансиране по европейската програма \"Региони в растеж\". Министърът на регионалното развитие посочи, че ремонтът ще струва 39 милиона лева.Предвижда се в няколко участъка да се добави трета лента, каза още Нанков. За да стане това обаче е нужна Оценка на въздействието върху околната среда (ОВОС) и извършване на отчуждителни процедури на частни имоти.", "date": "16-june-2017", "title": "Изпълнител на основния ремонт на пътя Дупница-Самоков ще започне да се търси през юли"}
{"url": "http://www.dnevnik.bg/bulgaria/2017/06/16/2990440_borisov_naredi_da_otpadne_svidetelstvoto_za_sudimost/", "text": "Много ми се иска свидетелството за съдимост да отпадне като такъв документ, каза премиерът Бойко Борисов след среща с кметове, институции и браншови организации, на която се обсъдиха мерките за намаляване на административната тежест и облекчаване на режимите за работа с гражданите. По време на дискусията Борисов обясни, че вместо държавните институции да изискват удостоверението, биха могли сами да направят проверка в отворения регистър. Свидетелство за съдимост може да отпадне след няколко седмици, ако не са необходими допълнителни нормативни промени, добави вицепремиерът Томислав Дончев. Платформата, която осигурява справки е готова.\"Да, ще се загубят такси, но 26 млн. човекочаса се губят за вадене на удостоверение в държавата. Ако се сметнат таксите, които общините и държавата получава на фона на огромната загуба в бизнеса или нервите на гражданите, мисля, че ще съумеем да ги поемем като бюджет\", каза Борисов. От думите му се разбра, че много общини не спазват и сега същестуващите законови разпореждания за намаляване на административната тежест. \"Там ще наложим санкции и глоби. В най-кратък срок това, което данъчните вече са качили на платформи и могат да се ползват от общините. Още днес кметовете и данъчните служби поеха ангажимент, за да се спазва това, което е решено\", каза Борисов. Той обясни, че целта на срещата е, като гражданско общество, да се окаже огромен натиск върху бюрокрацията.\"Огромни пари са вкарвани през годините в системи, компютри, софтуер, какво ли не, но на много малко места все още това е свързано\", каза още премиерът.Когато има административна тежест или хората си загубят дни за един документ, всичко това създава усещане и за тревожност, и за корупция, и за напрежение в обществото, каза Бойко Борисов. \"Нито имаме месеци, нито години. Нито имаме време за анализи. Прекрасно всички знаят къде са местата, в които се формират опашките и най-голямо напрежение\", каза още Борисов и добави, че където е необходимо, ще се вложат средства. \"Въпросът е с общините да постигнем такъв синхрон, че навсякъде това да се получи\", каза още премиерът.Унаследено е мнението, че българинът трябва да си извади документ на хартия, смята министърът на регионалното развитие и благоустройството Николай Нанков. Той даде пример с изваждането на електронна скица. В София - електронната скица се приемала от колеги и не е нужно разпечатването на хартия. Електронната скица става безсмислена, когато бъде искана на хартия с подпис и печат. В същото време от около 70 000 подадени заявления в София за 2016 г. само 6800 от тях са заявени по електронен път. \"Това е една от причините, поради която виждаме ежедневните струпвания и опашки\", обясни Нанков. Борисов попита кой не приема скиците по електронен път. Кметът на София Йорданка Фандъкова каза, че хората нямат доверие в електронните услуги, повечето хора нямат електронен подпис и се страхуват. Тя смята, че е необходима разяснителна кампания\"Има консенсусна съпротива. Оказа се, че има режими, които могат да отпаднат, но не са отпаднали, защото и дадената администрация губи власт. Когато издаваш документ, си силен\", коментира вицепремиерът Томислав Дончев. Други причини според него са, че администрациите губят съществени приходи и че заради достъп по електронен път, трябва да бъдат съкратени служители. Дончев добави и, че справката за липса на задължения също трябва да се прави по електронен път, както и десетки други случаи.Готов софтуер, който трябва да свърже институциите при покупка на автомобил има Нотариалната камара от 8 години, но досега не е работил. \"Трябва да се направи необходимата организация за този обмен на данни, респективно от нотариус към КАТ. Впоследствие от КАТ към общината\", каза председателят на Агенцията за електронно управление Росен Желязков. \"Това нещо от една страна е въпрос на техническа възможност, която не е предпоставка. Второ, на информационна такава, която също не е пречка и трето, организационна, която ще бъде реализирана в най-скоро време. Заявката е да заработи до няколко седмици. Това е въпрос и на организация, но след това и на въпрос на тестване на системата\", каза Росен Желязков. От камарата обясниха, че при покупка на автомобил ще може да се избегне чакането на опашка в КАТ за получаване на талон, ако системата заработи.", "date": "16-june-2017", "title": "Борисов нареди да отпадне свидетелството за съдимост"}
{"url": "http://www.dnevnik.bg/razvlechenie/2017/06/16/2990471_parov_stelar_i_imani_sa_zvezdite_na_frankofoli_v/", "text": "Електро-суинг групата Parov Stelar, френската соул певица Имани и македонците Foltin са звездите на започващото утре издание на фестивала \"Франкофоли\" в Благоевград. Те ще изнесат безплатни концерти в събота вечер, 17 юни, на мястото на бившите казарми в града.Началото на концертите ще бъде в 19 ч. с македонската етно-джаз формация Foltin, последвани от Imany в 21.30 ч. и накрая Parov Stelar. Изпълнителите са добре познати на българската публика, но ще представят и нов материал. За Parov Stelar това е прясно излязлият албум The Burning Spider, а за Имани - The Wrong Kind of War от 2016 г. Преди изпълненията настроението ще подгрее DJ Marten.Това е третото издание на фестивала за франкофонска музика. До момента в него са гостували звезди като ZAZ, Nouvelle Vague, \"Джипси кингс\", Патрисия Каас и DJ Боб Синклер, а миналата година Francofolies събра над 25 000 души в Благоевград.", "date": "16-june-2017", "title": "Parov Stelar и Имани са звездите на \"Франкофоли\" в Благоевград"}
{"url": "http://www.dnevnik.bg/zelen/2017/06/16/2990459_norvegiia_zabraniava_otoplenieto_s_petrol_i_parafin/", "text": "Норвегия ще забрани употребата на петрол и  от 2020 г., в опит да намали вредните емисии.Забраната ще се отнася до нови и стари сгради, частни домове и бизнес, както и държавни институции, уточни министерството на климата и околната среда, цитирано от агенция \"Ройтерс\".Министерството сочи като алтернативи ,  и камини, които работят с пелети.Целта е Норвегия да намали емисиите си на парникови газове с 340 000 тона годишно. През 2015 г. те са били 53.9 млн. тона.Осло изпълнява ангажиментите, поети по за климата, които предвиждат да ограничи рязко замърсяването до 2030 г. Могат да се приемат и допълнителни мерки, като например да се ограничи и употребата наЗабраната е парадоксална за , тъй като от износ идват от суров петрол и природен газ. БВП на глава от населението е около 70 000 долара – един от най-високите в света.", "date": "16-june-2017", "title": "Норвегия забранява отоплението с петрол и парафин"}
{"url": "http://www.dnevnik.bg/biznes/2017/06/16/2990480_uiz_er_puska_dve_novi_destinacii_ot_sofiia/", "text": "Нискотарифната авиокомпания \"Уиз ер\" (Wizz Air) пуска две нови линии от София. Това обяви на пресконференция корпоративният директор на фирмата Оуен Джоунс. Дестинациите, до които се откриват нови полети, са Лисабон и Ница.Линиите ще бъдат открити през март следващата година. Полетите ще се извършват два пъти седмично, като до Ница ще може да се лети в понеделник и петък, а до Лисабон – във вторник и събота.Цените за полета до португалската столица започват от 58.99 лв. До френската Ривиера цената е с 10 лв. по-малко.\"Уиз ер\" предвижда догодина да увеличи седмичните си полети до осем от най-предпочитаните дестинации. Средно с два курса повече ще изпълнява превозвачът до Лондон Лутън, Барселона, Айндховен, Рим Фиумичино, Тел Авив, Копенхаген, Брюксел Шарлероа и Ларнака.За изминалата година 1.7 млн. пътници са се възползвали от услугите на авиокомпанията и са пътували от и до България. Отчетен е ръст от 37% на превозените за първите 5 месеца на настоящата година, които са около 800 хил. души.", "date": "16-june-2017", "title": "\"Уиз ер\" пуска две нови дестинации от София"}
{"url": "http://www.dnevnik.bg/biznes/2017/06/16/2990492_valeri_simeonov_otkri_poreden_goresht_telefon_za/", "text": "Вицепремиерът Валери Симеонов обяви днес поредната гореща телефонна линия, по която туристите ще могат да подават сигнали за нередности и вчастност - за шум в курортите.Борбата с шума е сред приоритетите на вицепремиера.", "date": "16-june-2017", "title": "Валери Симеонов откри пореден \"горещ телефон\" за нередности в туризма"}
{"url": "http://www.dnevnik.bg/detski_dnevnik/2017/06/16/2990476_sestra_mi_maia_ot_nebeto_ili_kak_se_prejiviava/", "text": "В 18.30 часа днес, 16 юни, в пекарна The Art of love на площад \"Журналист\" в Софиякнижката \"Сестра ми Мая от небето\", заедно с изложба на детски детски рисунки. Това съобщиха организаторите от  с уточнението, а поводът е Денят на перинаталната загуба (13 юни).В книгата се разказва за преживяванията на малката Марта, чието семейство е загубило второто си момиченце, Мая, преди раждането. Целта й е да отвори пространство за разговор между родители и деца по тази трудна тема, да им даде увереност, че такъв разговор може да се проведе, и да ги окуражи, защото и двете страни имат нужда от него.Включили сме и \"текст за родители\", в който сме се опитали да дадем ориентири за възможните чувства и мисли на по-големите деца в семействата, преживяващи загуба, както и някои практични психологически \"насоки\" за справяне със ситуацията, разказват авторката на сборника д-р Бояна Петкова и илюстраторката му Весела Кучева.Книгата съдържа и разкази на вече пораснали деца за това как семейната травма се е отразила на живота им като възрастни хора. От техните истории става известно, че и тази загуба, като всяка друга, има нужда да бъде отчетена и направена видима, обговорена и интегрирана в семейната история, иначе оставя дълбока и понякога разрушителна следа.И все пак, това е книга за деца, а детските преживявания са различни от тези на възрастните, както се вижда от илюстрациите на Весела Кучева. Те са непосредствени и понякога нелогични за големите, но имат своята здрава вътрешна логика, кореняща се в детското мислене и възприемане на света и другите - най-близките - майката и бащата. Книжката е един от най-съкровените проекти на Бояна Петкова, и е емоционален продукт не само от загубата на втората й дъщеря Мери, а от загубата на много бебета, за които тя се е борила като лекар в интензивното отделение на педиатричната болница в София.В България все още трудно се говори по темата за перинаталната загуба, все още е почти невидима, все още битува схващането, че това не е \"истинска\" загуба. По статистика обаче страната ни е в топ 3 в Европа по перинатална и детска смъртност - съответно около 11/1000 и около 5/1000. Това означава, че около 600 семейства годишно губят бебетата си в периода около раждането, а още над 400 деца не доживяват годинка.Всички са добре дошли довечера от 18.30 ч. в пекарната The Art of Love на бул. \"Христо Смирненски\" на разговор за всичко това. На място ще можете да разгледате илюстрациите към книгата и да си вземете екземпляр от нея. За всички, които не могат да присъстват на представянето, екземпляр от книгата може да бъде поръчан на e-mail  или от .", "date": "16-june-2017", "title": "\"Сестра ми Мая от небето\", или как се преживява загубата на бебе"}
{"url": "http://www.dnevnik.bg/sport/2017/06/16/2990382_shveicarskite_vlasti_potvurdiha_25_razsledvaniia_za/", "text": "Главният прокурор на Швейцария Михаел Лаубер заяви, че тече разследване по 25 отделни случая за предполагаема корупция, свързани с ФИФА и кандидатурите за домакинство на световните първенства.Той не даде подробности, но уточни, че случаите \"са свързани с футбола\".Образувани са наказателни производства срещу бившите служители на ФИФА Сеп Блатер и Жером Валке, както и за някои организатори на Световната купа в Германия през 2006 г. Сред тях е почетният президент на \"Байерн\" Франц Бекенбауер.Властите в Швейцария и САЩ работят заедно по разследването срещу бившия служител в швейцарски частни банки Хорхе Арсуага. Аржентинецът призна преди няколко дни, че си е сътрудничел в пране на пари и даване на подкупи с бившия финансов председател на ФИФА Хулио Грондона.Швейцарските власти са конфискували от Арсуага 650 хил. долара заради \"незаконно усвоени бонуси\".", "date": "16-june-2017", "title": "Швейцарските власти потвърдиха 25 разследвания за корупция във ФИФА"}
{"url": "http://www.dnevnik.bg/bulgaria/2017/06/16/2990438_atanas_kapralov_shte_e_vremenniiat_direktor_na/", "text": "Поетът Атанас Капралов, доскорошен заместник на освободения директор Пламен Крайски, ще поеме временно управлението на Националния литературен музей до провеждане на конкурс, съобщи Министерството на културата.Вчера кабинетът на министър Боил Банов , тъй като усилията му за управлението и развитието на културния институт са незадоволителни и не са в унисон с политиката на министерството.Крайски бе назначен миналата година след конкурс, на който Атанас Капралов се класира втори. Новият изпълняващ длъжността директор е родом от Димитровград, където е бил уредник в Дома музей на поета Пеньо Пенев, главен редактор на вестник \"Ориент експрес\", общински съветник и председател на комисията по култура и вероизповедания, както и директор на Драматичен театър \"Апостол Карамитев\".", "date": "16-june-2017", "title": "Атанас Капралов ще е временният директор на литературния музей"}
{"url": "http://www.dnevnik.bg/bulgaria/2017/06/16/2990474_nadejdite_za_po-visoki_zaplati_v_mvr_se_okazaha/", "text": "Вътрешният министър Валентин Радев заяви, че не е доволен от постигнатата договорка между заместника му Стефан Балабанов и синдикатите за увеличение на заплатите в системата. Вчера Балабанов каза, че със синдикатите са се разбрали за по-високи възнаграждения, а колко да е увеличението и от кога да бъде то зависело от финансовия министър.\"Кога го е казал това министърът? Кой? Владислав Горанов ли? Кой го е казал това? Ако го е казал – браво! Аз ще съм много щастлив, ако е казал такова нещо. Аз не си спомням и не знам\", коментира днес Радев в кулоарите на парламента:След това вътрешният министър, цитиран от \"Фокус\" уточни, че вчера синдикатите са имали две заседания – едното било със самия него, а второто – със заместник-министъра Стефан Балабанов.Какво казаха вчера след заседанието на съвета за социално партньорство Балабанов и синдикатите четете .\"Той (Балабанов – бел. ред.) е бил с тях. Каза ми какво са се разбрали, аз не съм доволен от това, което са се разбрали, защото са започнали да си говорят не за това, за което аз ги помолих на първото заседание. А моята молба към синдикатите беше следната – дайте ми аргументи, защо искате или на кого, ако говорим за заплати или ако имате други някакви искания, които са извън това. Убедете ме мен, убедете себе си всъщност, изговорете и да видим аргументи. Те не са си говорили за аргументи, а са се разбрали, ако може да повикат някой друг да реши задачата. Да дойде примерно финансовият министър, заместник-финансовият министър или пък - Менда Стоянова споменаха. Не разбирам защо го искат това. С тях говоря аз, те са ми съвещателен орган – синдикатите заедно с председателя, който е заместник-министър, мислят нещо, обсъждат нещо, идва той и го съобщава на мен. Аз решавам какво правим натам\", заяви днес Радев.Той добави, че отново не чул съществени аргументи. Когато чуел такива щял да говори лично с финансовия министър и с премиера. \"Не се прави така\", заяви той по повод вчерашното общо изявление на зам.-министъра си и представителите на синдикатите.След въпрос - има ли основания да се увеличават заплатите, министърът коментира:\"Първо, за кое МВР говорим, т.е. за кои служители? Има едни, които са на терен. Очевидно там няма кадри. Никой в момента, или малко са хората желаещи да отидат полицаи на терен – по-малко са. Всички искат да стават инспектори с висше образование, офицери – и някъде там кандидати много. Ниските звена – там е големият недокомплект\".\"Има дисбаланси – синдикатите го виждат и казват. Аз също го виждам и казвам – да, вероятно една от причините са заплатите\", заяви вътрешният министър. \"И следва вторият въпрос – кога ще ги повдигате тези заплати, точно на тях ли, как да стане, вътре ли ще стане това или държавата ще даде пари за целия сектор – това се обсъжда и в Консултативния съвет за национална сигурност също\", каза още той. След срещата на съвета за социално партньорство вчера председателят на най-големия полицейски синдикат - Синдикална федерация на служителите в МВР (СФСМВР) Валентин Попов изрази надежда, че участниците в заседанието са дали аргументи на Радев за нуждата от по-високи заплати.", "date": "16-june-2017", "title": "Надеждите за по-високи заплати в МВР се оказаха преждевременни"}
{"url": "http://www.dnevnik.bg/detski_dnevnik/2017/06/16/2990490_kak_se_podavat_zaiavleniiata_za_priem_v_gimnaziite/", "text": "От днес започна подаването на заявления за кандидатстване след седми клас в профилираните и професионалните гимназии в страната. Подаването на документи е до 22 юни.За , тъй като вече основно образование се завършва в седми клас. Просветното министерство предвижда за учебната 2017/2018 година .Документите за участие в първото класиране се попълват онлайн на адрес  или на хартиен носител в , определени от началниците на регионалните управления на образованието (РУО). Списъците на училищата за всяка област са достъпни на интернет страниците на РУО. Заявленията се подават еднократно и ако бъдат пуснати на хартия, не могат да бъдат подавани онлайн и обратно, уточниха от Министерството на образованието и науката (МОН).Кандидатстването през електронната система става чрез входящ номер и уникален за всеки ученик 10-цифрен код за достъп. Те са записани в служебните бележки, с които младежите се явяваха на националните външни оценявания (НВО). В онлайн заявлението се вписват данните на ученика, предпочитаните училища с избраните профили или специалности от професии, подредени последователно според желанията. Всяка паралелка е отделно желание.Изборът става от падащо меню. В него са включени училищата с прием след завършен седми клас с утвърдените им паралелки по профили и специалности от професии, както и кодовете им, за да не се допускат грешки.Родителите и учениците могат да подават документи за училища в повече от една област в страната, като за всяка област пуснат отделно заявление.Ако ученикът кандидатства и за професионални гимназии, задължително прикачва и сканираното копие на медицинско свидетелство, издадено от общопрактикуващия му лекар (след като натисне бутон \"прикачване на медицинско (PDF)\"). Оригиналът се подава при записването.За да се потвърди електронното подаване на заявлението, се натиска бутон \"потвърди\", след което в отделен прозорец излиза декларация за съгласие на родителя.Тази година в кандидатстването за профилираните и професионални гимназии в страната ще се включат всички седмокласници, дори да не са се явили на изпити. Балообразуването се формира от резултатите от изпитите по български език и математика и превърнатите в точки оценки от дипломата за завършен седми клас по предмети, определени от педагогическите съвети на училищата. Оценките от свидетелството за основно образование се преобразуват в точки по определена скала. При нея отличен (6) се приравнява на 50 точки, много добър (5) - на 39 точки, добър (4) - на 26 точки, а среден (3) - на 15 точки.Максималният бал е 500 т. Право на кандидатстване имат и учениците с 0 т. от външното оценяване. Те ще се включат в класирането само с резултатите от двата учебни предмета от свидетелството за основно образование, необходими за кандидатстване в съответното училище, уточниха от просветното ведомство. ще излезе . След неговото оповестяване учениците имат две възможности – да се запишат в училището или просто да потвърдят, но без да се записват, и да участват във второто класиране. В този случай няма нужда от пренареждане на желанията. излиза . Ако ученикът не е доволен от приема си и на второ класиране, той може да участва в третото, като в този случай се налага да пренареди желанията си съобразно незаетите места в гимназиите.Резултатите от  ще бъдат готови .", "date": "16-june-2017", "title": "Как се подават заявленията за прием в гимназиите"}
{"url": "http://www.dnevnik.bg/sviat/2017/06/16/2990521_odobrenieto_kum_evropeiskiia_sujuz_e_skochilo_riazko/", "text": "Европейците вече имат много по-добро мнение за ЕС, отколкото преди година, когато Великобритания нанесе тежък удар на Евросъюза, гласувайки да го напусне, сочи проучване, цитирано от \"Ройтерс\".Подкрепата за ЕС е нараснала с 18 процентни пункта както в Германия, така и във Франция, където за президент неотдавна бе избран центристът , констатира базираният във Вашингтон изследователски център \"Пю\".Дори британците сега се отнасят много по-благосклонно към Европейския съюз. 54% от тях имат позитивно мнение за него - ръст от 10 пункта за една година, а 40% го възприемат негативно. На референдума през юни м.г. те с 52 срещу 48 на сто.В никоя от останалите девет страни, където е извършена анкетата, не е имало повече от 35 процента желаещи страната им да последва британския пример и да напусне съюза. Най-слаб ентусиазъм за ЕС е констатиран при италианците и гърците.Въпреки засилващите се търкания между техните, поляците и унгарците остават сред най-силните привърженици на ЕС съответно със 74% и 67% одобрение за съюза.\"Европейският съюз драматично е подобрил имиджа си и публичното си одобрение на фона на неотдавнашния рязък спад\", сочат социолозите от \"Пю\", като отбелязват, че изминалото десетилетие се характеризира с цикъл от значителни амплитуди.Проучването е направено сред 9935 респоденти във Франция, Германия, Гърция, Унгария, Италия, Холандия, Полша, Испания и Великобритания в периода 2 март – 17 април 2017 г. Тези десет държави формират 80% от населението на ЕС и 84% от европейската икономика.Макар че е ниско, много хора искат да демонстрират волята си на референдум. Най-висока подкрепа за излизане има в Гърция (35%) и Италия (35%), Франция (22%) и Швеция (22%), но на въпроса дали биха подкрепили референдум за членството между 42% и 65% хора във всяка страна отговарят с \"да\".Мнозинството са твърдо на позицията, че , трябва да контролират  и в самия съюз, а средно 51% предпочитат собствените им правителства да водят търговски преговори с останалите части на света.", "date": "16-june-2017", "title": "Одобрението към Европейския съюз е скочило рязко след Брекзит"}
{"url": "http://www.dnevnik.bg/bulgaria/2017/06/16/2990517_nai-mnogo_sa_mestata_v_bolnicite_v_smolian/", "text": "Най-висока е осигуреността на населението с болнични легла областите Смолян (930.3 на 100 000 души от населението), Пловдив (920.5) и Стара Загора (838.0), а най-ниска - в Ямбол (355.8) и Перник (385.4).Това показват данните на Националния статистически институт за лечебните заведения и легловия им фонд в края на 2016 г. Средната осигуреност на населението с болнични легла е 729.6 на 100 000 души от населението.Към 31 декември 2016 г. в България функционират 345 болници с 51 816 легла, от които 321 болници с 49 589 легла. Заведенията за извънболнична помощ са 2 029 с 1 163 легла, а другите лечебни и здравни заведения - 140 с 2 193 легла.Заведенията за болнична помощ включват болници, центрове за кожно-венерически заболявания, центрове за психично здраве и комплексни онкологични центрове.Съгласно Закона за лечебните заведения болниците са многопрофилни и специализирани. В края на миналата година многопрофилните болници са 181 с 36 083 легла, или в 56.4% от тези заведения е съсредоточен 72.8% от легловия фонд на всички болници в страната. Легловият им фонд варира в широки граници - от 15 до 1 479. Специализираните болници са 140 с 13 506 легла.Заведенията за извънболнична помощ в страната в края на 2016 година са 2 029 с 1 163 легла за краткосрочно наблюдение и престой и в сравнение с 2015 г. нараства както броят, така и легловият фонд на тези заведения - съответно с 5.1 и 11.4%.Към други лечебни и здравни заведения се отнасят центровете за спешна медицинска помощ, регионалните здравни инспекции, домовете за медико-социални грижи за деца, хосписите, националните центрове без легла, диализните центрове, както и центровете за трансфузионна хематология. В края на 2016 г. тези заведения са 140 с 2 193 легла, като най-голям е броят на хосписите - 45 с 1 079 легла.", "date": "16-june-2017", "title": "Най-много са местата в болниците в Смолян"}
{"url": "http://www.dnevnik.bg/sport/2017/06/16/2990498_levski_si_postavi_za_cel_da_izleze_na_pechalba_raboti/", "text": "\"Левски\" си постави за цел още тази година да излезе на финансова печалба. В спортно-техническо отношение клубът работи по тригодишен план за развитие на силен отбор, който да стане шампион.Това са ключовите моменти от едночасовото интервю, в което финансовият директор Красимир Иванов, спортният директор Даниел Боримиров и треньорът Николай Митов отговаряха на въпроси на привърженици.Иванов посочи, че бюджетът на клуба за следващия сезон \"в разходната му част е около 12 млн. лева\". \"Поставили сме си цел за първи път от десет години насам клубът да излезе на печалба. Това е голямата ни цел - от бизнес и финансова гледна точка\", посочи той.На въпрос колко средства са вложили собственикът Спас Русев и тръстът \"Синя България\" Иванов отговори: \"Нито една от страните лично не е наляла пари. Едно от бизнес предизвикателствата пред клуба е да работи по незападен модел. На Запад голяма част от приходите идват от телевизионни права, а при нас миналата година медийните права са 6% от приходите. Пътят, по който вървим, е да изграждаме по-добри и по-дългосрочни партньорски взаимоотношения с рекламодатели. Затова за нас е важно не да имаме еднократни дарения за спасяване на положението, а дългосрочни партньорства.\"Иванов определи като \"очевидно логична цел\" привличането на нови инвеститори в клуба. \"Водени са разговори в тази посока. Няма с какво да се похвалим (в момента). Клубът има нужда от свежа кръв, за да могат да намалеят задълженията и да може клубът да стои добре.\"За нас мач с под 5000 души е финансово неизгоден, посочи той. \"Целта на работата на клуба е да стигнем до такъв тип отношения с фенските организации, че те да не оказват негативно влияние. За нас е важно клубът да няма негативна репутация.\"Иванов изтъкна, че клубът и ръководството му са отворени за предложения и среща с привържениците.\"Аз лично си пожелавам за следващата година клубът да покаже характер във всички свои дейности. И отборът, участвайки в шампионатите, да покаже непримиримост и дух, защото може би това е едно от нещата, които тази година феновете най-трудно ни простиха.\"Боримиров обяви план \"от порядъка на три години\" за изграждането и развитието на силен отбор, който да стане шампион. Спортният директор посочи, че има подкрепата на ръководството и че в този процес треньор ще е Митов.\"Очакваме в първите няколко месеца да обиграем отбора, за да може да изградим гръбнака, втората и третата година да допълваме по един-двама футболисти и на третата година отборът да стане шампион и да се представи на много добро ниво в евротурнирите\", каза Боримиров.Сините се разделиха с голяма част от досегашните си играчи и привлякоха много нови. Митов и Боримиров заявиха, че селекцията ще продължи.Целта е \"отборът да изглежда така, както ние си го представяме като спортно-техническо ръководство, а също и да е такъв, какъвто феновете го искат\".Боримиров направи съпоставка с отбора, играл в Шампионската лига преди десет години. \"Станимир Стоилов като беше назначен през 2004 г., в началото ни беше трудно, но впоследствие с привличането на играчи отборът доби облик и радваше феновете на европейската сцена.\"Митов посочи, че първите резултати на новия отбор могат да се очакват след Нова година.", "date": "16-june-2017", "title": "\"Левски\" си постави за цел да излезе на печалба, работи по тригодишен план"}
{"url": "http://www.dnevnik.bg/sviat/2017/06/16/2990604_v_protestantska_curkva_v_berlin_e_otkrita_liberalna/", "text": "Известният германски адвокат, писателка и феминист Сейран Атеш откри в петък джамия в Берлин, в който ще могат да се молят всички мюсюлмани - мъже и жени, хетеро- и хомосексуални, сунити и шиити, съобщи агенция ДПА. Жените ще избират сами дали да влизат със забрадки и ще имат право да проповядват като имами.Джамията се помещава в стая на третия етаж на протестантска църква, посочва \"Асошиейтед прес\". Ислямският храм се нарича Рушд-Гьоте, по имената на андалуския философ Ибн Рушд и германския писател Йохан Волфганг Гьоте. Джамията няма минаре, нито мюезин, който да призовава вярващите да дойдат за молитва.АП отбелязва, че ислямският храм се намира на оживена търговска улица в имигрантския квартал Моабит, на която има много индийски и виетнамски ресторанти и близкоизточни кафенета.Анис Амри - извършителят на атентата с камион срещу коледен базар в Берлин през декември, при който бяха убити 12 души - е посещавал радикална джамия именно в Моабит. Впоследствие въпросният ислямски храм бе затворен от германските власти.Инициативата за новата либерална джамия е на родената в Истанбул Атеш, която има кюрдски корени и се установява на 6-годишна възраст в Германия, където родителите й отиват да работят. В интервю за АП 54-годишната активистка подчерта, че в новата джамия \"няма да има никакво проповядване на омраза срещу демокрацията\". Това е либерален храм, където всички са добре дошли и равни, отбеляза тя. Атеш определи проекта като \"отдавна закъснял\". \"Има толкова много ислямистки терор и толкова много злини се извършват в името на моята религия. . . важно е ние, модерните и либерални мюсюлмани, също да покажем нашите лица пред обществото\", се аргументира тя.В интервюто Атеш каза, че е получила много съобщения в социалните мрежи във връзка с проекта. Някои от тях били пълни с ругатни, но около 95 процента от посланията били позитивни.Паралелно с откриването на джамията Атеш представи днес новата си книга, в която пише за консерватизма в турската общност в Германия и за това как е бил създаден либералният храм, отбелязва ДПА.През 2009 г. Атеш бе разкритикувана от някои представители на мюсюлманската общност, след като издаде книгата си \"Ислямът се нуждае от сексуална революция\". В нея тя твърди, че ислямският свят трябва да премине през процес, след който хората да имат право на сексуално самоопределение.Йорг Щайнерт от Германската федерация на лесбийките и гейовете заяви днес, че неговата група ще установи партньорство с новата джамия. Берлин има нужда от \"просветен ислям\", който не дискриминира хората заради сексуалната им идентичност, коментира той.", "date": "16-june-2017", "title": "В протестантска църква в Берлин е открита \"либерална джамия\""}
{"url": "http://www.dnevnik.bg/politika/2017/06/16/2990596_novata_prezidentska_dvoika_deklarira_imoti_krediti_i/", "text": "Недвижима собственост, спестявания и задължения са декларирали президентът Румен Радев и вицепрезидентът Илияна Йотова пред Сметната палата. Днес бяха публикувани , заемащи висши държавни длъжности.Президентът Румен Радев е декларирал собственост от 1/2 идеални части от апартамент в София, който е придобит през 2010 г. Жилището е с площ от 143 кв. метра, а цената на придобиването му е 168 827 лв. Радев притежава и лек автомобил \"Ситроен\" Ц5, който е закупил през 2014 г. за 3300 лв.Президентът декларира и налични парични средства в размер на 4000 лв. и влог от 4379 лв., както и кредитна карта с лимит от 10 000 лв. В декларацията на Радев се посочва, че съпругата му Десислава Радева има налични парични средства в размер на 3200 лв., както и потребителски кредит в размер на 20 000 лв.Вицепрезидентът Илияна Йотова подава такава декларация повече от 10 години, тъй като е била депутат и евродепутат. За 2016 г. тя е декларирала констативен акт за собственост, според който съпругът й проф. Андрей Йотовима апартамент от 170 кв. метра. Проф. Йотов, който 10 години ръководи Катедрата по ортопедия, травматология и реконструктивна хирургия на ВМА, е придобил и лек автомобил \"Ауди\" КУ 7 на цена от 30 000 лв.Йотова е декларирала два депозита на свое име - единият е на стойност от 40 000, а другият - от 50 000 евро. Произходът на средствата е от заплати и от трансформация на банков депозит в чужбина. В декларацията е посочено, че проф. Йотов има 505 000 лв. и 52 000 евро на влог.", "date": "16-june-2017", "title": "Новата президентска двойка декларира имоти, кредити и депозити"}
{"url": "http://www.dnevnik.bg/bulgaria/2017/06/16/2990636_nepriemlivo_e_da_se_zakriva_radio_bulgariia_smiata/", "text": "Неприемливо е в навечерието на Българското председателство на Съвета на ЕС да се обсъжда идеята за закриването на \"Радио България\". Това заяви президентът Румен Радев след среща с журналисти от международната програма на Българското национално радио, цитиран от своя пресцентър.Съгласно  предстои спиране на продукцията на шест чужди езика. От 1 юни 30-минутните новинарски блокове, които се публикуваха онлайн на френски, испански, сръбски, албански, гръцки и немски, вече не излизат, а планът е след 30 септември БНР да има продукция само на три чужди езика - руски, английски и турски. Ходът следва закриването на арабската емисия на радиото в края на 2016 г.Самото \"България\", което обединява програмите, ще бъде преструктурирано. То няма ефирно излъчване от 2012 г. и цялата му продукция е онлайн.В отворено писмо преди седмица журналистите на \"България\" настояха в казуса да се включат и държавните институции, тъй като според тях това е и въпрос на външна политика. \"Трудно можем да приемем, че една над 80-годишна институция, която работи за имиджа и външната ни политика ще отстъпи от завоювани позиции, от гласа си в региона и в цяла Европа\", заявил е президентът на срещата си с тях днес. Казусът се разглежда от СЕМ. ", "date": "16-june-2017", "title": "Неприемливо е да се закрива радио \"България\", смята президентът"}
{"url": "http://www.dnevnik.bg/sviat/2017/06/16/2989983_berlin_parij_i_viena_kritikuvat_sasht_za_sankcii/", "text": "Германия, Франция и Австрия критикуват на най-високо ниво решението на американския Сенат от сряда да бъдат наложени нови санкции срещу Русия, включително такива против цели сектори от руската икономика и срещу компании, партниращи си с руснаците за експортни петролопроводи и газопроводи.Съвместна декларация подписаха външният министър Зигмар Габриел и канцлерът Кристиян Керн, а в петък и говорителят на канцлера Ангела Меркел каза, че тя е загрижена от възможността да бъдат глобявани европейски компании. Икономическият министър Бригите Циприс каза в интервю за \"Ройтерс\", че Вашингтон изоставя установения модел за координиране на санкциите с Европа и предупреди, че ако пострадат германски фирми, то е възможно Берлин да вземе ответни мерки.САЩ трябва да се координират с европейските страни и партньорите от Г-7 преди да наложат нови санкции на Русия, заяви и външното министерство на Франция. \"От няколко години изтъкваме пред Съединените щати трудностите, които възпламеняват закони с екстериториално действия. По въпроси, свързани със сигурността и европейската индустриална политика, бихме искали САЩ да спазват необходимото координиране, особено в рамките на Г-7\".\n    Причината за толкова остра реакция на германците е друга - в одобреният от Сената проектозакон, който тепърва ще се разглежда от Камарата на представителите и трябва да бъди подписан от президента Доналд Тръмп - изрично се споменава проектът \"Северен поток 2\". В този газопровод, предизвикващ спорове и в ЕС, участват с финансиране поделения на германските E.ON и BASF Group, австрийската OMV, както и Shell и Engie (бившата \"Газ дьо Франс), а Total има дял във втори яруски завод за втечняване на природен газ в Ямал.Щефен Зиберт, говорителят на Меркел, каза, че сенаторите във Вашингтон са одобрили странни санкции, целящи да накажат Русия за намесата ѝ в американските избори през 2016г., но и позволяващи глоби срещу европейски компании. \"Това не бива да се случва. По принцип отхвърляме санкции с екстратериториален ефект, т.е. такива, които може да засегнат трети държави\".В съвместната декларация на Габриел и Керн се казва, че новите санкции са опит да се осигурят работни места за петролно-газовата индустрия в САЩи да се даде предимство на американски доставчици на природен газ за сметка на европейските им конкуренти. \"С енергийните доставки на Европа трябва да се занимава Европа, а не Съединените американски щати! (...) Кой ни доставя енергия и как решаваме се определя от правилата на откритостта и пазарната конкуренция\", пишат двамата социалдемократи. Заплахата срещу европейски компании \"със санкции, ако участват в проекти з априроден газ или финансират такива като \"Северен поток 2\", е напълно нова и внася много негативен тон в европейско-американските отношения\".Решението на Сената отнема правото на Доналд Тръмп да отменя или облекчава санкции срещу Русия без съгласието на Конгреса и го задължава да въведе нови в срок от 30 дни след като то стане закон. Документът позволява наказания срещу компании, инвестирали поне 2 млн. долара в руски експортни тръбопроводи или предоставили за целта оборудване, включително лизинг, технологии и услуги. Специално за \"Северен поток 2\" се казва, че САЩ ще продължат да възпрепятстват реализирането му, тъй като \"той има пагубни последици за енергийната сигурност на ЕС, за развитието на газовия пазар в Централна и Източна Европа и за енергийните реформи в Украйна\".Александър Медведев, зам.-председател на борда на \"Газпром\" отхвърли опасенията за сериозни последици за компанията му. \"Мисля, че законът е насочен към американските компании. Това е като да си отрежеш носа, за да изглеждаш красив.\"Европейските партньори в \"Северен покток 2\" поеха ангажимент да финансират половината от разходите от 9.5 млрд. евро. Акциите на участниците поевтиняха в четвъртък след решението на сенаторите - на \"Газпром\" с 3.2%, на OMV - с 3.7%, на Engie - с 1.3%, на Shell - с 1.1%.Също в четвъртък Медведев каза, че \"Газпром\" и OMV обсъждат разширяване на инфраструктурата за пренос на газ към ЕС, а италианската Eni - че не е изключено да влезе като акционер в \"Турски поток\".Виенският вестник Der Standard написа тази седмица, че двете компании дори обсъждат подновяване на проекта \"Южен поток\", който трябваше да мине от българското черноморско крайбрежие до границата със Сърбия. Това можело да стане, само ако има нужда от продължаване на \"Турски поток\" през границата с ЕС и разширяване на капацитета на първата тръба с още една от 15 млрд. куб. м годишно.OMV предлага продължението да стига до големия газов разпределителен център в Баумгартен - единственият в ЕС, който не е граничен, за да увеличи значението му и да го използва и за начосване на газ към италианския пазар.", "date": "16-june-2017", "title": "Берлин, Париж и Виена критикуват САЩ за санкции срещу руски енергийни проекти в Европа"}
{"url": "http://www.dnevnik.bg/sviat/2017/06/16/2990702_feisbuk_polzva_vse_poveche_izkustven_intelekt_v/", "text": "\"Фейсбук\" увеличи употребата на изкуствен интелект в борбата си с терористичната пропаганда, съобщиха мениджърите по глобалната политика и борбата с тероризъма Моника Бикърт и Брайън Фишман, цитирани от агенция \"Ройтерс\".Най-голямата социална мрежа на света рядко разкрива публично политиките си и начина на действие. Сега обаче нейните представители обясниха, че  позволява на компанията да провери дали снимка или видео съответства на вече познати изображения, свързани с,  и подобни на тях групировки.Миналата година Youtube, \"Фейсбук\", \"Туитър\" и \"Майкрофост\" създадоха обща база данни от \"цифрови отпечатъци\" на, за да си помогнат взаимно с идентифицирането на такива изображения и видеа на платформите си.\"Фейсбук\" освен това анализира постове, които вече са били премахнати, за възхваляване или подкрепа на такива групировки, за да развие и сигнали, базирани на текст, за такъв тип пропаганда.\"Намираме сами повече от половината свързани с тероризъм акаунти, които премахваме. Искаме общността ни да знае това, за да разбере, че сме решени да превърнем \"Фейсбук\" във враждебно към терористите пространство\", уточнява Бикърт пред агенция \"Ройтерс\".Вътрешното министерство на Великобритания приветства усилията на \"Фейсбук\", но заяви, че технологичните компании трябва да предприемат повече мерки. \"Това включва употребата на технически решения на това терористичното съдържание да бъде улавяно и премахвано, преди да се разпространи масово, и, в крайна сметка, преди да бъде качено\", каза говорител на институцията.Германия, Франция и Великобритания притискат \"Фейсбук\", \"Гугъл\" и \"Туитър\" да действат по-активно против екстремизма и . Правителствени служители заплашиха да глобяват \"Фейсбук\" и да отнемат силните защити, които не държат мрежата отговорна за публикуваното от потребителите.", "date": "16-june-2017", "title": "\"Фейсбук\" ползва все повече изкуствен интелект в борбата с екстремисткото съдържание"}
{"url": "http://www.dnevnik.bg/bulgaria/2017/06/16/2990715_doklad_za_navodnenieto_v_asparuhovo_regionalnoto/", "text": "Три години след опустошителното наводнеине във варненския кв. \"Аспарухово\", което отне живота на 13 души Окръжна прокуратура в града оповести резултатите от експертизата за причините, довели до трагедията.съобщи окръжният прокурор Владимир Чавдаров. Основният фактор, довел до загубата на 13 човешки живота и причиняването на огромни материални щети, е било застрояването на западния охранителен канал в ромската махала над квартала. Източникът на наводнението е формиралата се висока вълна вследствие на падналите проливни и поройни валежи на 18 и 19 юни 2014 г.За кратко време и с голяма скорост водата достигнала до коритата на деретата и активизирала свлачищни и срутвания.Според експертизата на вещите лица, работили по случая, Министерството на регионалното развитие и благоустройствотоза оценка и картографиране на геоложкия риск на територията на община Варна, в това число и на пострадалия кв. \"Аспарухово\". Липсата на такава оценка на риска предопределя и липсата на активни действия на всички управленски нива. Въпреки Националната програма за превенция и ограничаване на свлачищата на територията на Република България, ерозията и абразията на Дунавското и Черноморското крайбрежие 2015 – 2020 г. , регистрираните до 2014 г. на територията на Варна и на кв. \"Аспарухово\" свлачища за неотложно укрепване са планирани за изпълнение през 2019 г. , когато ще бъдат отпуснати 2 млн. лева за това.От следващия понеделник ще започне предявяването на всички материали по проведеното разследване на адвокатите на пострадалите или техни наследници.\"Едва след като прокурорите се запознаят със събрания доказателствен материал те ще се произнесе с акт по същество, каза днес Чавдаров. Той обаче не посочи срок, в който би трябвало да се случи.на поне ри места, е записано още в експертизата. Допълнителни бариери по пътя на водата са били образувани и от изкоренени дървета и храсти. Образувалите се вирове в деретата са започнали да преливат, разкъсали са преградите и са образували вълна с височина 2 – 2,5 метра, пренасяща 150 куб. м. вода в секунда.Към експертизата, оповестена днес, са приложени и регулационните планове на кв. \"Аспарухово\" от 1978 и 1989 г. Тяхното сравняване показва, че застрояването му е ставало по посока на дерето и голяма част от самото му коритото. Освен това , определени в регулацията от 1989 г., сочи заключението на експертите. Те са категорични, че жертвите и материалните щети от наводнението биха били значително по-малко, ако в коритото на дерето - на самия път на водата, не са били строени жилищни сгради. Там ударната вълна е била най-голяма. , от които две деца. След като е преминала през сградите обаче ударната вълна на водата е намаляла и така са били предотвратени по-големи щети и вероятно много повече жертви.Две сгради са били построени и в най-тясната част на т.нар. Темелково дере в границите накоето е разположено по източния му скат . Те също са намалили проводимостта на дерето. Но заключението на експертите е, че дори и при правилно оразмеряване на деретата в квартала, те пак не биха могли да поемат огромната маса вода .\"Обезлесяването итвърдят в доклада си вещите лица. .Кметът на Варна е изпълнил всички свои задължения по организацията на плана за защита при бедствия, както и по овладяването и преодоляването на последиците от него, гласи още заключението на експертите.Днешното оповестяване на резултатите от разследването на трагедията беше придружено и с публикация на документално видео в канала на Прокуратурата в Youtube.", "date": "16-june-2017", "title": "Доклад за наводнението в Аспарухово: Регионалното министерство не е изпълнило задълженията си (видео)"}
{"url": "http://www.dnevnik.bg/sviat/2017/06/16/2990721_bogata_hurvatka_i_premier_na_surbiia_-_koia_e_ana/", "text": "\"Казах на президента Вучич, че новият премиер трябва да е човек семеен, с деца\", заяви наскоро Драган Маркович, лидер на малката партия \"Единна Сърбия\", която сега влезе в коалиция с мощната Сръбска партия на прогреса (СПП) на президента Вучич. Ултраконсервативният Маркович, който едно време се хвалеше, че в родния му град \"няма нито един хомосексуален\", сега навярно е безкрайно разочарован.След категоричната си победа на президентските избори, авторитарно управляващият Вучич седмици наред държа всички в напрежение, а медиите се надпреварваха да гадаят кого ще избере Вучич за свой наследник на премиерския пост. В четвъртък вечерта най-после дойде новината: за първи път в историята на Сърбия начело на правителството ще застане жена - и то жена, която съвсем открито признава хомосексуалността си.Досегашната министърка по въпросите на държавната администрация и местното управление Ана Бърнабич има впечатляваща биография: следвала е маркетинг в САЩ и в Англия, след което е работила по различни проекти на ЕС и на американската Агенция за международно развитие USAID. По-късно оглавява американската фирма Continental Wind Serbia (CWS), която разработва ветрогенераторни паркове. Бърнабич владее отлично английски и руски. Безпартийна е и има имиджа на \"независим експерт\", което в очите на разочарованите от политиката сърби само по себе си е нещо положително.Но не квалификацията на Бърнабич е темата, която живо интересува сръбското общество от миналия август насам. Тогава 41-годишната Бърнабич стана първата министърка, която открито признава своята хомосексуалност. И то в една страна, където думата на Православната църква има голяма тежест, а само допреди няколко години парадът на хомосексуалните предизвикваше редовни сблъсъци между полицията и \"патриотичните\" хулигани.Вучич, който в продължение на години сам се числеше към великосръбските националисти, навремето пожъна много похвали за \"смелостта\" да назначи лесбийка за министър. \"Казах му (на Вучич - бел.ред.), че няма да изтъквам сексуалната си ориентация, но няма и да я крия. И той се съгласи\", заяви Бърнабич през февруари в интервю за Дойче Веле. И добави: \"Мисля, че това е забележителна стъпка за сръбското общество. Категорично против съм някой да получава даден пост само защото принадлежи към определено малцинство. Но ако човекът е компетентен, той не бива да бъде дискриминиран заради своята ориентация или мнение\".Маргинализираната опозиция и малкото критични медии обвиняват Вучич, че се разпорежда с държавата като със своя собственост. Постовете в обществената администрация и щедрите поръчки се разпределят само измежду верните му поддръжници, икономиката е разсипана, на свободния печат беше сложен намордник. А в един от големите скандали в Сърбия роля изигра и Бърнабич. В него тя се показа много услужлива към тогавашния премиер Вучич.Ето историята: В края на 2015 бивша служителка на CWS се оплака от корупцията в Сърбия. В телефонен разговор, който беше подхвърлен на медиите, тя обвини директора на държавната фирма \"Електропреносни мрежи\" Никола Петрович, че е поискал 2 милиона евро в брой от американската фирма CWS, за да включи неин ветрогенераторен парк към мрежата. Пикантното в тази история е, че Петрович е близък приятел и кум на Александър Вучич. Но обвиненията бяха отхвърлени - лично от Ана Бърнабич, която по онова време беше директор на CWS. Само няколко месеца по-късно Бърнабич вече заемаше министерски пост. Немалко сърби го изтълкуваха като един вид отблагодаряване за услугата.Като член на правителството на Вучич Ана Бърнабич не се отличаваше със солови акции. Тя по-скоро беше една от многото, които неспирно хвалеха премиера като велик реформатор. Включително и когато Вучич предприемаше драстични мерки за икономии, орязвайки например и бездруго мизерните пенсии. \"Ето на това казвам аз отговорност: смело да кажеш на хората какво е възможно и какво - не\", заяви тогава Бърнабич.Да, тя е млада и чаровна, но едва ли има друго, което да я отличава от останалите привърженици на Вучич, твърдят наблюдатели. Тъй като партията на Вучич има широко мнозинство в парламента, лидерът ѝ на практика може сам да определя кой какви постове да заема в правителството, казва белградският философ и публицист Владимир Милутинович \"Всяка личност, която в една такава ситуация поема премиерския пост, ще трябва да се подчинява на Вучич\", добавя Милутинович.Голяма част от опозиционно настроените сърби не смятат, че издигането на Бърнабич за премиер представлява някакъв крайъгълен камък. Сексуалната ѝ ориентация не играе никаква роля за развитието на страната, казват те. В същото време сред консервативните съпартийци и привърженици на Вучич изборът на хомосексуална жена за премиер със сигурност е предизвикал недоволство.Другояче изглеждат нещата в съседна Хърватия, където сякаш всички се радват на новината за избора на Бърнабич. Медиите там твърдят, че тя била всъщност хърватка. Още от 1673 година предците ѝ живеели на адриатическия остров Крък, където, впрочем, Бърнабич има вила. \"Тя е богата и хомосексуална. И е хърватка!\" - обяви наскоро радостно един хърватски портал.", "date": "16-june-2017", "title": "Богата, хърватка и премиер на Сърбия - коя е Ана Бърнабич"}
{"url": "http://www.dnevnik.bg/sport/2017/06/16/2990484_plamen_konstantinov_iska_v_arjentina_voleibolistite_da/", "text": "Селекционерът на българския национален отбор по волейбол Пламен Константинов си пожела съставът да продължи с добрите си изяви от домакинския турнир във Варна и да се класира за финалния кръг в Световната лига.\"Искаме да се класираме за финалите. Целта ни е да подобряваме играта си и да побеждаваме във всеки мач. Желанието ни е да покажем нивото от мачовете във Варна\", каза Константинов.Националите започват участието си в последния турнир от предварителния кръг в надпреварата в 0.10 часа в полунощ в петък срещу събота срещу олимпийския шампион Бразилия в Кордоба, Аржентина. Преди седмица .Другите съперници са миналогодишният победител в Световната лига Сърбия и домакинът Аржентина.България се представи силно в домакинския турнир във Варна преди седмица. , но допуснаха загуба срещу Канада.Към момента българите са осми от 12 отбора във водещата група с три победи и осем точки. Първите шест отбора в подреждането ще участват на .", "date": "16-june-2017", "title": "Пламен Константинов иска в Аржентина волейболистите да повторят нивото от Варна"}
{"url": "http://www.dnevnik.bg/biznes/2017/06/16/2990730_v_rekordna_sdelka_amazon_kupuva_bakaliite_whole_foods/", "text": "Компанията Amazon.com Inc обяви в петък най-голямата си покупка досега - срещу почти 14 млрд. долара тя ще придобие веригата магазини Whole Foods Market Inc, предлагащи основно био- и органични храни и стоки.Предложената цена е 42 долара на акция на Whole Foods Market Inc, или премия от 27% спрямо нивото, на което приключи търговията с акциите ѝ в четвъртък. Днес акциите на Whole Foods Market Inc бяха спрени от търговия преди началото на борсовата сесия на ниво от 32.77 долара, а тези на Amazon лек поскъпнаха с 0.5%.Обявеният размер на сделката, която се очаква да бъде приключена през есента на 2017г., е 13.39 млрд. долара без задълженията, а с тях - 13.7 млрд. долара.\n    Магазините ще запазят името си, а Джон Маккей ще остане главен изпълнителен директор на Whole Foods в сегашната централа в Остин, щата Тексас.Най-голямата покупка на Amazon досега бе несравнимо по-малка - през 2014г. компанията на Джеф Безос придоби срещу 970 милиона долара в брой услугата за видео игри Twitch Interactive Inc.Сделката за Whole Foods не би трябвало да е проблем за базираният в Сиатъл гигант, тъй като в края на март разполагаше с около 21.5 милиарда долара в брой, изчислява \"Блумбърг\".\"Няма предел във вариентите на това, което Amazon може да направи с Whole Foods\", коментира за \"Ройтерс\" Фил Бак, ръководител на ACSI Funds. \"Отново и отново те демонстрират, че знаят как да свържат пазаруването с това, което вълнува купувачите, както и кое харесват и защо искат да се върнат да пазаруват отново. Отново Amazon води, а супермаркетите следват.\"\"Изненадващо е, защото новината идва като гръм от ясно небе. Но в сделката има логика и за двете страни\", казва Нийл Сондърс, управляващ директор на Globaldata Retail. \"За Amazon тя предоставя реална платформа на пазара за прани, каквато те търсеха отдавна и каквато за тях е трудно да изградят самостоятелно. За Whole Foods се отваря възможност да подобрят оперативната си дисциплина, наистина да опитат да дигитализират предлагането на стоки и да вкарат технологии в магазините, за да повишат ефективността им. Мисля, че Amazon спасиха една търговска верига, изпаднала в затруднение.\"\"Пипалата на Amazon са навсякъде, така че това е просто още едно място. Amazon виждат, че тази индустрия сепроменя значително и че хората вече не е задължително да ходят лично в магазина\", добява Брус Битлс, инвестиционен стратег в базираната във Флорида R.W. Baird & Cо.\"Имаше слухове за нещо такова и аз напълно ги пренебрегнах. Уау! Amazon може да изсипва пари в каквато си иска инвестиция без да е нужно да печели от нея. Инвеститорите свикнаха, че те не бързат да печелят\", коментира Тим Гриски, старши инвеститор в нюйоркската Sfldrid Dsset Management.\"Може да изглежда малко странно, че купуват реални магазини, но от друга страна те им предоставят места, от които много бързо да доставят стоки. Ако ви доставят нетрайни продукти и храни с FedEx, това не винаги е добро решение. Сега Whole Foods може да бъдат разширени и към други стоки, дори ако магазините са само място, където хората могат да видят нещата от интернет каталога. Това може да е част от стратегията им - взимаш част от Whole Foods и добавяш Echo и всичките останали стоки на Amazon. Вероятно ще виждаме все повече продукти на Amazon, докато компанията изгражда собствен бранд в търговията на дребно.\"", "date": "16-june-2017", "title": "В рекордна сделка Amazon купува бакалиите Whole Foods за $13.7 млрд."}
{"url": "http://www.dnevnik.bg/bulgaria/2017/06/16/2990686_borisov_deklarira_nalichni_26_700_lv_ot_zaplata/", "text": "Премиерът Бойко Борисов е обявил, че разполага с налични 26 700 лв., които са от работна заплата. Това сочат данните на Сметната палата от декларациите на лицата, заемащи висши държавни длъжности, обявени днес на сайта на институцията. Година по-рано Борисов обяви, че разполага с 29 300 лева.. Година по-рано той обяви, че е сключи застраховка \"Живот\" на стойност 32 000 евро и има кредитна карта с лимит 10 хиляди евро. Сега за тях нищо не се споменава, но пък Дончев, вече изплаща на лизинг автомобил, с цена 35 хиляди лева.Доста по-заможни от Дончев са другите двама вицепремиери. . Семейството декларира общи 82 000 лв. налични средства, съответно 60 000 за министърът на отбраната и 20 000 за съпругата му, като не са от заплати. На влог Каракачанов има 11 300 лв., получени от заплата. През миналата година той е получил 67 014 лв. от трудови правоотношения, 8100 лв от друга стопанска дейност и 47 500 лв. дивидент от телевизия \"Скат\", на която е собственик., както и през 2016 г. е посочила, че е собственик, заедно със съпруга си, на три апартамента, къща с двор и вила в София. Семейството декларира и 7 дка земеделска земя в Гърция, купени за 105 114 лв.Захариева е посочила, че съпругът й има 50 хил. евро в наличност, а като депозити в български банки държи 75 хил. евро, 15 хил. щатски долара и 3 хил. лв. Захариева има един депозит - от 4296 лв. Тя е декларирала кредитна карта с лимит 6 хил. лв, а съпругът и - с лимит 5 хил. евро. . На свое име Румяна Горанова има жилище за 50 000 лева.Горанов е декларирал само 1000 лв налични, а съпругата - 600 лв. На влогове в банки финансовият министър има 42 500 лв, а жена му 3 600 лв.. Съпругата му притежава половината от апартамент от 678 кв. м. в София, получен като дарение и закупено със средства от заплата дворно място в село Банчовци, ихтиманско. Тя притежава автомобил \"Субару\", купен през 2010 година за 14 000 лева и ремарке, придобито през миналата за 9700 лева., на същата стойност депозит има и съпругата му Лорита Радева. Министърът има и депозит от 5 хил евро. Двамата са собственици на апартамент, ателие, гараж, къща с двор и отделен двор. Последните две са в Елин Пелин, другите в София.Те са придобили недвижимото си имущество за 130 558 лв. Вътрешният министър е собственик и на 15 дка ниви в Елин Пелин и Челопеч. Семейство Радеви има автомобил \"Мерцедес\" Е270.. Разликата с миналогодишната й декларация е в сумите, които държи на депозит. През 2016 г. тя е декларирала 50 000 лв, докато в новата декларация е посочила, че двамата със съпруга й държат в банка общо 128 840 лв, от които 113 603 лв са на името на Павлова.. Той е декларирал и 29 600 лв. налични парични средства. Московски е собственик и на 1/2 апартамент от 102 кв. м в Плевен, придобит през 1997 година като дарение.. и къща от 200 кв. м. в София. Единият апартамент е придобит през 1986 г. за 47 700 лв., а другият - през 2016 г. за 160 хил. лв.Къщата, купена през 2004 г., е струвала 106 591 лв. Димов посочва, че от 2015 г. кара БМВ, за което е платил 38 400 лв. Екоминистърът отчита, че държи 35 хил. лв. на депозит в банки у нас и още 57 хил. паунда в чужбина. Посочил е и 33 500 поименни акции във фирмата ИСКАБУЛ АД.. Мъжът и пък е получил в наследство половината от имот в село Младова, Сливенско. Той е собственик и на автомобил \"Нисан Примера\", купен за 2500 лева през 2004 година.Теменужка Петкова има две кредитни карти с общ кредитен лимит 10 000 лева, а съпругът и е сключил договор за лизинг за 24 000 лева., които са на обща стойност 271 519 лева. Те са придобити през 2008 и 2015 година. Тя има налични 2800 лева, а заедно със съпругът си още 12 100 лева.Николина Ангелкова има на влог 217 570 лева, 153 022 евро и 4902 британски паунда., купени за 57 668 лв., както и къща и друг гараж, срещу които няма цена на придобиване. Семейство Порожанови имат два автомобила - той \"Ауди\" А4, купено преди седем години за 25 хил. лв., а тя \"Тойота\" РАВ 4 за близо 67 хил. лв, придобита преди четири години.Наличните им пари са общо 11 хил. лв. Двамата имат влогове в различна валута, на обща стойност от 103 000 лв., близо 10 хил. евро и 79 421 долара. Румен Порожанов има 2000 акции за 7 500 лв. във фармацевтичната компания Софарма. Съпругата му - дялове в две други търговски дружества за близо 180 хил.лв.В декларацията на . срещу който изрично е посочено, че са от заплата. и един гараж, на обща стойност 320 286. Заедно със съпругата си той е съпритежател на два автомобила \"Хюндай\".Николай Петров има два депозита в български банки за общо 116 981 лева. Той е взел и 34 хиляди лева кредит от финансова институция., 10 хил. лв. налични пари като е посочено, че е от заплати и влог от 38 хил. лв. със същия произход. Съпругата му има влог от 7 хил. лв. Освен това Пеков има декларирана и годишна данъчна основа от 17 хил.лв. от други дейности, извън заплатата му и два гаража в София, закупени на обща цена от близо 240 хил .лв. Той има и нива в с. Априлово.Двамата имат и три коли - \"Тойота\", КИА и \"Нисан\", закупени за малко над 20 хил.лв. Красимир Вълчев разполага с близо 10 хил. лв. налични средства и банков влог от 30 хил. лв. Образователният министър има и ипотечен кредит в размер на 66 хил. лв. Съпругата му е собственик на половината от търговско дружество. има две къщи и два парцела в село Свобода, Пазарджишко, закупени за около 10 хил. лв. Те са почитатели на колите \"Алфа Ромео\", тъй като имат четири - по две на всеки от тях, според декларацията на министъра. Стойността на закупуване на 4-те автомобила е около 7 хил. лв. И недвижимите имоти и колите на семейство Банови са закупени от заплатите на двамата. Министърът има заем от около 60 хил. лв., а съпругата му - за 2 хил. лв. е декларирал къща с двор в столичния квартал \"Драгалевци\" върху 816 кв. м площ. Имотът е придобит през 2013 година срещу 528 979 лева. Той има 291 460 лева на депозит в банка и е декларирал ипотечен кредит за 463 609 лв. Кралев притежава и три кредитни карти с лимити от 20 хил. лв., 15 хил. евро и 10 хил. евро. Кралев посочва и, че притежава акции: от БИ ДЖИ АЙ ГРУП АД на стойност 2038 лв., на ДФИФПП за 734 лв., от ИПД АДСИЦ на стойност 126 260 лв. и от HOTBLOK S.A. за 3106 лева. През 2016 година Кралев е подал празна декларация, в която присъства единствено кредитна карта с лимит 10 хиляди лева.", "date": "16-june-2017", "title": "Борисов декларира налични 26 700 лв. от заплата"}
{"url": "http://www.dnevnik.bg/bulgaria/2017/06/16/2990755_otkrivat_se_rabotni_mesta_za_detegledachi/", "text": "Държавата ще осигури 20 млн. лв. за наемане на безработни за детегледачи, обяви заместник-министърът на труда и социалната политика Зорница Русинова пред телевизия \"Европа днес\".Най-новата програма на Министерството на труда и социалната политика (МТСП) ще заработи през септември, обяви в сряда Русинова, цитирана от БТА.Тя и министърът на младежта и спорта Красен Кралев са подписали договор за предоставяне на безвъзмездна финансова помощ по проект \"Национална система за планиране, мониторинг и отчет на изпълнението на младежките политики\" по оперативна програма \"Развитие на човешките ресурси\". Министерството на младежта и спорта е бенефициент по проекта, чиито общ бюджет е 505 хил. лева.Идеята е да бъдат подкрепени работещи хора да се върнат по-рано на работа и да се осигури някой, който да се грижи за децата им, в случай че те не са приети в ясла или детска градина поради недостиг на места в тях.\"Ще им осигурим детегледачи, които ще получават на месец една минимална работна заплата. Те могат да бъдат близки и роднини на родителите, хора в предпенсионна възраст, които обаче задължително трябва да са регистрирани безработни в бюрата по труда\", обясни Русинова. Те ще могат да гледат деца до 5 годишна възраст.Родителите от своя страна трябва да докажат, че децата им не посещават ясла или детска градина. Идеята е подкрепена от социалните партньори, неправителствения сектор, Европейската комисия. \"Отделили сме 20 млн. лв. за програмата, предстои да я разработим и през есента Агенцията по заетостта ще започне да изпълнява проекта\", каза Русинова.", "date": "16-june-2017", "title": "Откриват се работни места за детегледачи"}
{"url": "http://www.dnevnik.bg/politika/2017/06/16/2990765_delian_peevski_zabogatia_s_desetki_milioni_za_godina/", "text": "Депутатът от ДПСпродължава да изважда бизнеса и богатството си на светло, като тази година е декларирал пред Сметната палата влогове и собственост на фирми на стойност около 77 млн. лв.Декларацията му е попълнена при встъпване в длъжност, като депутат през април тази година. ДПС депутатът е декларирал собственост в оцененото на 39 млн. лв. дружество MERCURY HOLDING LTD, PROOF METHOD MARKETING със стойност 6.8 млн. лв., INTRUST LIMITED, оценено на 9.8 млн. лв. и българското ИНТ ЕООД с дялове от 1 млн. лв. Купил е и 4000 акции в ИНТРЪСТ EАД за 4 млн. лв.Освен това Пеевски има два влога в чужди банки - за 4.48 млн. долара и 88 хил. евро в чужди банки, както и три в български банки. Те са за 7.9 млн. лв., 354 хил. долара и 122 хил. евро, имал е и 110 хил. лв. в наличност.Декларирал е и два апартамента в София - единият с площ 262 кв. м. и два гаража, а другият - 45 кв. м, както и къща с двор в София от 600 кв.мВ  година Пеевски за първи път извади на светло всички придобивания от есента на 2015 г., когато започна изсветляване на бизнеса си. Тогава той отчете и дарени му 500 акции в БМК АД за 25 хил. лв. В банка тогава депутатът държеше 17 999 евро, 17 752 долара и 71 294 лева, а наличните му средства бяха 30 000 лева. Декларира и 1 100 000 лв. от дивидент. Общата стойност на влоговете му тогава е била около 155 хил. лв. при 16,8 млн. лв. през април тази година. За сравнение, през 2013 г. беше отчел едва 17 056 лв. на влог, а през 2012 г. спестяванията му бяха 52 хил. лв., за 2014 г. се отчете с уведомление.Председателят на групата на ГЕРБ  е декларирал, че през 2016 г. съпругата му Десислава Цветанова е придобила автомобил \"Мини купър\" за 26 000 лв. В декларацията се посочва, че дъщерите му Василена и София имат депозити от по 10 000 лв.Лидерът на БСП а е декларирала, че няма промяна в имотното състояние. С уведомление се е отчел и лидерът на ДПС Мустафа Карадайъ.Лидерът на \"Атака\"  е декларирал заеми на стойност над 83 000 лв.Лидерът на ПЕС Сергей Станишев има спестявания на стойност 186 088 лв., а съпругата му Моника Станишева - на стойност под 24 000 лв. Тя е декларирала вземания в размер на 22 356 лв.Евродепутатът е декларирал едва 7939 лв. в банка. За сравнение - през 2014 г. отчете близо 4 млн. лв. от трудови правоотношения. Сега евродепутатът продължава да декларира сериозни суми, които е дал в заем - на съпругата си Мария Календерска е дал 278 000 лв., а на Евгения Радева - 118 987 лв. Бареков декларира договори за разпореждания с вземания - 1 283 214 лв. от \"Инвестиция БГ\" ЕАД и 105 614 и 450 000 лв. от \"М Онлайн\" ЕООД.Депутатът от ГЕРБ  се е сдобил пред 2016-а с нов Мерцедес C320 cdi за 69 558 лв., а съпругата му Снежа с Ленд Роувър Дискавъри Спорт за 30 000 лв.Лидерът на \"Воля\" и зам.-председател на парламента и съпругата му притежават идеална част от дворно място във Варна от 624 кв. м. и част от дворно място от 160 кв. м. Той е декларирал и право на строеж на апартамент във Варна, незастроен поземлен имот в с. Орешак, Троянско и част от ливада от 3 декара в село Патрешко, Троянско.Съпругата му Светлана Александровна пък има половин къща във Волгоградска област, Русия. Наличните семейни средства са основно на жена му, която има налични 20 000 лева и още 2724 лева, както и два депозита в банки - за 58 072 лева и 140 583 евро. Самият Марешки има налични 13 000 лева, а в банка само 2317 лева и 52 евро.В Марешки записа кредити за над 17 млн. лв. и частен интерес към 133 лица и фирми", "date": "16-june-2017", "title": "Делян Пеевски \"забогатя\" с десетки милиони за година"}
{"url": "http://www.dnevnik.bg/sviat/2017/06/16/2990725_evrokomisiiata_se_gotvi_da_globi_gugul_s_nad_1_mlrd/", "text": "Технологичният гигант \"Гугъл\" може да се наложи да плати рекордна глоба, която ще бъде наложена от Европейската комисия заради злоупотреби с господстващо положение, свързани с приложението му за сравнително пазаруване, пишат британските издания  и \"Гардиън\".В близките седмици европейски представители трябва да се произнесат дали компанията неправомерно се е възползвала от положението си на пазара, създавайки услугата си \"Гугъл шопинг\" (Google Shopping). Комисията смята, че \"Гугъл\" манипулира резултатите от търсенето, като дава предимство на въпросната услуга.Това ще бъде първото от три антитръстови решения за практиките на търсачката. Глобата би била първият случай, в който водещ антимонополен регулатор я санкционира заради начина, по който работи.Разследването срещу \"Гугъл\", което , се фокусира върху въпроса дали групата е използвала господстващото си положение, за да даде преимущество на пазаруването. В началото му през 2010 г. то обхващаше и други услуги като тези за пътуване и карти, но през 2014 г. комисията реши да се занимава единствено с Google Shopping.Решението по конкретния случай би създало прецедент за конкурентите на \"Гугъл\" в сравнителното пазаруване, както и за потребителите на услугата, които биха завели искове срещу компанията. Може да има последици и за други услуги, предлагани от \"Гугъл\" - например конкуретни в локалното търсене също да оспорят практики на \"Гугъл\" пред Комисията.Източници на \"Файненшъл таймс\" в Брюксел, запознати с процедурата, казват, че санкцията може да надхвърли милиард евро - сумата, която беше наложена на \"Интел\" през 2009 г. - и да подобри рекорда за глоба при злоупотреба със служебно положение. \"Гардиън\" припомня, че максималният размер на глоба за злоупотреба със служебно положение е 10% от приходите на съответната компания - в случая на \"Алфабет\" постъпленията за миналата година са били 90 милиарда долара.Европейски технологични компании и високопоставени политици в Париж и Берлин отдавна окуражават еврокомисаря по конкуренцията Маргрете Вестагер да действа решително срещу \"Гугъл\". Подобно решение обаче би разпалило напрежението, което избухна миналото лято. Тогава Вестагер обяви, че друг калифорнийски гигант, \"Епъл\", дължи 13 милиарда евро данъци на Ирландия. Отношенията между Брюксел и Вашингтон допълнително се обтегнаха от решението на САЩ да напуснат Парижкото споразумение за климата.Глобата би била по силите на \"Алфабет\". По-важни са потенциалните последствия за това как \"Гугъл\" ще функционира онлайн и как ще може да предлага услугите си. Компанията ще разполага с време, за да предложи решение (при подобен случай Брюксел даде 90 дни на \"Майксрософт\"), но за всеки ден закъснение може да бъде наказана с до 5 на сто от средния си дневен оборот. През 2006 г. \"Майкрософт\" плати 280 милиона евро само заради закъснения, когато не успя своевременно да предложи решение на проблеми със сървърите и медия плейъра си.През ноември Кент Уокър от юридическия екип на \"Гугъл\" написа в , че комисията \"няма доказателства\" за нарушенията. Технологичният гигант вероятно ще обжалва в европейски съд и така развръзката ще се отложи с години, пише \"Файненшъл таймс\".Еврокомисията проучва и въпроса дали \"Гугъл\" неправомерно е блокирала достъпа на конкуренти до уебсайтове, които използват . Третият е свързан с начина, по който \"Гугъл\" ограничава доставчици на мобилни телефони, които използват операционната система \"Андроид\" и използват магазина за приложения на \"Гугъл\". Последният случай може да е от решаващо значение за бъдещия бизнес модел на \"Гугъл\", тъй като 79 на сто от европейците ползват интернет на мобилните си телефони, голяма част от които използват \"Андроид\".Освен \"Гугъл\" от 2000 г. насам ЕК е разследвала редица американски технологични компании като \"Майкрософт\", \"Интел\", \"Фейсбук\" и \"Амазон\" за различни антимонополни нарушения.", "date": "16-june-2017", "title": "Еврокомисията се готви да глоби \"Гугъл\" с над 1 млрд. евро"}
{"url": "http://www.dnevnik.bg/politika/2017/06/16/2990779_spestiavaniiata_na_cacarov_sa_se_uvelichili_s_malko/", "text": "Спестяванията на главния прокурор Сотир Цацаров и съпругата му Меглена Цацарова, която е нотариус са се увеличили минимално през 2016 година и от 217 хиляди лева, вече са над 225 хиляди лева. Това показва декларацията пред Сметната палата на главния прокурор. Като произход на средствата са посочени наеми и заплати, а влоговете, които са на името на съпругата му са от \"свободна професия\"Цацаров има налични средства в размер на 6 хиляди лева.Представляващият Висшия съдебен съвет Димитър Узунов пък е получил голямо наследство от над 20 ниви и ливади и имоти в района на Сатовчна и Гърмен. Преди да влезе във ВСС, Узунов беше председател на Районния съд в Сандански.Председателят на Върховния административен съд Георги Колев е декларирал над 70 хиляди лева налични средства и влог на жена му - Нели Колева, която също е нотариус за над 50 хиляди лева.Съпругът на конституционния съд Таня Райковска - Румен Райковски, който е адвокат - е декларирал над 140 хиляди лева вземания по договори от страната. Спореед миналогодишната декларация на Райковска тя имаше събрани спестявания за над 170 хиляди лева, като в тях се включваше и обезщетението от 20 работни заплати, което тя има от съдебната система. Тази година спестяванията й са увеличили с близо 20 хиляди лева и влоговете й са около 190 хиляди лева.Главният съдебен инспектор Теодора Точкова има два кредита за над 30 хиляди лева.Васил Петров, членът на ВСС и известен като бащата на жената, от която депутатът от ДПС Делян Пеевски има дете, е купил заедно със съпругата си вила в Гърция за над 80 хиляди лева. Средствата за нея дошли от продажба на недвижим имот и заплата. Петров има над 30 хиляди лева спестени и е декларирал, че има близо 30 хиляди лева вземане по заем.", "date": "16-june-2017", "title": "Спестяванията на Цацаров са се увеличили с малко, Димитър Узунов е получил наследство в ниви и имоти"}
{"url": "http://www.dnevnik.bg/video/novinite_na_bnt/2017/06/16/2990756_video_drugite_novini/", "text": "- Лео ди Каприо връща статуетка.", "date": "16-june-2017", "title": "Видео: Другите новини"}
{"url": "http://www.dnevnik.bg/sport/2017/06/16/2990772_bfs_izchakva_potvurjdenie_ot_uefa_dali_cska-sofiia/", "text": "БФС изчаква официална информация от УЕФА за това кой ще е третият български отбор, който ще играе в Лига Европа, обявиха от футболния съюз пред \"Дневник\". Жребият за предварителните кръгове е в понеделник, а все още няма яснота дали в него ще бъде включен вторият в първенството ЦСКА или четвъртият \"Дунав\".Сайтът на УЕФА показва, че в списъка с участниците в жребия фигурира \"ЦСКА София\", като уточнява, че списъкът е предварителен и трябва да бъде потвърден. \"До момента няма нищо официално\", заяви заместник-изпълнителният директор на БФС Павел Колев.Червените завършиха втори в Първа лига, но бяха уведомени, че , тъй като приема, че клубът е нов и нарушава т.нар. \"тригодишно правило\". От клуба .Очакваше се яснота по казуса да има днес. В началото на седмицата треньорът на червените Стамен Белчев коментира, че от решението зависи как ще протече подготовката.До момента червените не излизат с информация, а от ръководството не отговарят на обажданията на \"Дневник\".\"Случващото се само доказва, че БФС е постъпил правилно по казуса\", коментира Колев. Футболният съюз реши третият \"Левски\" да играе бараж с \"Верея\", вместо да приеме спирането на ЦСКА от Европа за окончателно и да даде директна квота на сините, а четвъртият \"Дунав\" да играе в баража.Наскоро БФС обяви, че .", "date": "16-june-2017", "title": "БФС изчаква потвърждение от УЕФА дали \"ЦСКА-София\" ще бъде допуснат в Лига Европа"}
{"url": "http://www.dnevnik.bg/bulgaria/2017/06/16/2990760_policeiski_sindikat_gotvi_protest_sled_sumneniiata_che/", "text": "Най-големият полицейски синдикат - Синдикална федерация на служителите в МВР (СФСМВР) започва подготовка за протести след изказването на вътрешния министър Валентин Радев, че е недоволен от договорката за увеличение на заплатите в системата.Синдикатите посрещат с \"огромно недоумение изявленията на министър Радев, броени часове след заседание на Съвета за социално партньорство в МВР\". И посочват, че ще предприемат всички законови действия за защита на социалните права и интереси на полицейските служители и започват подготовка за протестни действия.\"Оставаме отворени за предложения, кореспондиращи с духа на проведените консултации\", отбелязва полицейския синдикат. Допълва, че в понеделник ще публикуват официалното си становище по въпроса.От думите на Радев по-рано днес стана известно, че  В кулоарите на парламента той заяви, че е недоволен от договорката на заместника му Стефан Балабанов с представителите на синдикатите за увеличение на заплатите, която бе постигната на извънредното заседание вчера на Съвета за социално партньорство на вътрешното министерство. Така той повтори позицията си, че на този момент не вижда аргументи за по-високи заплати.Какво каза днес министър Радев четете .Какво завиха вчера зам.-вътрешният министър Стефан Балабанов и синдикатите четете .", "date": "16-june-2017", "title": "Полицейски синдикат готви протест след съмненията, че заплатите в системата няма да се вдигнат"}
{"url": "http://www.dnevnik.bg/politika/2017/06/16/2990784_dps_sushto_izdigna_kandidati_za_sudebniia_suvet/", "text": "След по-рано днес ГЕРБ обяви нови четирима кандидати за съдебния съвет от парламентарната квота, сега и ДПС номинира двама - зам.-председателя на Софийския апелативен съд Стефан Гроздев и шефката на столичното следствие Пламена Цветанова.Гроздев е издигнат за съдийската колегия на ВСС от Хамид Хамид, Апостолова е номинацията на Йордан Цонев за прокурорската колегия. Цонев и Хамид са зам.-председатели на парламентарната групата на ДПС.Съдия Гроздев бе претендент за председател на столичния апелативен съд. В момента ръководи търговската колегия. Той влезе в публичното пространство най-вече с обвиненията на Недим Генджев, че е \"човек на ДПС\", имаше и ред сигнали срещу него, проверките по които не показваха нарушения, припомня сайтът defakto.bg.\"Предлагам кандидатурата на лице с доказана биография в съдебната власт\", заявява за Гроздев Хамид Хамид. е известна като близка до бившия директор на националната следствена служба Ангел Александров. Тя пое столичното следствие, след като дотогавашния шеф бе командирован в специализираната прокуратураТя водеше разследването срещу бившия шеф на \"Топлофикация\" Валентин Димитров, известен като Вальо Топлото, заедно с Татяна Шарланджиева. След това по друго дело Апостолова свидетелстваше срещу колежката си. Йордан Цонев мотивира номинацията й с факта, че \"притежава високи професионални и нравствени качества\".След номинациите от ДПС издигнатите кандидати за квотата на парламента стават 8 – заедно с 5 от ГЕРБ,  Срокът за номинации изтича следващата седмица. Общо депутатите трябва да изберат 11 кадровици с квалифицирано мнозинство от минимум 160 \"за\". Очаква се кандидатите си да посочат от БСП и патриотите.", "date": "16-june-2017", "title": "ДПС също издигна кандидати за съдебния съвет"}
{"url": "http://www.dnevnik.bg/sport/2017/06/16/2990855_ludogorec_vkara_osem_gola_na_rodopa_v_purvata_si/", "text": "Шампионът \"Лудогорец\" започна предсезонната си подготовка с убедителна победа. Разградчани разгромиха новия член на югозападната Трета лига \"Родопа\" (Смолян) с 8:0.Жоао Пауло вкара хеттрик за тима на Георги Дерменджиев, Джонатън Кафу се разписа два пъти, а по едно попадение добавиха Клаудиу Кешеру, Сисиньо и Хосе Паломино.Сисиньо откри резултата в шестата минута, а пет минути по-късно Кешеру покачи на 2:0. До почивката не паднаха нови попадения, но в рамките на пет минути след почивката гостите вкараха три пъти.Пауло се разписа в 50-ата и 55-ата минута, а между двата гола Кафу беше точен от дузпа. Паломино направи 6:0 в 66-ата минута, а 120 секунди по-късно Кафу отбеляза седмия гол. В края на двубоя Пауло оформи своя хеттрик.", "date": "16-june-2017", "title": "\"Лудогорец\" вкара осем гола на \"Родопа\" в първата си контрола"}
