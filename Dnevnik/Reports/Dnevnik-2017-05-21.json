{"url": "http://www.dnevnik.bg/sport/2017/05/21/2975295_real_vdigna_33-ata_si_titla_v_ispaniia_sled_pobeda_nad/", "text": "\"Реал\" е новият шампион в Примера дивисион. Белите победиха с 2:0 \"Малага\" в последния кръг и вдигнаха 33-ата титла в историята си. Голмайстори станаха Криситано Роналдо и Карим Бензема. Португалецът в осми пореден сезон вкара 25 или повече попадения, като другият футболист, който има такова постижение, е Лионел Меси.За последно \"Реал\" стана шампион през сезон 2011-12. Освен това, отборът на Зинедин Зидан за първи път се разписа във всички мачове през тази шампионатна кампания.Резултатът на \"Ла Росаледа\" беше открит още във втората минута, когато Иско овладя топката след неумела изява на защитник и майсторски изведе Роналдо сам срещу вратаря. Той го преодоля и завърши успешно.\"Реал\" удвои преднината си в 55-ата минута. След центриране от ъглов настана разбъркване и Бензема се оказа най-съобразителен. Французинът се разписа от няколко метра, като преди това топката се отби от тялото на Рафаел Варан.Бензема прати топката във вратата за трети път в 71-ата минута, но попадението му не беше зачетено заради засада.\"Реал\" постигна още един клубен рекорд през сезона - в гостуванията си белите вкараха общо 58 гола.Големият конкурент на мадридчани \"Барселона\" постигна трудна победа с 4:2 в домакинството си срещу \"Ейбар\" и завърши на три точки от първенеца. Срещата предложи много емоции и интересни положения и пред двете врати.Три от попаденията на \"Камп ноу\" бяха дело на гостите. Те поведоха с 2:0 чрез Такаши Инуи, който стана първият японец, вкарал на \"Барселона\" в първенството, а Давид Рене си вкара автогол. В 71-ата минута Меси изпусна спорно отсъдена дузпа. Жорди Алба падна без никой да го е докоснал. Малко след това Луис Суарес изравни.Каталунците получиха правото да изпълнят още един наказателен удар минута след гола на Суарес, като при тази ситуация Андер Родригес получи втори жълт картон. Меси отново застана зад топката и този път не сгреши.Крайният резултат беше оформен от Меси в добавеното време след добра индивидуална изява. \"Барселона\" завърши сезона в първенството със 116 гола, с което подобри постижението си от 2012-13.Третият в крайното класиране \"Атлетико\" победи с 3:1 \"Атлетик\" (Билбао) и последния си мач на \"Висенте Калдерон\". Четвъртото място, което дава право на квалификация за Шампионската лига, е за \"Севиля\".Трите отбора, които изпаднаха от елита, са \"Гранада\", \"Спортинг\"(Хихон) и \"Осасуна\".", "date": "2017.05.21", "title": "\"Реал\" вдигна 33-ата си титла в Испания след победа над \"Малага\""}
{"url": "http://www.dnevnik.bg/gradska_sreda/2017/05/21/2975183_nov_nebosturgach_e_na_put_da_iznikne_vurhu_gradinka_v/", "text": "Нова административна сграда, висока 44 етажа, е на път да изникне на мястото на зелена площ в кв. \"Стрелбище\", на ъгъла на булевардите \"България\" и \"П. Ю. Тодоров\", съобщава . Пред намеренията на инвеститора НИКМИ не стоят почти никакви пречки, след като Върховният административен съд е уважил претенциите му срещу Общия устройствен план (ОУП) на София, базирани на вратички в Закона за устройство на територията (ЗУТ) и Закона за застрояване на София.Сагата започва през 2007 г., когато фирмата, издигнала високите сгради срещу НДК, купува терена. Тогава той попада в зона за \"Обществено обслужване\", в която могат да се строят сгради с максимална височина 6-7 етажа, но процедурата за изменение на плана е вече започнала. Според днешния ОУП, завършен през 2009 г., теренът е със статут на градинка, в която може да се построи единствено кафене, църква или тоалетна.Междувременно обаче НИКМИ внася документи за промяна на регулацията, с които се сменя разпределението на имота от четири на три части. С тях фирмата прави спорно тълкуване, че парцелът се намира в \"Смесена многофункционална зона\" (СМФ), т.е. без ограничение за височината на сградите. Разделението на имота е ключово, защото позволява да се приложи вратичка в ЗУТ, която отменя всички изисквания към височината на сградите и плътността на застрояване именно в зоните от типа СМФ, пише \"Капитал\" и припомня, че така същия инвеститор изгради \"Милениум център\", без да се съобразява с височината и силуета на околните сгради.И Петър Диков, и сегашният главен архитект на София Здравко Здравков отказват да допуснат строежа. След дълъг правен спор обаче ВАС, в състав Ангел Калинов, Джузепе Роджери и Любомира Мотова, обявява Общияустройствен план на София, който по принцип не може да се обжалва, за \"нищожен в тази си част\" и задължава общината да издаде необходимите документи.В момента арх. Здравков е глобен за неизпълнение на решението на съда, тъй като смята, че с него ще наруши закона. \"Това не е издаване на документ, а акт, при който трябва да се провеждат процедури и да се прецени съответствието със закона\", казва той пред \"Капитал\". Старият проект на НИКМИ не е съобразен с редица влезли оттогава норми, а компанията отказва да го преработи,  ￼", "date": "2017.05.21", "title": "Нов небостъргач е на път да изникне върху градинка в столичния кв. \"Стрелбище\""}
{"url": "http://www.dnevnik.bg/sport/2017/05/21/2975171_keniec_specheli_chetvurtoto_izdanie_na_maratona_na/", "text": "Аугусто Кипроно от Кения победи в четвъртото издание на Маратона на приятелството в Плевен. Той завърши с време 2.30:06 часа. Втори се класира Димчо Мицов, който финишира за 2.36.36 ч., а трети остана Илия Куцаров след 2.42.00 ч.Отличията им връчи председателят на Общинския съвет в Плевен Мартин Митев. Първите трима получиха и отличия на името на Георги Пенчев - известен в миналото маратонец от Плевен.При жените в маратона победи 18-годишната Габриела Красимирова от Добрич с време 3.09:03 ч. Втора се класира Таня Димитрова след 3.12:02 ч., а трета - Виолета Тотева с 3.18:50 ч. Наградите им връчи заместник-председателят на Общинския съвет в Плевен Пепо Петков.75 мъже и 69 жени се състезаваха в маратона. Общо във всички дисциплини се включиха над 300 състезатели от 21 държави - с четири държави повече в сравнение с третото издание. В Плевен участниците премериха сили и в полумаратон, щафета (2х10 км) и безплатен градски крос (3 км). Имаше и детски маратон, целящ популяризиране на здравословния начин на живот сред най-малките. ", "date": "2017.05.21", "title": "Кениец спечели четвъртото издание на Маратона на приятелството в Плевен"}
{"url": "http://www.dnevnik.bg/sviat/2017/05/21/2975169_severna_koreia_izvurshi_novo_izpitanie_s_balistichna/", "text": "Северна Корея е изстреляла балистична ракета със среден обсег, съобщи БТА като цитира южнокорейската агенция \"Йонхап\". Ракетата е била изстреляна от от полигон край Пукчан, недалече от столицата Пхенян, предаде \"Ройтерс\". Информацията бе потвърдена от представител на Белия дом в Рияд, където президентът Доналд Тръмп е на посещениеРакетата е изстреляна към Японско море. Тя е прелетяла около 500 км на изток и е паднала в морето, като се смята, че не е достигнала японската изключителна икономическа зона. Изстрелването се случва дни след като Съветът за сигурност към ООН настоя Пхенян да прекрати тези си опити, посочва Би Би Си.След новината южнокорейският президент Мун Дже-ин свика в резиденцията си в Сеул заседание на националния съвет за сигурност. Към канцеларията на японския премиер спешно е създаден кризисен щаб, а правителството изрази протест от действията на Пхенян. Предстои свикването и на извънредно заседание на японския съвет за национална сигурност.Поредното ракетно изпитание на Пхенян говори, че КНДР ускорява програмата си за ядрено и ракетно въоръжаване, отбелязва \"Асошиейтед прес\". Според агенция \"Йонхап\" ракетата не е била междуконтинентална. Днешният пуск идва седмица след като Северна Корея успешно изпробва нова ракета със среден обсег, която според Пхенян може да носи тежка ядрена бойна глава. Експерти посочиха, че тази ракета е летяла по-високо и по-дълго време от всички досегашни ракети, изстрелвани от Северна Корея, и че един ден тя ще може да поразява цели чак в Хавай и Аляска, т.е. на територията на САЩ.", "date": "2017.05.21", "title": "Северна Корея извърши ново изпитание с балистична ракета"}
{"url": "http://www.dnevnik.bg/razvlechenie/2017/05/21/2972896_kak_se_proizvejdat_suvremenni_pop_hitove_video/", "text": "Средно 4.53 автори имат песните, попаднали на върха на музикалните класации през 2016 г.. Това показва проучване на списание Music Week, анализирало 100-те най-големи сингли на изминалата година, съобщи Би Би Си.Само 4 от 100-те най-популярни песни през годината са композиции, създадени от самите изпълнители. С постижението могат да се похвалят музикантите Майк Поснър, Калвин Харис и рок групата Twenty One Pilots. Подобно проучване преди 10 години показа 3.52 автори на поп хит при 14 композиции, дело на самите артисти - като Rehab на Ейми Уайнхаус и сингли на групата Arctic Monkeys.Най-продаваната песен за 2016 г., One Dance на рапъра Дрейк, приписва авторство на 8 души, а Uptown Funk на Марк Ронсън е написана от цели 13 души. Солови артисти, залагащи на идентичност в музиката си като Адел, Тейлър Суифт и Ед Шийрън, също работят с т.нар. хитмейкъри.Проучването хвърля светлина и на друг феномен - \"писателските лагери\", които музикалната индустрия използва, за да произвежда хитови песни. Процесът включва десетки продуценти, музиканти и автори на мелодии, които работят заедно, за да напишат възможно най-много песни за даден артист. Те действат по предварителни задания като \"Тази песен трябва да е забързана, дръзка, за момиче, което среща момче\", разказва пред Би Би Си британският певец Dyo, \"ментор ветеран\" от британското риалити шоу X Factor.Това може да разнообрази музиката на даден артист, но в цялост да доведе до хомогенност в музиката поради ограниченото количество \"хитмейкъри\". Всъщност мащабно проучване на \"Билборд Топ 100\" преди време установи, че монотонността в поп музиката се засилва с навлизането на електронните инструменти, а  Но резултатите звучат и днес по радиа, телевизии и онлайн, както и на песенния конкурс \"Евровизия\", който приключи преди седмица. Както е обичайно, оказа се чеСъстезанието изненадващо бе спечелено от португалеца Салвадор Собрал с интимна песен, написана от сестра му. Промяната в конкурса, доминиран от диско хитове с тежка сценография, бе добре дошла, но коментаторите веднага отбелязаха прилики между романтичното звучене на \"Любов за двама\" и класиката Moon River от саундтрака на \"Закуска с Тифани\" на Хенри Манчини. Сам Собрал, който от сцената призова за завръщането към истинската музика, посочи, че хората харесват повече мелодиите, които са чували многократно.Предложенията на други държави като Германия, Белгия и Кипър съдържаха далеч по-откровени заемки. Това не значи, че са били съзнателно откраднати. Засега няма отправени претенции срещу нито един изпълнител.Колкото до песента на българския участник Кристиан Костов, която се класира втора, нейни истински близнаци още не са намерени. В унисон с тенденциите тя бе създадена от отбор от 5 души - Борислав Миланов (България), Себастиан Арман (Австрия), Йоаким Бо Першон (Швеция), Алекс Омар и Александър В. Блей. Първите трима създадоха и If Love Was a Crime на Поли Генова.", "date": "2017.05.21", "title": "Как се произвеждат съвременни поп хитове (видео)"}
{"url": "http://www.dnevnik.bg/regioni/2017/05/21/2975189_dujdut_navodni_blok_v_mezdra_koito_se_sanira_po/", "text": "Блок в Меpдра, който в момента се санира по националната програма, се наводни при проливен дъжд, предаде Би Ти Ви.Блокът се санира от седмица, като днес въпреки дъжда работници са разпокривали покрива. Водата е протекла и е засегнала 11 апартамента, като течове има включително през електрическата инсталация. Телевизията показа работници на покрива без предпазни облекла и задължителните по закон каски.Докато потърпевшите разказваха, че само петима души извършват ремонта, се появи представител на изпълнителя r твърди, че в санирането са заети 25 души. От фирмата са посъветвали хората да се изнесат временно и са казали, че ще поемат разноските по оправяне на щетите. По договор санирането трябва да приключи за 49 календарни дни.След излъчването на репортажа министърът на регионалното развитие Николай Нанков е поискал от кмета на Мездра Генади Събков информация за случая. Нанков е помолил по най-бързия начин проблемът на хората да бъде решен и периодично да бъде информиран за развитието на случая, съобщи регионалното министерство, цитирано от агенция \"Фокус\".", "date": "2017.05.21", "title": "Дъждът наводни блок в Мездра, който се санира по националната програма"}
{"url": "http://www.dnevnik.bg/sport/2017/05/21/2975176_taseva_i_vladinova_specheliha_srebro_i_bronz_na_lenta/", "text": "Гимнастичките Катрин Тасева и Невяна Владинова спечелиха съответно сребро и бронз на лента в индивидуалните финали на отделните уреди на Европейското първенство, което се проведе в унгарската столица Будапеща.Тасева завърши втора на лента със 17.150 точки, а Владинова се нареди трета с оценка от 16.950. Владинова участва и на другите три финала, но остана четвърта на топка с 16.800, пета на бухалки с 16.900 и осма на обръч с 16.050.В другия си финал днес Тасева завърши четвърта на обръч със 17.450.Близначките Дина и Арина Аверини от Русия обраха златните отличия. Дина стана шампионка на обръч с 18.200 и на лента със 17.625, а заслужи и сребро на бухалки с 19.000, а Арина триумфира на топка с 18.850 и на бухалки с 19.075.Другата рускиня Александра Солдатова взе сребро на обръч с 18.150 и на топка с 18.125. За два бронза пък се пребори Линой Ашрам от Израел. Тя остана трета на обръч със 17.975 и на бухалки 17.750.Бронз на топка взе Алина Харнаско от Беларус със 17.550.Българският ансамбъл - девойки се класира на пето място във финала на съчетанието с 10 бухалки.Отборът в състав Мария Спасова, Галатея Герова, Биляна Везирска, Биляна Писова и Бояна Гелова (Лидия Василева - резерва) допуснаха грешка и бяха оценени с 16.100.В събота Владинова, Тасева и ансамбълът спечелиха бронзовите медали в отборното класиране.", "date": "2017.05.21", "title": "Тасева и Владинова спечелиха сребро и бронз на лента от европейското по художествена гимнастика"}
{"url": "http://www.dnevnik.bg/sport/2017/05/21/2975186_juventus_premina_testa_krotone_i_stana_shampion_za/", "text": "\"Ювентус\" победи \"Кротоне\" и кръг преди края на сезона в Серия А си осигури титлата. \"Бианконерите\" се наложиха с 3:0 на своя стадион и станаха шампиони за шести пореден път - постижение, което никой друг не е правил в първенството. Голмайстори станаха Марио Манджукич, Пауло Дибала и Алекс Сандро.\"Ювентус\" спечели и Купата на Италия след успех над \"Лацио\" с 2:0 и влезе в историята на италианския футбол, като вдигна трофея за трети пореден път.Отборът на Масилимиало Алегри може да постигне требъл през този сезон. \"Старата госпожа\" ще играе на финала в Шампионската лига, където съперник е \"Реал\".На \"Ювентус стейдиъм\" домакините играха по-атакуващо и принудиха съперника си да приеме играта в половината си. Резултатът беше открит в 13-ата минута, когато Хуан Куадрадо центрира отдясно, Манджукич изправи бранител за по-добра позиция и отблизо не остави шансове на вратаря Кордас.Играчите на Алегри имаха претенции за дузпа малко след това, след като Дибала беше съборен в наказателното поле, но съдията остави играта да продължи, въпреки че нарушение срещу аржентинеца имаше. Гостите също поискаха наказателен удар след пробив на българския национал Александър Тонев, който беше спрян от Даниел Алвеш.Вторият гол беше отбелязан в 39-ата минута след майсторско изпълнение на Дибала на пряк свободен. Той прехвърли стената и прати в левия ъгъл, като Кордас само изгледа как топката се оплете в мрежата му.През второто полувреме \"Ювентус\" продължи да доминира и можеше да вкара още. В началните минути на частта Куадрадо завърши бърза атака със силен удар, при който вратарят успя да се намеси. Дибала прати топката за трети път в 56-ата минута, но попадението не беше зачетено заради засада.Крайното 3:0 беше оформено в 84-ата минута, когато Сандро засече с глава в наказателното поле, топката се удари в напречната греда и премина голлинията.\"Кротоне\" ще се бори за оцеляването си в елита в последния кръг, когато ще се изправи срещу \"Лацио\". Отборът е на 18-ото място с 31 точки, а пред него е \"Емполи\" с 32. \"Дженоа\" победи с 2:0 \"Торино\" и си гарантира участието в Серия А и през следващия сезон.", "date": "2017.05.21", "title": "\"Ювентус\" премина теста \"Кротоне\" и стана шампион за шести пореден път"}
{"url": "http://www.dnevnik.bg/citat_na_deniia/2017/05/21/2975214_citat_na_denia_sled_kato_izliazat_ot_vlastta/", "text": "Това заяви пред БНТ пиар специалистът Любомир Аламанов, коментирайки темата за снимките на държавни служители в .\"Не бих искал да бъда на мястото на Борисов, защото най-вероятно отвътре му идват всякакви думи по адрес на Патриотите, с които да изкаже разочарованието си от това, което се случва и от капана, в който сам се е вкарал\", каза още Аламанов. Според него обаче желанието да се удържи властта е по-голямо и затова се правят опити за оневиняване на замесените и отклоняване на вниманието.", "date": "2017.05.21", "title": "Цитат на деня: След като излязат от властта, Патриотите са приключени"}
{"url": "http://www.dnevnik.bg/sviat/2017/05/21/2975220_stupaloto_na_hilari_pod_vruh_everest_veche_ne/", "text": "Известното образувание Стъпалото на Хилари на Еверест се е срутило и това може да направи изкачването на най-високия връх в света още по-опасно, съобщава Би Би Си. Според алпинисти Стъпалото на Хилари вероятно се е срутило при опустошителното .Почти вертикалната 12-метрова скала, намираща се непосредствено под върха на югоизточния склон на планината, беше последното голямо предизвикателство преди превземане на Еверест. Скалата е кръстена на британския алпинист сър Едмънд Хилари – първият, който я е изкачил през 1953 г.Сега британският алпинист Тим Маусдейл е потвърдил информациите за рухването на скалата, след като на 16 май е достигнал мястото в Хималаите.\"Официално е. Стъпалото на Хилари вече го няма. Не е сигурно какво ще се случи, когато не се образува снежния хребет, защото има огромни блокове, произволно разположени насам-натам, които ще бъдат доста трудни за превземане\", написа той във \"Фейсбук\" страницата на експедицията му.Още миналата година се появиха информации, че Стъпалото на Хилари е променило формата си. През май 2016 г. Американската хималайска фондация публикува снимки, които показват разлика, но бе трудно да се установи какво се е случило заради обилен снеговалеж.", "date": "2017.05.21", "title": "Стъпалото на Хилари под връх Еверест вече не съществува"}
{"url": "http://www.dnevnik.bg/sport/2017/05/21/2975230_levski_se_naloji_nad_dunav_sled_zdrav_dvuboi_v_ruse/", "text": "\"Левски\" победи \"Дунав\" в гостуването си в Русе и се доближи на две точки от ЦСКА в борбата за второто място в Първа лига. Двубоят, с който сините прекъснаха серията си от две поредни загуби, завърши 1:0, като точен за сините беше Божидар Краев през второто полувреме.Домакините, които заемат четвъртото място с 49 точки, започнаха добре мача и още в първите минути можеха да поведат. Самир Аясс и Бирсент Карагарен отправиха опасни удари с глава, но и в двата случая вратарят Николай Кърстев се намеси стабилно.В 28-ата минута пред Бабантунде Адениджи се откри много добра възможност да се разпише, но нападателят направи много сериозен пропуск. Той беше изведен сам срещу вратаря Станислав Антонов и отправи твърде неточен удар, който обаче излезе в аут почти до тъчлинията.До края на полувремето Краев и Димитър Пиргов направиха пропуски.След почивката Адениджи отново беше изведен сам срещу вратаря, но този път би слабо и не затрудни Антонов. Малко след това Мирослав Будинов отправи остро центриране, никой от съотборниците му обаче не успя да засече.Така се стигна до 74-ата минута, когато Антон Огнянов проби и отправи силен удар към близкия ъгъл, при който Антонов се намеси и изби в ъглов. След центрирането Краев отправи удар от въздуха, но вратарят изби. Топката обаче се върна към младия футболисти и той от втория опит не сгреши.До края на срещата \"Левски\" натисна съперника си и беше близо до втори гол след удари на Огнянов и Кабов. В 88-ата минута защитникът Александър Александров пропусна от чиста позиция, след като беше оставен сам в наказателното поле и след пас на Краев прати високо над вратата.В следващия кръг сините ще се изправят срещу ЦСКА, а \"Дунав\" ще гостува на \"Локомотив\" (Пловдив).", "date": "2017.05.21", "title": "\"Левски\" се наложи над \"Дунав\" след здрав двубой в Русе"}
{"url": "http://www.dnevnik.bg/sviat/2017/05/21/2975231_shveicarcite_podkrepiha_zamianata_na_iadrena_energiia/", "text": "Швейцарците подкрепиха днес на референдум новата държавна стратегия в енергетиката, която предвижда постепенно отказване от ядрените централи в полза на възобновяеми енергоизточници. Това сочат данни за резултата, публикувани на сайта на правителството, предадоха ТАСС и БТА.За \"Енергийната стратегия-2050\" гласуваха 58,2 на сто от участниците в допитването (1 321 947 души), против - 41,8 на сто (949 169 души). Срещу преминаването към възобновяеми енергоизточници се обявиха само 4 от общо 26-те кантона и полукантона - Швиц, Обвалден, Гларус и Ааргау.\"Енергийната стратегия-2050\" бе разработена от правителството и одобрена миналата есен от парламента като реакция след аварията в японската АЕЦ \"Фукушима-1\" през 2011 г. Швейцария няма да строи нови АЕЦ, а след известно време ще затвори и петте централи, работещи днес.Предвижда се страната да използва в бъдеще възобновяеми източници на енергия - ВЕЦ, вятърни генератори и слънчеви инсталации, а преходът да бъде насърчен икономически от страна на държавата. Освен това алпийската република смята чрез мерки за икономия и повишаване на ефективността да намали използването на вносни въглеводородни горива, посочва ТАСС.Парламентът подкрепи новата стратегия, но най-голямата швейцарска партия Демократичен съюз на центъра поиска референдум по въпроса, защото смята, че прилагането на текста ще доведе до по-високи сметки и ще застраши електроснабдяването. Според партията трансформирането на цялата енергийна система ще струва около 200 милиарда швейцарски франка (183 милиарда евро) до 2050 година. Това значи, че на четиричленно домакинство ще се падат по 3200 швейцарски франка (2900 евро) годишно допълнителни разходи за сметки и данъци.Правителството оспорва тези изчисления и твърди, че оскъпяването за четиричленно домакинство ще бъде само 40 швейцарски франка на година.", "date": "2017.05.21", "title": "Швейцарците подкрепиха замяната на ядрена енергия с възобновяема"}
{"url": "http://www.dnevnik.bg/sport/2017/05/21/2975215_livurpul_i_manchestur_siti_zapulniha_mestata_v_top_4/", "text": "\"Ливърпул\" и \"Манчестър сити\" запълниха местата в топ 4 на Висшата лига и ще завършат съответно четвърти и трети. \"Мърсисайдци\" победиха с 3:0 \"Мидълзбро\" на \"Анфийлд\", а \"гражданите\" постигнаха категорична победа с 5:0 при гостуването си на \"Уотфорд\".Отборът на Юрген Клоп се наложи с голове на Жоржиньо Вайналдум, който се разписа в края на първото полувреме, и Филипе Коутиньо и Адам Лалана. Червените изиграха по-силна втора част, в която доминираха и можеха да се поздравят с по-изразителна победа.\"Арсенал\" също постигна победа в борбата за място сред първите четири отбора, като се надяваше на грешки на конкурентите си. \"Топчиите\" се наложиха с 3:1 над \"Евертън\", въпреки че играха 75 минути с човек по-малко заради изгонването на Лоран Кошчиелни, но в крайна сметка ще завършат на петото място, което дава право на участие в груповата фаза на Лига Европа.Отборът на Арсен Венгер остана извън топ 4 за първи път от 21 години. Лондончани все пак могат да завършат сезона с трофей. Те ще играят срещу \"Челси\" на финала във ФА къп. Двубоят ще се проведе на 27 май на \"Уембли\".Шампионът \"Челси\" завърши сезона с успех, след като се наложи с 4:1 над изпадналия \"Съндърланд\". Сините станаха първият отбор в историята на Висшата лига, постигнал 30 победи в първенството.\"Манчестър юнайтед\" също приключи кампанията с победа. \"Червените дяволи\" спечелиха с 2:0 срещу \"Кристъл палас\" в мач без значение и за двата отбора. Мениджърът Жозе Моуриньо пусна в титулярния състав четирима юноши - вратарят Джоел Кастро, левият бек Деметри Мишел, халфът Скот МакТомини и крилото Джoш Хароп.\"Юнайтед\" завърши на шестото си място, като за отбора предстои финал в Лига Европа срещу \"Аякс\" на 24 май.Вторият в крайното класиране \"Тотнъм\" не направи изключение от останалите в челото на таблицата и постигна втора поредна изразителна победа. \"Шпорите\" се наложиха със 7:1 над \"Хъл сити\", като в предишния кръг разгромиха с \"Лестър\" с 6:1. Нападателят Хари Кейн отново реализира хеттрик. Последният футболист във Висшата лига, който вкара по три гола в два последователни мача, беше Уейн Рууни от 2011 г.", "date": "2017.05.21", "title": "\"Ливърпул\" и \"Манчестър сити\" запълниха местата в топ 4"}
{"url": "http://www.dnevnik.bg/intervju/2017/05/21/2974486_prof_zdravko_kamenov_endokrinolog_metodichnoto_i/", "text": "По темата говори проф. Здравко Каменов, началник на Клиниката по ендокринология към УМБАЛ \"Александровска\" и ръководител на Катедрата по вътрешни болести в Медицинския факултет на Медицинския университет–София-Да. Действително основното при редукцията на теглото е диетата, защото от там рязко могат да се ограничат калориите. Спортът е изключително благоприятен, но трябва много голямо натоварване, за да се изразходят необходимото количество калории. Примерно с един час въртене на велоергометър можеш да изгориш до 800 килокалории, което съвсем не е малко. Обаче 800 ккал е като да изядеш шоколад и половина по-малко, което ми се струва доста по-лесно.Но ползите от спорта не се изчерпват само с чистата загуба на калории. При физическата активност от мускулите се отделят хормони, които имат благоприятен ефект върху организма. Самочувствието се подобрява. Тренираността, кондицията се подобряват. Така че спортът е абсолютно необходим.Това, което се препоръчва в момента за пациенти с диабет е да имат 150 минути седмично спорт - умерена към интензивна физическа активнст, разпределени в поне три приема и да няма повече от два дни без физическа активност. Американската диабетна асоциация например препоръчва тренирането за баланс и пластичност, например с йога и тай чи, за възрастни с диабет 2-3 пъти седмично. Също и да не се седи дълго време, човек да се раздвижва с оглед на вените и т.н. Но водещото действително е намаляването на приема на калории с храната.- При тях е по-сложно, защото те имат артрозни промени. Затлъстяването има изключително неблагоприятни ефекти в много органни системи, включително повишава риска за хормонално зависими карциноми. Естествено, че когато носиш едни 150 кг. товариш ставите повече, настъпват артрозни промени и съответно – спортуването е доста затруднено.- Абсолютно. Ходете 30 минути на ден. За седем дни това са 210 минути, което е чудесно. Но стегнато ходене. Ако живеете недалече от работата си – 15 минути на отиване и на връщане са достатъчни. Ако се откажете от колата ще си направите голяма услуга.Физическата активност не е непременно вдигане на щанги или тичане на пътеката и не е нужно да е. Но с движението постепенно се увеличава и желанието за повече движение. Човек получава все по-голяма тренираност – както апетитът идва с яденето – и тук при спортуването искаш повече и повече, защото се чувстваш по-добре от това.- Имам пациенти, които казват \"ама аз нищо не ям\", само че пият от сутринта – е, това е достатъчно.Това са калории, които влизат в големи количества в организма. Въглехидратите и белтъчините имат по около 4 ккал на грам, мазнините имат 9, а алкохолът има 7, т.е. той е по средата като калории.- Да, но не и например диабет, който е установен вече от 10 години. Трябва да се действа по-бързо.Най-честата ситуация е например 120-килограмов човек (или да не са 120, но при всички случаи над нормата), на който му намират повишена кръвна захар. Той започва програма за редукция на теглото. Много можем да говорим и за тези програми, защото масово се препоръчват неща, които излизат извън рамките на медицинската полезност. Има резки програми за драстично намаляване на теглото - то няма никакъв проблем да се свалят 10-20 кг в рамките на един месец, само че задължително се качват обратно след това.Редукцията на теглото трябва да е методично добре осмислена в контекста на физиологията и медицинските препоръки. Ако този човек успее да свали 20-тина килограма, може повече да няма диабет и опасност за диабет. И ако успее след това да ги поддържа, разбира се. Защото не е проблемът да се свалят, а да се поддържат. Това всички го знаем.- Просто човекът не трябва да се отказва. Разумното хранене и физическата активност трябва да се превърнат в неговия начин на живот и да не се отпуска, независимо какви успехи е постигнал. Свалянето на килограмите, впрочем също както и качването, е на стъпала, и ако човек съумее на всяко стъпало да задържи темпото, няма да има проблем със задържането на килограмите.Няколко месеца са необходими на организма да свикне с новите си параметри и нуждите на намаленото си тегло, но ако се остави пак без контрол, нищо няма да попречи да натрупа обратно свалените килограми. От друга страна, хората, които свалят здравословно и чувстват ползите от това, се \"запалват\" по здравословния начин на живот и наистина го възприемат завинаги.", "date": "2017.05.21", "title": "Проф. Здравко Каменов, ендокринолог: Методичното и здравословно отслабване може да ви спаси от диабет"}
{"url": "http://www.dnevnik.bg/razvlechenie/2017/05/21/2974991_video_26_godini_po-kusno_tuin_piiks_se_zavrushta/", "text": "                        26 години след последните приключения на агент Купър в обладаното от тъмни сили градче Туин Пийкс емблематичният сериал на Дейвид Линч се завръща. Трети сезон, режисиран от Линч и написан от него и оригиналния му продуцент Марк Фрост ще започне с два епизода едновременно по американския канал \"Шоутайм\" в 21 часа източно лятно време - 2 ч. през нощта на 22 май у нас.Сериалът вече направи \"секретна\" премиера в Лос Анджелис в петък, където гостите и журналистите бяха предупредени да не издават подробности, ще има и специална прожекция на фестивала в Кан (където пълнометражният филм по поредицата - \"Огън, следвай ме\", навремето беше освиркан). У нас, както и в Европа, сериалът ще бъде излъчен от каналите на HBO. Най-нетърпеливите ще могат да го видят още в 4 ч. сутринта в понеделник по телевизионния HBO3, а останалите - следващата вечер от 23 ч. по HBO. Часът на появата в онлайн плаформата HBO Go не е обявен.В сериала освен Кайл Маклоклан (Купър) и почти всички звезди от оригинала, ще се яви цяло холивудско съзвездие: от Лора Дърн, Дженифър Джейсън Лий и Тим Белуши до Наоми Уотс и музиканта Трент Резнър от \"Найн инч нейлс\".  по сметките на Дейвид Линч. Разочаровани могат да бъдат единствено почитателите на Лара Флин Бойл - в ролята на най-добрата приятелка на Лора Палмър, която поне засега не намира място сред тях.Макар навремето да бе изоставен от канала ABC едва след 2 сезона, \"Туин пийкс\" се смята за преломен момент в историята на телевизията, когато сериалите започват да приличат на кино. А ето и къде последният епизод на втори сезон остави агент Купър.", "date": "2017.05.21", "title": "Видео: 26 години по-късно \"Туин пийкс\" се завръща"}
{"url": "http://www.dnevnik.bg/bulgaria/2017/05/21/2974559_tendenciiata_poveche_migranti_da_napuskat_stranata/", "text": "В седмицата, когато стана известно, че България е поискала още над 400 млн. евро от Европейската комисия за бежанския проблем, тенденцията влизащите в страната чужденци да са по-малко от напускащите я се запазва. Това се разбира от статистиката на МВР за последната седмица.Според данните 11 са задържаните на влизане в България нелегални мигранти, а 19 са заловените на изход от страната. За сравнение от началото на годината на вход са задържани общо 377 граждани на трети страни, от които на зелена граница – 309 и на ГКПП – 68 души. На изход на държавната граница пък от началото на 2017 г. са задържани 1677 души, 170 от които са били без регистрация у нас. 1536 от тях са заловени на зелена граница, а 141 на ГКПП.Същевременно през последните седем дни 210 самоволно са напуснали центровете на Държавната агенция за бежанците (ДАБ). През тази седмица най-често са задържани граждани от Пакистан, следвани от тези от Афганистан. За последните седем дни българските власти са предоставили статут на двама чужденци.Миналата седмица страната е върнала 40 граждани на трети страни доброволно или принудително. За сравнение броят им от началото на годината е 1007.Иначе към момента в центровете на ДАБ са настанени най-много граждани от Сирия - 41%, следвани от Афганистан с 27% и Ирак с 27%. Това се равнява на общ процент на запълване от 41 %. Местата на дирекция \"Миграция\" към МВР пък са запълнени на 60%Иначе тази седмица стана известно, че България е\"Парите ще са за охрана на външната граница и мерки по миграцията в следващите 10 години\", съобщи в Брюксел вътрешният министър Валентин Радев, цитиран от БНР. Радев бе на среща с еврокомисаря по миграцията Димитрис Аврамопулос.: \"Имаме уговорката, че ако ние евентуално се забавим, може нашите партньори и съюзници в Европа да отложат крайния срок с три месеца, но това е важен приоритет, защото с тези пари ще купим оборудване\".Комисарят Аврамопулос е попитал Радев какво става с вече договореното финансиране от 160 млн. евро, без да се ангажира дали Брюксел ще удовлетвори искането за ново финансиране. След като получил обяснения, обещал да съдейства за евентуална отсрочка.\"Има писмо. Президентът лично го е пуснал. След това на Туск, доколкото знам. Направил му презентация, когато Туск беше в България (на 4 април - бел.ред.). Ние искаме за 10-годишен период над 400 млн. евро още, но въпросът, който ми зададе тук и Аврамопулос, е: \"Ама какво правите с първите 160?\" Ние говорихме и за това. Даже го помолих, ако може да ни съдейства. Той обеща. Има там процедури и ако може да съдействат за удължаване на срока за застрояването. Има добронамереност, но те очакват съответните стъпки и отсреща да виждат разбиране\", заяви вътрешният министър от Брюксел.Има вероятност МВР да изгуби част от 160-те млн. евро заради забавени обществени поръчки ако ЕК не удължи срока за усвояване на парите, който е до октомври и началото на 2018 г. Още вътрешният зам.-министър във втория кабинет на Борисов - Филип Гунев изрази притеснение, че България може да загуби част от парите, заради обжалвания на процедурите и смяната на правителства. По-късно служебният министър Пламен Узунов обяви, че има забавяне в усвояването на парите заради административния капацитет на министерството. Същата теза разви и новият вътрешен министър Валентин Радев, който обяви, че забавянето е заради слаба административна компетентност и неорганизираност. До момента са обявени около половината обществени поръчки, с които трябва да се усвои финансирането. С парите, отпуснати от ЕК, МВР планираше да купи голямо количество техника за граничарите.", "date": "2017.05.21", "title": "Тенденцията повече мигранти да напускат страната, отколкото влизат се запазва"}
{"url": "http://www.dnevnik.bg/sport/2017/05/21/2975077_goldun_steit_dokosva_treti_poreden_final_v_nba_sled/", "text": "\"Голдън стейт уориърс\" направи решаваща крачка към големия финал в Националната баскетболна асоциация (НБА) след трета победа срещу \"Сан Антонио спърс\". В отсъствието на контузения Кауай Ленард \"воините\" отново нямаха проблеми и се наложиха със 120:108 като гости, за да се доближат на един успех от трета поредна титла в Западната конференция.Кевин Дюрант беше най-резултатен в двубоя с 33 точки, 19 от които в третата четвърт, а \"Голдън стейт\" записа 11-а победа в 11 мача от началото на плейофите. Дюрант вкара 11 от 19-те си стрелби от игра, включително три тройки от пет опита, а към точковия си актив добави десет борби, четири асистенции и две откраднати топки.Стеф Къри добави 21 точки, пет борби, три асистенции и впечатляващите шест откраднати топки, а Клей Томпсън също игра на високо ниво и завърши със 17 точки. Центърът Джавел Макгий игра едва 13 минути, но те му бяха достатъчно да отбележи 16 точки. С двуцифрен точков актив завърши и петият титуляр в състава на \"воините\" - Дреймънд Грийн, който се отчете с 10 точки, седем борби, седем асистенции и два чадъра.\"Сан Антонио\" спечели първата четвърт с 33:29, а в началото на втората стигна до аванс от шест точки. \"Голдън стейт\" обаче бързо пое контрол върху мача и още до почивката отвори двуцифрена преднина, която не изпусна до края.Мани Джинобили беше най-полезен за \"шпорите\" с 21 точки за 18 минути, а Пау Гасол завърши с дабъл-дабъл от 12 точки и десет борби за 21 минути. Титулярите на Грег Попович обаче отново не успяха да се противопоставят на големия фаворит за титлата в отсъствието на Ленард. Ламаркъс Олдридж вкара 18 точки, Джонатън Симънс добави 14, а Пати Милс и Дани Грийн вкара едва пет коша от общо 21 опита и комбинираха скромните 14 точки.\"Голдън стейт\" завърши с 54.8% успеваемост в стрелбата от игра - 35 коша от 67 изстрела за две точки и 11 тройки от 27 опита, докато играчите на \"Сан Антонио\" вкараха само пет тройки от 21 опита и общо 44 от 93-те си стрелби от игра (47.3%).Четвъртият мач от финала на Западната конференция e на 23 май, а \"шпорите\" отново са домакини. Ако \"Голдън стейт\" не успее да затвори серията с 4:0, ще има шанс да го направи у дома на 25 май.", "date": "2017.05.21", "title": "\"Голдън стейт\" докосва трети пореден финал в НБА след трета победа над \"Сан Антонио\""}
{"url": "http://www.dnevnik.bg/sviat/2017/05/21/2974565_shveicarcite_glasuvat_dali_da_zabraniat_stroeja_na/", "text": "Днес швейцарските гласоподаватели ще решат бъдещето на закон, който предлага субсидии в размер на милиарди за възобновяема енергия и забрана на строежа на нови .Засега проучванията показват, че законът ще бъде одобрен, но подкрепата за него пада. Преди месец тя бе 61%, а проучване през май я отчете като 56%.Швейцарската инициатива е в съзвучие с усилията из цяла Европа за ограничаване на .Дебатът по \"Енергийна стратегия 2050\" се фокусира върху въпроса дали клиентите и данъкоплатците ще платят за мерките и дали четирикратното увеличение на енергията от слънчева светлина и ветрове до 2035 г. ще бъде достатъчно.Критиците сочат, че четиричленно семейство ще плаща 3200 франка (около 2900 евро) повече годишно и че на страната ще ѝ се наложи да внася повече електроенергия. Според правителството обаче увеличението на разходите ще е 40 франка годишно.Законът ще забрани строежа на нови ядрени централи. Швейцария има пет, първата от които трябва да затвори през 2019 г. За останалите няма твърд краен срок, те ще работят, докато изпълняват стандартите за безопасност.", "date": "2017.05.21", "title": "Швейцарците гласуват дали да забранят строежа на нови ядрени централи"}
{"url": "http://www.dnevnik.bg/sviat/2017/05/21/2974569_zaradi_politikite_na_trump_vse_poveche_migranti_ot/", "text": "С новородено на ръце в убежище край границата с Гватемала Консепсион Баутиста казва, че ще опита да стигне до Съединените щати, но ще постои в Мексико, за да види как ще се развият имиграционните политики на американския президент Доналд Тръмп.Баутиста избягала от Гватемала, след като престъпна банда я заплашила да я убие, взела дома ѝ и поискала пари, за да ѝ го върне. Крайната ѝ цел е да се събере с баща си и с двама синове, които живеят в САЩ, но засега вярва, че е по-умно да кандидатства за убежище в Мексико, отколкото да опитва да проникне в Съединените щати. \"Няма да се върна в Гватемала\", казва 39-годишната жена в убежището в южномексиканския град Теносике. \"Вярвам, че ще успеем да преминем, но засега оставам в Мексико.\"Администрацията на Тръмп отчита по-малко случаи на задържани мигранти през първите няколко месеца на годината в подкрепа на твърдите имиграционни политики на президента, които карат мигранти от целия континент да потръпват. Данни на мексиканските власти и свидетелства на мигранти в Теносике показват, че макар по-малко централноамериканци да опитват да влязат в САЩ, мнозина продължават да бягат от насилието в бедните си страни, а много решават да останат и по-дълго в Мексико, която досега по традиция е било транзитна държава.Броят на хората, кандидатстващи за убежище в Мексико, се е увеличил с над 150%, откакто Доналд Тръмп беше избран за президент, сочат данни на \"Ройтерс\" от миналия месец. Много мексикански имигранти по-скоро биха се устроили в Канада, отколкото в САЩ. Между избирането на Тръмп през ноември и март 5421 души са кандидатствали за убежище в Мексико. За същия период година по-рано броят им е 2148, сочат данните от страната.Самуел, който се представя с псевдоним, казва, че животът му е под заплаха, след като престъпни групи отвлекли и убили 19-годишния му син в Салвадор и го подтикнали да планира преместване със семейството си в САЩ. Изборът на Тръмп обаче променил всичко.\"Исках да отида в Съединените щати със семейството си, но виждаме, че новото правителство прави нещата по-трудни\", каза Самуел. \"Засега искаме да останем в Мексико и вече сме кандидатствали за бежански статут.\"Молбите за убежище в Мексико са се увеличили значително в последните години, докато нарастваше броят на хората, които напускат Централна Америка. През 2016 г. обаче, докато Тръмп водеше кампания за остри антиимиграционни политики, подалите такива молби в най-голямата централноамериканска държава достигна 8781 души при по-малко от 3500 през 2015 г.Агенцията за бежанците на Мексико прогнозира, че може да получи близо 22 500 молби през 2017 г. Въпреки че се притесняват от ситуацията, някои мигранти от централноамерикански държави не смятат да се откажат и ще опитат да влязат в САЩ.В отдалечено скалисто късче земя близо до границата с Гватемала Фелисиано дел Сид и двама спътници опитали да се промъкнат покрай мексиканските имиграционни власти и да не бъдат нападнати от престъпници, докато вървят на север. Шейсетгодишният жител на Гватемала обясни, че цената, искана от каналджии, значително е нараснала, откакто Тръмп стана президент. Сега е около 10 000 долара, докато допреди няколко години била около 6000 долара, каза той.Тъй като имиграционните власти в Мексико контролират притока на хора по-строго, откакто Тръмп е президент, мигрантите от Централна Америка се налага да избират по-откъснати и опасни пътища, където шансът да бъдат обрани е по-голям. \"Няколко пъти сме тръгвали на север към Съединените щати, но всеки път ставаше все по-трудно,\" каза Дел Сид, депортиран от САЩ през декември. Сега \"е по-добре, ако пътувате сами, по нови пътища\", обясни той.Независимо колко трудно им е в Мексико и колко тежък е пътят на север всички мигранти са сигурни, че не искат да се завърнат у дома. \"Там ме чака само смъртта\", обясни Самуел.", "date": "2017.05.21", "title": "Заради политиките на Тръмп все повече мигранти от Централна Америка остават в Мексико"}
{"url": "http://www.dnevnik.bg/bulgaria/2017/05/21/2975064_pravoslavnite_hristiiani_pochitat_dnes_sv_sv/", "text": "Православните християни почитат днес светите равноапостоли Константин и Елена.Император Константин премества столицата на Римската империя от Рим във Византия и в негова чест градът е кръстен Константинопол. Царуването му ще се запомни с това, че през 313 г., макар и некръстен, той обявява свободата на християнската вяра. Документът, който е бил един от първите му укази, проповядва пълна веротърпимост – на езичниците оставил правото да извършват своите обреди, а на християните – свободно да почитат своя Бог. През 325 г. император Константин свиква и Първия вселенски събор против ереста на Арий.Император Константин благоговее пред знамението на Кръста Господен. Той изпитва желание да го открие, но счита себе си за недостоен, тъй като като воин е пролял много кръв. Константин моли своята майка - Елена, живяла благочестиво, да отиде в Светите земи и да открие кръста, на който е разпънат Христос.Облечена в скромни дрехи и сливайки се с тълпата, Елена поела своя път на изток в своето поклонение към Бог. И успява със своята мисия да открие Кръста Господен.Кръстът е бил положен в сребърен ковчег и оставен за съхранение в новопостроен храм. На Велики петък той е изнасян за поклонение. Напускайки Йерусалим, Елена взела частица от Кръста в дар за своя син.Народните чествания на празника в България са нееднозначни. Св. св. Константин и Елена на много места в страната се почитат с нестинарски танци.Наклаждат се големи огньове, а мъже и жени танцуват върху горящите въглени.Православната църква не признава този обичай, а напротив – дори и го преследва. Макар и танцуващите да държат икона на св. св. Константин и Елена в ръцете си, те са наричани \"обладани от дявола\".", "date": "2017.05.21", "title": "Православните християни почитат днес Св. св. Константин и Елена"}
{"url": "http://www.dnevnik.bg/video/2017/05/21/2975096_video_trump_tancuva_sus_sabia_v_sauditska_arabiia/", "text": "В Саудитска Арабия - първата страна, която президентът на САЩ посещава, откакто встъпи в длъжност, бе уважен от домакините с традиционен танц със саби по време на вечерята за американската делегация, дадена от крал Салман.Доналд Тръмп се включи в танца заедно с държавния секретар Рекс Тилърсън и министъра на търговията Уилбър Рос.Танцът  започва с един стих, който се повтаря под барабанен ритъм с ритмично повдигане на сабите във въздуха. По този начин се изразява радост и гордост. В кралството  е бил свързан с военни победи, но вече е включен в официални вечери и церемонии.Крал Салман прояви необичайно гостоприемство, като лично посрещна Тръмп при слизането му от самолета, ръкостиска се с Мелания Тръмп, покани президента в лимузината си и прекара значителна част от деня с него.По време на посещението бе подписана сделка за закупуване срещу 110 милиарда долара на американско оръжие, с което саудитците да противостоят на Иран. Споразумението включва възможност поръчките да достигнат 350 млрд. долара в следващите 10 години.След подписването на споразумението Тръмп каза пред журналисти, че това е \"изключителен ден\", в който са договорени \"стотици милиарди долари инвестиции в САЩ, осигурили на хората работа, работа, работа, за което благодаря на всички хора от Саутидска Арабия\".", "date": "2017.05.21", "title": "Видео: Тръмп танцува със сабя в Саудитска Арабия"}
{"url": "http://www.dnevnik.bg/bulgaria/2017/05/21/2975107_mujut_tursen_za_vcherashnoto_ubiistvo_v_stara_zagora_e/", "text": "Мъжът, търсен за , вследствие на което жена почина, а друга бе тежко ранена, е задържан, съобщиха от МВР, цитирани от \"Фокус\".46-годишният К.И. е заподозрян за убийството на 67-годишна жена, която бе открита мъртва вчера в дома си в Стара Загора. 29-годишната й дъщеря е тежко ранена.46-годишният К.И. е бил задържан вчера около 22 ч. в село Черноочене край Кърджалийско след сигнал на тел. 112, че мъж с прорезни рани в областта на корема е търсил медицинска помощ в село Пчеларово. Мъжът е задържан е и транспортиран до Центъра за спешна помощ в Кърджали. Претърпял е медицинска интервенция в болницата, където е оставен за лечение под полицейска охрана.", "date": "2017.05.21", "title": "Мъжът, търсен за вчерашното убийство в Стара Загора, е задържан"}
{"url": "http://www.dnevnik.bg/bulgaria/2017/05/21/2975102_planinskata_slujba_spasi_turistite_zasednali_v_pirin/", "text": "Акцията по спасяването на туристите, заседнали в снегове на Пирин, е приключила успешно, съобщи Планинската спасителна служба (ПСС), цитирана от \"Фокус\". Те са в добро състояние.Сигналът бе подаден сутринта. Туристите - двама мъже и една жена, са попаднали в силно заледен участък над езерото Окото на слизане от връх Вихрен към Банско.Те са били свалени по алпийски способ до хижа \"Вихрен\". В акцията са участвали шестима спасители. От Планинската спасителна служба посочиха, че тримата са попаднали в наистина тежка ситуация - заледен улей, в който предприемането на самостоятелни действия би било опасно.По-рано от ПСС предупредиха, че условията за туризъм в планините днес са лоши.", "date": "2017.05.21", "title": "Планинската служба спаси туристите, заседнали в Пирин (обновена)"}
{"url": "http://www.dnevnik.bg/sviat/2017/05/21/2975109_london_zaplashi_da_napusne_es_bez_pregovori/", "text": "Великобритания може да напусне Европейския съюз без преговори как това да стане по приемлив за двете страни начин и график, ако останалите 27 държави не се откажат от \"прекалени финансови претенции\". Това заяви министърът за Брекзит .Дейвид Дейвис каза, че ако Брюксел продължи да настоява британците да платят 100 милиарда евро като условие за преговори за търговските отношения след напускането на ЕС, Лондон може да напусне преговорите и всичко да затъне в криза от самото начало.Още не е определена дата за началото на преговорите, включително заради извънредните парламентарни избори във Великобритания на 8 юни, но очакванията са те да започнат на 19 юни. Високопоставени лидери на ЕС са заявявали, че британците ще трябва да платят 60 млрд. евро по вече поети ангажименти към бюджета и програми на съюза, а \"Файненшъл таймс\" написа, че не е изключено тези претенции да достигнат 100 млрд. евро.Според Дейвис дори 1 млрд. евро са \"твърде много пари\" за правителството в Лондон. Премиерът Тереза Мей е казвала, че при изчисляване на сумата за Брекзит \"трябва да се вземат предвид и парите, които вече сме платили в миналото\" и че останалите в ЕС трябва да платят милиарди евро за британския дял в Европейската инвестиционна банка и други проекти.", "date": "2017.05.21", "title": "Лондон заплаши да напусне ЕС без преговори"}
{"url": "http://www.dnevnik.bg/sport/2017/05/21/2975106_reklamiraneto_vuv_futbola_navliza_v_nova_tehnologichna/", "text": "По време на футболни мачове всички са хвърляли поглед към електронните рекламни пана, разположени около терена. Те показват в реално време набора от спонсори на дадения клуб. Представете си, че виждате една реклама на телевизионния екран, някой в друга държава вижда друга, а зрителите на стадиона – съвсем различна.Звучи немислимо, но вече е факт. Нова технология за виртуално заместване е на път да разшири кръгозора на рекламирането. Тя ще позволи на футболните клубове да представят различно съдържание на рекламните пана, което да насочат към конкретна аудитория в зависимост от географското положение.Разработка е на водещия световен производител на LED дисплеи и дигитален доставчик ADI и производителя на технологията за цифрово заместване Supponor. Тя беше представена пред футболни клубове в Германия и Англия след две години на планиране и тестове.\"Успешно демонстрирахме крайния резултат както по отношение на автентичността на съдържанието, така и на безпроблемния технически поток. Ние сме в зората на нова ера във виртуалната реклама и сме развълнувани да бъдем част от сърцевината й\", каза главният оперативен директор на Supponor Чарли Маршал.Технологията представя безпроблемно решение, като работи с многоцветен преден план и фон независимо от променящите се светлини и метеорологични условия. Използва се фиксирана позиция на камерата, за да се маскират фини обекти като мрежата на вратата, краката на футболистите, топката или дим.Проектирането и внедряването на цифрово наслагване позволява доставянето на неограничен брой емисии на технологията. Това същевременно дава възможност на собствениците на брандове и медии да се възползват от статистиката за експониране в реално време.\"Доволни сме от отзивите на клубовете и федерациите, които са видели технологията в действие. Невероятно сме развълнувани от възможността да комерсиализираме платформата. Решението, което сме разработили със Supponor, съчетава най-доброто, което правим\", заяви изпълнителният директор на ADI Герант Уилямс.Технологията ще отвори нови хоризонти пред футболните клубове, особено тези от английската Висша лига, тъй като ще могат да се възползват от огромната аудитория на пазарите в Китай и САЩ.Най-популярното футболно първенство сключи сделка с американската NBC за 400 млн. паунда и споразумение с китайската PPTV за 500 млн. паунда, което ще влезе в сила от 2019 г.", "date": "2017.05.21", "title": "Рекламирането във футбола навлиза в нова технологична ера"}
{"url": "http://www.dnevnik.bg/analizi/2017/05/21/2975094_futbol_nepisani_pravila_i_demokraciia/", "text": "Институциите са системи от формализирани правила. Те лесно се пренасят, трансплантират от една държава в друга, от един контекст в друг. По тази причина и ние имаме много институции – парламент, правителство, партии, а даже Конституционен съд, ВСС и главен прокурор. Това, че сме преписали формалните правила на други държави, обаче не означава, че нашите институции изпълняват същата роля и функции като при оригинала.Основните неписани правила на демокрацията са три – уважавай волята на народа, разделението на властта и правата на хората. Демокрацията е легитимиране на властта чрез избори и гласуване, но с една много важна уговорка. Тази власт е ограничена, а не е произволна, абсолютна и безконтролна. Ограниченията са точно тези досадни конституционни принципи като правова държава, разделение на властите и човешки права, които също трябва да бъдат уважавани и вземани напълно сериозно от властимащите.Практиката на спазване на неписаните правила на демокрацията е всъщност етос – ценностна система, интернализирана както от политиците, така и от обществеността като цяло.Регионът е отличник по трансплантиране на формални институции на съвременната демокрация, но демократичният етос постепенно напуска географските му предели.В Унгария, Полша, Македония – а да не говорим за Русия и част от постсъветското пространство – демократичният етос е изтънял до скъсване или е вече напълно изчезнал. Политиката се доминира от играчи, които използват демократичните институции основно, за да акумулират все повече власт, да маргинализират или репресират опозицията, да се окопаят в управлението за години напред. В една такава ситуация демокрацията се оказва празна формална черупка, в която автократи и разнообразни нейни врагове започват да се чувстват все по-комфортно и да ерозират нейните устои.Тези процеси са най-напреднали в Турция и Русия, които вече трудно се различават от завършени автокрации. Политически плурализъм, разделение на властта, правова държава там все още съществуват, но само номинално и формално.В Русия, например, по същество властта е концентрирана в президента Путин, а медиите облъчват населението, че това е единствената форма на управление, която може да ѝ върне \"достойнството\" и \"суверенитета\". В една такава среда конституционните институции запазват името си, но не и функциите си.Уважаваният дългогодишен председател на Конституционния съд на Русия Зоркин например заявява, че . Наглед мъдри или поне невинни думи, които обаче показват, че там правата на човека вече не са ограничение на властта и че Конституционният съд се заема с непривична за такава институция функция – а именно със защита на религиозната идентичност и нравствеността на обществото. Формално Русия е запазила институцията на конституционния преглед, но в нея вече се е населил етос, сходен на този в Ислямска република Иран. В тази република Великият Аятолах и Съветът на пазителите защитават религиозната идентичност и нравственост на обществото, а не правата на отделни индивиди, които могат да имат и други разбирания за морал и щастие.Макар и не в такава степен, подобно изпразване на демократични институции от съдържание се случва и в Унгария. Наскоро Виктор Орбан използва \"правовата\" държава като извинение на опита си да закрие Централно-европейския университет (ЦЕУ) – една от най-уважаваните академични институции в Източна Европа. Поради очевидната несъстоятелност и манипулативност на аргументите му, в момента ЕК разглежда възможни реакции на действията на Орбан. А Европейският парламент направо призова Комисията с резолюция да започне процедура по чл. 7 от Лисабонския договор, която може да завърши с ограничаване на правата на Унгария в ЕС.Но ЦЕУ е само върхът на унгарския айсберг. От 2010 г. насам Орбан успя здраво да се окопае във властта. Той смени конституцията, назначи партийни лоялисти с мандати до 12 години за ръководители на \"независими институции\", овладя медиите, прие \"кардинални закони\" по почти всички важни въпроси (а тези закони могат да се променят само с 2/3 мнозинство), а наскоро подгони и структурите на гражданското общество, които не са съгласни с него.Ето така една номинална демокрация прогонва демократичния етос и се превръща повече или по-малко в куха черупка.Изводите за това къде сме ние в тази картина може да си извади всеки сам. Борисов – фигурата, която олицетворява последните десет политически години у нас, не е най-добрият пример за интернализация на демократичен етос. Той е по-скоро много талантлив ситуационен играч, който възприема демокрацията като футболен мач. И, общо взето, не се свени да вкара гол за своя отбор с ръка или от засада.Другото е, че мачовете на Борисов са винаги домакински и под мощната хореография на медиите на Пеевски, които го изоставиха само в един кратък, макар и болезнен сезон (2013-2014 г.). Но скандалите понякога просто укрепват връзката.Главен съдия на мачовете на Борисов пък е по-скоро прокурор (а истинският съдия в момента е в \"чувал\" – или поне ВСС се опитва да го вкара в такъв). А когато реферът е твой човек, можеш да си позволиш и някои уредени мачове – особено с провинциални варненски отбори, турски грандове, патриоти или други подобни спаринг партньори. Уж се състезаваш с тях, а то си с два гола напред от съблекалнятаТова е етосът на нашата футболна демокрация. Да, не е най-лошият възможен в региона. Но не е и някакво основание за гордост.Два примера за финал. Неписаните правила на демокрацията са много ясни в поне два случая:– Първо, не може след уредена среща на главния прокурор с бизнесмен, след която бизнесменът се оплаква от заплахи, да няма независима проверка на случая. В САЩ дори президентът ще бъде разследван за евентуални връзки с Русия под наблюдение на специален прокурор, независим от администрацията на Тръмп (който се ползва с доверие и от демократи, и от републиканци). У нас ВСС отказва дори да разгледа обвиненията срещу главния прокурор, които са достатъчно сериозни. А за да замаже случая, упражнява всякакъв натиск върху Лозан Панов – съдията, който просто си е изпълнил дълга, като е назовал очевидното;– Второ, всеки има много широка свобода на словото и може да си прави всякакви шеги. Но ако хора се шегуват с Бухенвалд или се снимат с нацистки символи, очевидно нямат работа в българското правителство, дори и ако се ползват с подкрепа в част от обществото. Грешки се правят, но когато има грешка, трябва да има поне нейно осъзнаване и извинение за нея. А ако няма – тогава оставката е единствената възможност.Оставките на заместник министри през седмицата са стъпка напред в укрепването на крехкия ни демократичен етос. Но са нужни още стъпки и извинения. А и процесът трябва да обхване не само патриотите, а и големите партии. Защото техните лидери все още се прехласват по Тодор Живков, снимат се с цветя пред паметника му и вербално му разтриват ушите. А по този начин непрекъснато цялостно \"нормализират\" обществения тоталитарен опит.Да, сигурно и в социализма е имало добри неща. По тази логика и в робовладелския период е имало постижения. Но както не очакваме хора с манталитет на робовладелци да са на власт, така трябва да си изработим и неписани правила, които да не допускат хора с тоталитарни и антидемократични възгледи близо до управлението.Ето това би бил един здравословен демократичен етос, който, за съжаление, все още не сме успели да утвърдим. Затова и футболът ни е такъв.", "date": "2017.05.21", "title": "Футбол, неписани правила и демокрация"}
{"url": "http://www.dnevnik.bg/sviat/2017/05/21/2975126_osem_dushi_sa_raneni_pri_sblusuk_na_samolet_s_kamion/", "text": "Осем души пострадаха вчера, когато самолет \"Боинг 737\" се сблъска с камион на международното летище в Лос Анджелис, съобщиха летищната управа и местната пожарна служба, цитирани от ДПА и БТА.Инцидентът е станал след кацането на самолета на авиокомпанията \"Аеромехико\", докато машината се придвижвала към гейта. При сблъсъка камионът се преобърнал, а дясното крило на самолета се е счупило.Ранени са две жени и шестима мъже, които са били в камиона. Никой не е с опасност за живота.", "date": "2017.05.21", "title": "Осем души са ранени при сблъсък на самолет с камион на летище в Лос Анджелис"}
{"url": "http://www.dnevnik.bg/sport/2017/05/21/2975117_ivet_lalova_startira_sezona_na_otkrito_s_pobeda/", "text": "Спринтьорка Ивет Лалова стартира сезона на открито с победа в бягането на 200 метра на турнира по лека атлетика от сериите IAAF World Challenge в Кавазаки, Япония.Лалова беше най-бърза с 22.98 секунди. Втора финишира американката Тифани Таунзенд с 23.31 секунди.След това състезание българката ще пътува до Юджийн, САЩ, където на 27 май ще направи дебют за годината в Диамантената лига. Там също ще участва в спринта на 200 метра.Сред най-сериозните съпернички на Лалова за призовите места ще бъдат холандката Дафне Схипърс и представителките на домакините Аликън Филикс и Тори Бауи, както и Илейн Томпсън от Ямайка.", "date": "2017.05.21", "title": "Ивет Лалова стартира сезона на открито с победа"}
{"url": "http://www.dnevnik.bg/citat_na_deniia/2017/05/21/2975119_citat_na_denia_ako_smiatame_che_chetiri_godini_samo/", "text": "\"Ние, ако смятаме, че четири години само ще крепим статуквото, ще допуснем грешка. България има нужда от реформа.\"Това заяви президентът Румен Радев в предаването \"Неделя 150\" в коментар за коалиционното управление между ГЕРБ и \"Обединени патриоти\". Той изтъкна, че процесите в света в момента са динамични, включително в ЕС, НАТО и в региона.", "date": "2017.05.21", "title": "Цитат на деня: Ако смятаме, че четири години само ще крепим статуквото, ще сгрешим"}
{"url": "http://www.dnevnik.bg/politika/2017/05/21/2975114_prezidentut_e_gotov_da_oglasi_stenogramata_za_ktb/", "text": "Президентът Румен Радев се обяви за разсекретяване на т.нар. стенограма КТБ. Става дума за стенограмата от консултациите при президента Росен Плевнелиев на 29 юни 2014 г. (дни след поставянето на КТБ под специален надзор - бел. ред.), в които участваха министър-председателят, председателят на Народното събрание, управителят на БНБ и парламентарно представените формации. Дело срещу отказа за предоставяне на стенограмата бе заведено по жалба на главния редактор на сайта \"Бивол\" Атанас Чобанов. Преди дни . По-рано през април и  по Закона за достъп до обществена информация (ЗДОИ), но от администрацията на държавния глава отказаха. Днес Радев обясни пред предаването \"Неделя 150\" на БНР, че не искал стенограмата да бъде обявявана в предизборна ситуация и на етап сформиране на правителство.\"Ще настоявам тази стенограма да бъде обявена\", заяви Радев.\"За мен тази стенограма няма никаква юридическа стойност. . Но стенограмата има огромна обществена стойност като очаквания на хората за прозрачност\", коментира той. Президентът очерта няколко проблема, свързани с разсекретяването на стенограмата. Единият е свързан с въпроса за \"професионалната тайна\" според Закона за кредитните институции. По смисъла на закона професионална тайна е \"информация, която БНБ придобива или създава за целите на банковия надзор или във връзка с него\" и публичният достъп до тази категория информация е ограничен. Радев обясни, че вече е изпратил писмо до управителя на БНБ да се произнесе.Вторият проблем пред огласяването на документа според държавния глава е въпросът за засягане на интересите на трети страни. Радев посочи, че това са и политици, които са действащи в момента.\"За мен като президент това е един много сериозен етичен проблем – за доверието в президентската институция. Недопустимо е човек, който влиза в президентството, да се притеснява да говори. Ако тези хора имат притеснение, че след като напуснат президентството, техните думи могат да бъдат публикувани, тогава президентството става една формална институция\", мотивира се той.Румен Радев обясни, че е с молба да дадат писмено съгласие тяхното лично участие да бъде оповестено.\"Дал съм до 26 май срок да се спази това, което е поискал съдът. Очаквам отговори и там много ясно е записано, че ако не се отговори, ще означава мълчаливо съгласие\", обясни той. От думите му не се разбра дали отказ на някой от участвалите в срещата да бъде оповестен ще бъде пречка пред публикуването на цялата стенограма. Радев разказа, че един от политиците се е явил в президентството ден след получаването на писмото, за да се подпише, че е съгласен информацията да бъде оповестена, и призова и останалите да сторят това.\"А какви ще бъдат моите действия, след като получа тези отговори, ще ги разберете по-късно\", добави той.", "date": "2017.05.21", "title": "Президентът е готов да огласи стенограмата за КТБ, чака отговори от участниците в срещата"}
{"url": "http://www.dnevnik.bg/sport/2017/05/21/2975131_fernando_karanga_e_vkaral_gol_4000_za_cska_v/", "text": "Нападателят на ЦСКА Фернандо Каранга е вкарал гол №4000 за отбора в първенството, обявиха от клуба. Той се разписа при равенството 1:1 срещу \"Лудогорец\" в Разград. Бразилецът отбеляза и 3999-ото попадение при успеха над \"Черно море\".\"Чувствам се много щастлив, че се разписах срещу \"Лудогорец\" и че вкарах този юбилеен гол. Най-важното за мен е, че бележа и помагам на моя отбор. Благодаря на Бог, че играя футбол и вкарвам. Надявам се, че ми предстоят още много. Дано срещу \"Левски\" пак го направя\", каза Каранга пред сайта на ЦСКА.\"Летоброенето на Първа лига почва от октомври 1948, когато е създадена футболната пирамида, която съществува и до днес. Първият гол за червените пада на 10 октомври 1948. Негов автор е Димитър Миланов, който открива резултата при победата с 2:0 над \"Черноморец\" (Бургас), посочиха още от клуба.20 години по-късно Петър Жеков става автор на попадението номер 1000. Той вкарва от дузпа за крайното 1:1 срещу \"Спартак\" (София).На 26 май 1984 е записан гол номер 2000, като негов автор е Стойчо Младенов, който бележи за 6:0 над \"Беласица\".Попадение номер 3000 е дело на Димитър Бербатов, който го отбелязва на 19 септември 1999 в Добрич при победата с 3:0 над местния \"Добруджа\".\"Сред хората, записали юбилеен гол, е и Стойчо Стоилов, който на 8 юни 1991 вкарва гол номер 2500 за крайното 2:2 срещу \"Пирин\" в Благоевград\", гласи още информацията.Червените заемат второто място с 64 точки, като разликата с третия \"Левски\" е пет. Днес сините гостуват на \"Дунав\", а в следващия кръг е дербито с ЦСКА. В предишното, спечелено с 3:0 от отбора на Стамен Белчев, Каранга отново се разписа.", "date": "2017.05.21", "title": "Фернандо Каранга е вкарал гол №4000 за ЦСКА в първенството, обявиха от клуба"}
{"url": "http://www.dnevnik.bg/sviat/2017/05/21/2975122_goliamoto_turgovsko_sporazumenie_ttp_produljava_bez/", "text": "Страните от Транстихоокеанското партньорство (ТТП) се договориха днес да търсят начини да продължат реализацията на търговското си споразумение без САЩ, след като президентът Доналд Тръмп обяви изтеглянето на страната си от него, предадоха \"Ройтерс\" и \"Асошиейтед прес\". Това стана в рамките на срещата на министрите на търговията на страните от Азиатско-Тихоокеанското икономическо сътрудничество (АТИС) във виетнамската столица Ханой, съобщава БТА.Министърът на търговията на Нова Зеландия Тод Макклей заяви, че оставащите в търговското споразумение 11 страни държат отворена вратата за присъединяване и на други, ако те приемат договорените с него високи стандарти на защита на труда и на околната среда. Той отбеляза, че вратата остава отворена дори за САЩ въпреки оттеглянето на Тръмп от споразумението през януари, веднага след встъпването му в длъжност, когато заяви, че предпочита двустранни, а не многостранни търговски споразумения. Споразумението за ТТП бе сключено през февруари м.г. след 7-годишни сложни преговори. След оттеглянето на САЩ в него останаха Австралия, Бруней, Виетнам, Канада, Малайзия, Мексико, Нова Зеландия, Перу, Сингапур, Чили и Япония.Така приетото днес в Ханой решение запазва споразумението, макар че според \"Ройтерс\" е очевидно, че съгласието да се продължи веднага напред не е било посрещнато ентусиазирано от всички. То бе взето в кулоарите на форума на АТИС, на който пролича хаосът в глобалните търговски преговори след едностранното решение на Тръмп, сложило край на стария ред в името на защитата на работните места в Америка.\"Ясно е, че всяка страна трябва да прецени както икономическите изгоди, така и стратегическото значение на това споразумение, но в крайна сметка тук видяхме силен стремеж към единство у всички страни и желание да работят заедно, за да се стигне до съгласие между 11-те, което да донесе изгоди на техните народи\", каза Макклей пред репортери. АП отбелязва, че след оттеглянето на САЩ именно Нова Зеландия и Япония са оглавили усилията да бъде спасено споразумението. Само тези две страни досега са го ратифицирали. В досегашната си форма то изисква и съгласие на САЩ, за да влезе в сила. Това означава, че останалите 11 страни трябва да променят правилата, за да се отпуши този път. Ясно е също, че рамките на споразумението ще бъдат значително по-скромни без участието на най-голямата световна икономика. Според Световната банка 11-те страни представляват общо 13,5 процента от глобалната икономика. Едно от най-сложните предизвикателства е задържането на Виетнам и Малайзия в споразумението. Те го подписаха, обещавайки да извършат големи икономически реформи най-вече за да получат по-добър достъп до пазарите на САЩ. Сега обаче те искат предоговаряне на някои съществени клаузи. Министърът на промишлеността и търговията на Виетнам Чан Туан Ан - домакин на срещата, каза, че присъстващите на нея министри са решили да сформират работна група на равнище старши длъжностни лица, която да се заеме с практическите въпроси по подготовката за влизане в сила на споразумението без участието на САЩ. Те ще се срещнат през юли в Япония, а непосредствено преди срещата на върха на АТИС през ноември отново във Виетнам министрите ще се съберат, за да утвърдят новите предложения. На срещата в Ханой не са били обсъждани срокове за влизането в сила на споразумението, каза Чан Туан Ан. Това потвърди и Макклей. В приетата в Ханой обща декларация на 11-те се отбелязва, че те ще работят за преодоляване на \"опасенията от протекционизъм\" и за поддържане на отворени пазари. Ройтерс добавя, че страховете от протекционизъм нарастват, след като Тръмп стана президент на САЩ, и сегашната среща в Ханой не е успяла да направи нищо, за да ги разсее. Новият американски търговски представител Робърт Лайтхайзър, който беше на форума, проведе двустранни срещи с ключовите партньори от региона, подчертавайки новия приоритет на администрацията на Тръмп за двустранни търговски споразумения, които според него са по-изгодни за САЩ. Китай, от друга страна, който след промяната в САЩ се изявява като защитник на свободната глобална търговия, настоява за по-всеобхватно споразумение, което да обхваща огромното мнозинство от азиатските икономики. Той дори нарича това желано от Пекин споразумение Регионално всеобхватно икономическо партньорство. В него трябва да влизат само азиатски страни, но не и САЩ. То не е така конкретно, както ТТП, и в него липсват силни защитни мерки за интелектуалната собственост, за трудовите права и за околната среда. Явни признаци за тази силно променена обстановка проличаха и на срещата на АТИС в Ханой. Според присъстващи експерти, цитирани от Ройтерс, САЩ били несъгласни с останалите страни от АТИС относно съдържанието на заключителната декларация, която форумът трябва да приеме днес. Според проектотекст, видян от \"Ройтерс\", САЩ искали отстраняване на формулировката, с която \"се потвърждава нашият ангажимент да постигнем свободна и открита търговия\", както и други ползи от глобализацията. Американците искали да се добави, че свобода на търговията и инвестициите може да се постигне чрез отстраняване на бариерите и на други мерки, които порочат търговията, и настоявали да се добави думата \"честна\", когато става дума за търговия.", "date": "2017.05.21", "title": "Голямото търговско споразумение ТТП продължава без САЩ"}
{"url": "http://www.dnevnik.bg/sviat/2017/05/21/2975127_nju_iork_taims_shtatskoto_razuznavane_turpi/", "text": "Китайското правителство е осуетявало системно шпионски операции на ЦРУ в Китай от края на 2010 г., а през следващите две години са били убити или вкарани в затвора поне дузина информатори на американското разузнавателно управление, съобщи вчера в. \"Ню Йорк таймс\", цитиран от \"Асошиейтед прес\" и БТА.Вестникът цитира 10 настоящи и бивши американски представители, според които тази пробойна в разузнаването е една от най-големите от десетилетия насам.Американските служби за разузнаване и правоохранителните агенции опитват да ограничат щетите, но сред тях цари голямо разделение. Някои от разследващите казуса са убедени, че в ЦРУ има къртица, а други смятат, че китайците са хакнали тайния канал, използван от ЦРУ за комуникация с чуждестранните му източници.", "date": "2017.05.21", "title": "\"Ню Йорк Таймс\": Щатското разузнаване търпи най-големия си провал от десетилетия в Китай"}
{"url": "http://www.dnevnik.bg/sport/2017/05/21/2975123_domuschiev_iska_da_pokaje_na_evropa_neprimirimiia/", "text": "Собственикът на \"Лудогорец\" Кирил Домусчиев заяви, че пред клуба стои \"ново голямо предизвикателство\". Отборът получи шестата си титла след .\"Празник! Пълни трибуни и истинско шоу! Всички в клуба се бореха за шампионската титла и се радвам, че усилията дадоха резултат\", написа той във \"Фейсбук\".Домусчиев допълни и че трофеят принадлежи и на феновете, защото те са \"неделима част от шампионския отбор\".\"Сега ни очаква ново голямо предизвикателство. Надявам се с общи усилия да успеем. Нека покажем на Европа непримиримия лудогорски дух!\", добави собственикът на \"Лудогорец\".Изпълнителният директор на клуба Ангел Петричев каза, че това е бил най-силният сезон до момента на отбора, и добави, че се надява скоро на \"Лудогорец арена\" се играят мачове от елиминациите на Шампионската лига.\"Към днешна дата не искам да се ангажирам с прогнози за раздяла със звездите, искаме да задържим гръбнака, но спортно-техническите ръководители ще решат как ще изглежда отборът\", добави директорът и посочи, че предстои още едно последно предизвикателство - финалът за Купата на България. Съперник на разградчани ще бъде \"Ботев\". Мачът ще се проведе на 24 май на Националния стадион \"Васил Левски\".Футболистите на \"Лудогорец\" се нуждаят повече от психологическа почивка, добави треньорът Георги Дерменджиев.\"За нас това беше изключително успешен, но и натоварен сезон. Показахме, че сме израснали, но смятам, че има още накъде. Скоро ще имаме наши момчета от школата. \"Лудогорец\" винаги е имал високи цели и отново трябва да участваме в груповата фаза на Шампионската лига, за да станем и константа\", коментира той.", "date": "2017.05.21", "title": "Домусчиев иска да покаже на Европа \"непримиримия лудогорски дух\""}
{"url": "http://www.dnevnik.bg/skorost/2017/05/21/2972663_test_draiv_noviiat_nisan_mikra_ocveti_grada/", "text": "\"Микра\" е едно от най-разпознаваемите имена сред моделите на \"Нисан\". За 30 години от компактния автомобил са продадени над 3 млн бройки. Четвъртата генерация обаче разочарова с купените едва 404 хиляди коли между 2010 и 2016 година, което беше над два пъти по-слаб резултат от този на третото поколение.Проблемът на колата беше, че е безлична. Значение имаше и фактът, че се произвежда в Индия. При разработването на петото поколение от \"Нисан\" решиха да започнат работа от бял лист хартия, като създадат един напълно нов автомобил.Резултатът е впечатляващ, убедих се, като видях колата на живо, паркирана в София. Автомобилът има динамично и дори дръзко излъчване, като няма как да остане незабелязан. Особено атрактивни са цветните акценти, които обхващат капаците на страничните огледала, джантите, елементи в предната и задната част. Изборът е между оранжеви, зелени и бежови акценти.Благодарение на \"плаващия покрив\" - ефект постигнат с умело използване на цветовете, скритите дръжки на задните врати и спойлера отзад, новата \"Микра\" има подчертано спортно излъчване.Моделът е по-нисък, по-широк и по-дълъг от предшествениците си, като предлага повече простор в интериора и много по-впечатляващо пътно поведение. Седалката на водача е монтирана по-ниско, за да може по-добре да усеща колата. В същото време може и да се разположи по-комфортно заради регулируемия волан в две посоки и оптималното разположение на педалите и скоростния лост.Ергономията е без забележки, а тапицираното с цветна кожа табло (може да е в синьо, лилаво или оранжево) на версиите от по-високите нива на оборудване създава усещане за доста по-скъп автомобил. Същото може да се каже и за опционалното озвучаване от Bose, което включва и два говорителя в подглавника на шофорската седалка, създаващи по-пространствен звук.Сензорният екран на навигацията е 7-инчов, има добра резолюция и се отличава с лесно управление на функциите и пълно интегриране на смартфон. Пространството на задните места е сред най-щедрите в сегмента. Същото може да се каже и за багажника с обем между 300 и 566 литра. Това, което ми липсваше в него, бяха куки за закачане на торбички.С включването на задна скорост, за да изкарам колата от паркомястото, дойде нова изненада – набор от камери дава поглед към автомобила като от птичи поглед. Подобна екстра никой от масовите модели в сегмента не предлага, а тя е голямо удобство при маневриране в градска среда.В хода на теста за себе си напомниха още от системите за сигурност в новия \"Нисан Микра\" - сигнализация за автомобил в мъртвата зона на огледалата, адаптивен круиз контрол, предупреждение за опасно бързо приближаване към предното превозно средство, сигнализация за излизане от избраната лента на движение и други. Системата за аварийно спиране при риск от инцидент пък вече засича не само автомобили, но и пешеходци.Началото на тестовия маршрут беше по павета, на които \"Микра\" се представи изключително убедително. Комфортът на возене е сред най-добрите в сегмента, като заслугата е и на системата \"Активен контрол на возенето\". Позната от \"Кашкай\" и \"Екс-Трейл\", тя има за цел да намали движението нагоре и надолу при преминаване по неравности чрез спирачни импулси към правилното колело. Воланът е приятно директен, даващ добра обратна връзка, като усилието на въртене се променя според скоростта.В градски условия, в които беше тестът, нямаше как да подложа на проверка новата система за активно подпомагане на следването на зададената с волана траектория, която има за задача да намали недозавиването.Новият \"Нисан Микра\" е насочен към Европа, най-големия в света пазар на хечбек автомобили, и за да заинтригува клиентите, разчита и на модерен турбодвигател с намален работен обем. Той е трицилиндров, с работен обем 900 кубика и мощност 90 конски сили.Те са напълно достатъчни за динамично придвижване в града. Моторът би задоволил и претенциите на много хора при извънградски преходи. Разходът на гориво беше около 7 на сто градско при движение в доста натоварен трафик.Другите варианти за мотор са 1.5-литров дизел с 90 конски сили и атмосферен еднолитров бензинов двигател със 75 к.с. Добро впечатление в \"Микра\" ми направи обезшумяването на купето, което се дължи и на аеродинамиката на колата, като коефициентът на въздушно съпротивление е едва 0.29.Цената на модела в България тръгва от 22 700 лв с ДДС, което е около средните нива за сегмента. Оборудването обаче е доста щедро. Външните цветове са десет. Нивата на изпълнение са четири. \"Нисан Микра\" с всички екстри струва около 38 000 лева.", "date": "2017.05.21", "title": "Тест драйв: Новият \"Нисан Микра\" оцвети града"}
{"url": "http://www.dnevnik.bg/kultura/2017/05/21/2966489_otkus_ot_vsichki_ptici_peiat_na_ivi_uaild/", "text": "Най-добрата млада английска писателка Иви Уайлд пристигна в България. Романът й \"Всички птици пеят\" е едновременно красив и страшенИви Уайлд, най-добрият британски писател на своето поколение и носителка на много литературни награди посети България по повод излизането на първата й книга на български език – романа \"Всички птици пеят\". Тя участва в литературния фестивал \"Южна пролет\" в Хасково, където имаше представяне на 20. 04. в Регионална библиотека \"Христо Смирненски\". На 21. 04 в Британския съвет в София се състоя премиерата на \"Всички птици пеят\".Иви Уайлд (р. 1980 г.) е един от най-награждаваните съвременни автори на Великобритания. Тя е носител на Наградата за литература на Европейския съюз, както и на още много други награди, сред които \"Майлс Франклин\", \"Джон Левелин Райс\", \"Енкор\", \"Джерууд Фикшън Ънковърд\", \"Бети Траск\". Номинирана е за наградите \"Коста\", IMPAC, Prix Médicis Étranger и др.\"Красиво написана книга – и толкова напрегната, че те кара да си гризеш ноктите\" – това е оценката на The Guardian за \"Всички птици пеят\".Главната героиня в нейния забележителен роман \"Всички птици пеят\" живее в стара селска къща, намираща се на безименен британски остров. Компания й правят единствено вярното й куче Дог и овцете й. Тя не иска нищо повече. Но един ден нещо започва да избива овцете й една по една, като оставя телата им ужасяващо обезобразени. Може да е какво ли не. На острова има лисици, а около къщата се навъртат странно момче и непознат мъж. Плъзват слухове за тайнствен, свиреп звяр, който дебне в гората.Може би тези събития са свързани с мистериозното минало на младата жена, което залива настоящето като вълна, пропътувала хиляди километри, за да разкрие тайната на белезите по гърба ѝ.превод Емил МинчевВсички птици пеят\" ще се превърне във филм, зад който застава режисьорът на Скарлет Йохансон - Джонатан Глейзър, който работи със световни звезди като Скарлет Йохансон, Никол Кидман и Бен Кингсли, ще е този, който ще направи филм по романа \"Всички птици пеят\". Книгата вече е в книжарниците у нас, а авторката – английската писателка Иви Уайлд, посети България, за да я представи лично в рамките на литературния фестивал \"Южна пролет\" в Хасково и в Британския съвет в София.Идва момент, когато нещата между мен и Грег се променят. Свикваме с това да се събуждаме заедно в леглото и краткото време, което имаме преди началото на работния ден, става толкова важно, колкото всичко останало. Не се гледаме влюбено като по филмите. Този, който се събуди пръв, разтърсва другия грубо за рамото и казва:– Ей, събуди се!Това не е време за спане. Не лежим в тъмното, мълчаливо втренчени един в друг – бърборим като свраки и изстрелваме думите, сякаш се съревноваваме. Аз правя лицеви упори, докато той говори, сложил крака на раменете ми. Разказва ми за баща си, който е мъртъв, но можел да изяде цяла диня наведнъж, като отрязвал горната º част като варено яйце и започвал да гребе с лъжица.– Беше дебело копеле. И се гордееше с това. Един доктор се опита да го убеди, че трябва да отслабне, и той рече: \"Какво ще стане с мен тогава? Ще бъда просто Джо. Не Дебелия Джо, а просто Джо и на никого няма да му пука, ако умра!\" Беше дебело копеле.Когато идва моят ред, аз правя коремни преси, които са по-подходящи за водене на разговор. Грег стъпва върху краката ми, за да не се вдигат. Никога не споменава, че това е странно. Никога не казва: \"Внимавай да не се превърнеш в мъжкарана.\" Аз му разказвам откъси от живота си. Нещата, които са позволени. Как съм се научила да стрижа овце. Как съм се запознала с приятелката си Карън. Връщам се и по-назад. Акулите. Пустинята.На сутринта Сид открива гъгрици в брашното.– На мен ми е все едно – съобщава той. – Казвам го, в случай че някой от вас има нещо против тези неща в хляба си.Всички на масата мълчим, осмисляйки чутото. Тишината е нарушена от Алан, който се провиква от бараката за вълна.Нещо е отхапало голямо парче от хълбока на един от овните. Животното все още е живо. Изглежда така, сякаш нещо е профучало покрай него, откъсвайки част от тялото му. Мухи кръжат около грозната рана. Конър застрелва овена пред очите ни. Животното е мъртво, но краката му продължават да ритат.– Това е заради нервите – обяснява ми Денис, сякаш съм истерична жена, която трябва да бъде успокоена. Мисля си за бързата и милостива смърт на овена. В един миг си тежко ранен и чувстваш как мухи снасят яйца в плътта ти, а в следващия всичко свършва и си спасен. Мисля си: \"Ще се науча да стрелям с пушка. Това е отговорът.\"Алан застава до мен.– Хайде – казва той. – Да обиколим станцията с пикапа. Сигурен съм, че ще открием побесняло куче или нещо такова.Конър и Клер изнасят тялото на овена от кошарата пред погледите на овцете. Няма как да разберем какво си мислят.В пикапа оставам сама с Алан. Това се случва за пръв път и веднага осъзнавам, че има нещо за казване. Кашля смутено в шепа и често ме стрелка с очи. Дълго време не виждаме нищо друго освен мараня и един заек, който Алан застрелва. Грабваме го, без да спираме. Тишината в пикапа не е пълна, но нещата, които си казваме, не означават нищо: \"Ето там\", \"Улучих го!\" и \"Малко по-близо\".След един час вече съжалявам за изгубеното време и си мисля за това как всички останали от групата ми са много по-напред с работата от мен. Алан вади патроните от пушката и въздъхва.– Тук няма нищо – казва той и ме поглежда. – Обикновено не се меся в чужди работиСтискам волана в очакване на продължението.– Но отдавна искам да ти кажа нещо. Нямам нищо против, че двамата с Грег сте заедно.Чакам да каже \"но\", но той не го прави.– Харесвам и двама ви, а познавам Грег отдавна и знам, че е добро момче.В пикапа става все по-горещо и се чудя дали ще се обиди, ако включа двигателя и подкарам към вкъщи.– Ти също си добро момиче и нямам нищо против, когато двама хора, които харесвам, се съберат.Алан се е изчервил и се чудя защо ни причинява това.– Опитвам се да ти кажа, че не трябва да обръщаш внимание на хора, които приказват глупости. В групата ти има един или двама такива хора. Свестни хора, които приказват глупости, защото са идиоти.– Не съм сигурна– Слушай какво. Това, което се опитвам да ти кажа, е, че не трябва да се засягаш от нещата, които говори Клер. Той е идиот. Добър човек е, но е идиот и обича да се меси в чуждите работи. Онзи нещастен случай с момчетоАлан клати глава.– Получих писмо от майката на Артър. В момента се учи да пише с другата ръка сякаш това ще му помогне. Момчето едва срича. Както и да е.– Казал ли е нещо?– Виж, не става дума за това.– Какво е казал?Опитвам се да звуча така, сякаш ми е все едно, без да отклонявам поглед от маранята в далечината.– Не ме интересува какво е казал – отговаря Алан. – Слушай какво ще ти кажа. Не се интересувам от миналото на хората в моята група. По дяволите, аз също имам минало. Всички имаме минало. Кой би дошъл да работи тук, ако няма минало? Денис работи тук цял живот. Петдесет години. Нима си мислиш, че не бяга от нещо?Той ме поглежда и усещам, че иска да сподели нещо с мен и за миг през главата ми минава мисълта: \"Какво си направил, Алан?\"– Това, което се опитвам да ти кажа – продължава той, – е, че Клер е голям кучи син. Не е лош човек, но е голям кучи син. И лично аз не му обръщам внимание. Нито на него, нито на миналото. Да не забравяме, че Клер и Грег са добри приятели. Държи се като задник, защото му завижда. И не иска да си признае, защото е, защото е задник. И не му е лесно, откакто го понижих в общ работник. Съветвам те да говориш с Грег за това. Накрай го някоя вечер да излезе с Клер на по бира. Само двамата. Това може да го успокои малко. След няколко дни Клер излиза в едноседмична отпуска. Това също ще помогне.– Не принуждавам Грег да бъде с мен – отговарям аз. Лицето ми пари и изпитвам неочакван гняв.– Не съм казал такова нещо. Просто ми се струва, че когато става дума за хора, принудени да живеят заедно насред нищото това може да се окаже умен тактически ход от твоя страна.Той подсмърква силно и се извръща. Не е искал да стигне толкова далече.Изведнъж става тихо. Алан вдига зайците за ушите и ги провесва през отворения прозорец на пикапа. Всеки един от тях е улучен точно под рамото. Чиста работа. Вдига ги високо във въздуха, дишайки през устата си, и гледа как кръвта се стича и капе в оранжевата земя.– Може би трябва да ги дам на Сид, за да ги сготви на яхния или нещо такова.Дебела муха каца в една от раните. Алана замахва и изхвърля труповете от пикапа. Те описват широка дъга и се разделят във въздуха.– Не ми се яде яхния – заявява той и потегляме обратно. Сърбят ме ръцете да започна работа.– Акула ли хванахте? – пита Грег и аз му се усмихвам. Не ми се приказва. Клер стои с гръб към мен.По време на почивката за пушене Сид нахълтва при нас, целият почервенял и озъбен.– Добре! Кой от вас го направи, копеленца недни? – пита той и се обляга на масата. Аз поглеждам редицата мъже и се опитвам да отгатна какво е било направено и кой е виновникът. Клер се усмихва ехидно под мустака си.– Какво е станало? – пита Алан, който току-що е влязъл. Сид отклонява очи от масата.– Ела да видиш – казва той и се насочва към кухненското помещение. Всички ставаме и тръгваме след него. Скупчваме се около бурето с брашно и когато Сид вдига капака, виждаме отпечатък от задник.– Не е смешно! – крещи Сид, опитвайки се да надвика гръмогласния ни смях. Грег се превива, сякаш го боли корема.– Е, можем да изключим един човек – казва Алан, бърше сълзите от очите си и сочи отпечатъка. – Виновникът има топки.– Следващата седмица ще ходим в Бундери – обявява Алан по време на следобедния чай. – Там е горещо като в корема на куче.Отдавна не съм се качвала толкова на север, но съм чувала, че хората от Хедланд не се погаждат с хората от Бундери. Въпреки това устата ми пресъхва и надигам бирата си, за да я наквася.Сид изпича твърд хляб от пълното с гъгрици брашно. Оставя го в центъра на масата, но никой не смее да го докосне, дори Стюарт. Дори с вилица.Лампата е загасена и Грег е впил големите си палци в таза ми. В бараката е горещо и сухо. Тази вечер се чувствам извън себе си, сякаш кокалите ми са станали прекалено тежки за плътта ми. Жегата влиза под металния покрив през деня и остава там през цялата нощ, но поне приспива паяците на тавана.Прокарвам ръка през косата на Грег, за да му дам знак, че все още внимавам и да напомня на самата себе си да не губя концентрация. Отвън кряка жаба, което може би означава, че скоро по покрива ще забарабани дъжд. Тук не вали често, но всеки път имам чувството, че барабаненето ще събори паяците на леглото ми.Жабата млъква и в бараката влиза хладен бриз, досущ като вятъра, който предвещава порой. Грег въздъхва и си спомням къде се намирам. Вплитам пръсти в косата му. Нещо голямо и черно влиза в бараката, втурва се покрай стената и се шмугва под пейката. Скачам в леглото, като блъскам Грег в лицето с чатала си и откъсвам кичур коса с юмрук.– Какво, по дяволите?! – пита той и се хваща за лицето.– Нещо влезе в бараката! – прошепвам аз, въпреки че едва ли има смисъл да шептя.– Какво нещо?Той поглежда ръката си, за да види дали съм разкървавила носа му, след което опипва главата си.– Заболя ме – казва.– Под пейката. Нещо голямо.Грег вдига глава и изражението му се променя.– Колко голямо?Опипвам под леглото за чука, който държа там. Не мога да го открия в тъмното. Грег става от леглото и разтърсва глава, за да я проясни. Тихо се приближава до ключа за лампата и го натиска. Вместо да прогони сенките, ксеноновата лампа ги умножава.– Като голямо куче.Лампата най-накрая спира да мига, но в бараката е пълно с тъмни скривалища. Скамейката е покрита със синя мушама, която виси над ръба и скрива пространството отдолу. Грег взима металната тръба, облегната на стената. Радвам се, че не свали бельото си. Мисля си: \"Щеше да бъде много по-лошо, ако беше гол.\"Разкървавила съм носа му, но той не обръща внимание на кръвта и я оставя да се стича по горната му устна. Държи тръбата с две ръце като бухалка. Бавно и внимателно пристъпва към скамейката, а очите му се стрелкат наляво и надясно, където има дълбоки сенки. Косъмчетата на тила ми настръхват. Опитвам се да не мисля за Кели и да не си представям Ото, застанал отвън с пушката си, стиснал любимия си нож. Ще застреля Грег, но мен ще убие бавно. Кели ще щрака с челюсти около лицето ми, докато гледа как умирам. Ще отреже лявата ми ръка и ще я хвърли на Кели. \"Кели е мъртва\", мисля си, но това не ме успокоява.Протягам пръсти, хващам ръба на мушамата и поглеждам Грег, който вдига ръце, готов да стовари тръбата върху нещото, което се спотайва отдолу. Кимва ми. Броя до три и повдигам мушамата. Под скамейката няма нищо. Грег отпуска ръце и металната тръба издрънчава на пода.– Господи! – казва той. – Можеше просто да ми кажеш, че не си в настроение за секс.Поглеждам го, за да преценя дали се шегува, но не съм сигурна.По-късно заспива до мен, а аз се измъквам от леглото, като внимавам да не го събудя, навличам си риза и шорти и излизам от бараката. Навън е по-хладно. Съсредоточавам се върху това да вдишвам хладния въздух и да издишам горещия. Нощното небе е обсипано със звезди. Сядам на оградата и слушам жътварите и нощните птици, бандикутите , плъховете и всички останали живи твари, които са навън в мрака и дишат заедно с мен.Овцете са съвсем близо, в една плътна и тиха групичка. Чувствам притегателната сила на самотата, на независимостта, на безопасността и на анонимността. Усещам движение зад себе си и се обръщам точно навреме, за да видя сянка на прага на бараката. Но това е Грег. Разпознавам силуета му. Той се скрива обратно вътре. Сигурно се надява, че не съм го видяла. Аз пък се надявам, че не е видял мен, и когато един час по-късно се връщам в леглото, Грег се преструва на заспал. Аз също се преструвам на заспала и скоро и двамата заспиваме. На сутринта той се вглежда в лицето ми.– Господи – казва, – изглеждаш така, сякаш някой те е ударил с юмрук в лицето.", "date": "2017.05.21", "title": "Откъс от \"Всички птици пеят\" на Иви Уайлд"}
{"url": "http://www.dnevnik.bg/politika/2017/05/21/2975136_radev_absurdno_e_da_se_iztegli_dokladut_za/", "text": "Президентът Румен Радев нарече абсурдно изтеглянето на доклада за състоянието на армията, в който бяха посочени редица тежки проблеми. Преди дни министърът на отбраната , който бе внесен от служебното правителство, защото плашел обществото.\"Това за мене е абсурдно. Не може да очакваме болният да оздравее, ако се скъса диагнозата му. Ние стигнахме до състоянието на българската армия в момента точно заради такива доклади, розови доклади\", заяви Радев пред БНР и посочи, че проблемите на армията ще бъдат решени тогава, когато се говори истината. Той коментира и темата за избора на нов изтребител за нуждите на армията.Знам, че това е огромна политическа отговорност, която в момента лежи на плещите на Министерството на отбраната, но трябва да се вземе решение\", заяви Радев. Той упрекна политиците, че има протакане, което не е в полза на никого.\"Борбата тук не е какъв да бъде самолетът. До момента никъде не съм казал какъв тип самолет предпочитам, макар да ми сложиха думи в устата. Борбата е какъв тип процедура ще се следва\", заяви държавният глава и посочи, че не приема политически спекулации, \"не приемам това безотговорно политическо бръщолевене по темата\".По отношение на заявките на военния министър за наборна служба Радев заяви, че няма как тя да бъде върната нито в краткосрочен, нито в средносрочен план. \"Няма как да се заблуждаваме - наборната армия изисква огромен ресурс. Това няма как да стане. По-скоро , смята той. Президентът заяви, че министърът на отбраната милее за армията и изрази надежда той да се справи добре на поста, но и го критикува след последните скандали със снимки на държавни служители с хитлеристки поздрави.\"Мен  след последните скандали в неговата коалиция\", посочи Радев. Той отново повтори тезата си, че  за снимките и ясно и еднозначно осъждане на нацизма от цялото общество.Държавният глава определи като грешка преминаването на Държавната агенция \"Разузнаване\" (ДАР) от президента Росен Плевнелиев към Министерския съвет.\"Президентът има нужда от една такава служба, която в реално време да му предоставя информацията, от която се нуждае\",каза той и продължи:\"Що се отнася до ДАНС, там нещата са доста деликатни. Основната дейност там е информационна. Тя е изключително наложителна за всяко правителство, но касаещо онова звено в ДАНС, насочено към борбата с корупцията, аз имам определени резерви. Защото министър-председателят издава заповед, по силата на която ръководи дейността на ДАНС. Да видим сега дали това звено ще посмее и по какъв начин ще подава информация и ще разследва срещу своя принципал\". Радев заяви, че в случая има основание за притеснение за филтриране или потискане на информация, като уточни, че говори принципно независимо кой ще е министър-председател.\"Смятам, че това не е нормално, че \", заяви той като посочи, че въпросът изисква дебати и политическа култура.Президентът коментира и отмяната на наредбата за бежанците от служебното правителство. Той попита \"какво става с хилядите чужди граждани, които всяка година получават статут на бежанци\" и къде се намират те. През миналата година , като е отхвърлила повече от половината от всички 3045 молби. Радев призова за промяна в нормативната база.\" тези министерства и агенции, които имат отношение по този въпрос\", смята той.Радев коментира и темата за съдебната реформа и настояването на председателя на Върховния касационен съд Лозан Панов за среща с държавния глава по въпроса.\"Когато говорим за реформа на съдебната система, всички са се вторачили в прокуратурата. Да, в прокуратурата сигурно има проблем, но проблемите са на всички нива в съдебната система\", смята той. \"Ако искат да бъдат сериозни магистрати, нека са такива, да призовават за съблюдаването на закона, а не за нарушаването му. Да се въздържат от политически коментари\", препоръча той.", "date": "2017.05.21", "title": "Радев: Абсурдно е да се изтегли докладът за състоянието на армията"}
{"url": "http://www.dnevnik.bg/sport/2017/05/21/2975139_floid_meiuedur_mislia_che_dvuboiat_s_makgregur_shte_se/", "text": "Флойд Мейуедър обяви, че има \"90% шанс\" да се боксира със звездата в смесените бойни изкуства Конър Макгрегър и подчерта, че само заради този двубой има смисъл да се върне на ринга.Американецът не се е боксирал от 2015 г. Той прекрати кариерата си, след като записа 49-а победа от 49 мача и изравни рекорда на Роки Марчиано. 40-годишният Мейуедър спечели световните титли в пет дивизии и заработи над 800 милиона долара на ринга.Преди няколко дни президентът на UFC Дана Уайт обяви, че Макгрегър е подписал договор за такъв двубой и се очаква подписа на американеца. \"Мисля, че двубоят ще се състои. Трябва да дадем на хората да видят това, което искат\", каза Мейуедър, цитиран от Би Би Си. Той добави, че първо ще говори със съветника си Ал Хаемън преди да предприеме каквото и да е.\"Нямаме бърза работа. Единственият двубой, който има смисъл, е този с Макгрегър. Когато правим нещо, гледаме то да е голямо, защото когато Мейуедър се боксира, ставаме свидетели на история\", добави американецът.Ако Мейуедър и Макгрегър се качат на ринга, очакванията са мачът им да генерира рекордни приходи от 1 милиард долара.", "date": "2017.05.21", "title": "Флойд Мейуедър: Мисля, че двубоят с Макгрегър ще се състои"}
{"url": "http://www.dnevnik.bg/sport/2017/05/21/2975164_ngolo_kante_poluchi_nagradata_na_visshata_liga_za/", "text": "Полузащитникът на \"Челси\" Нголо Канте получи наградата на Висшата лига за най-добър футболист през сезона. 26-годишният французин получи най-много гласове в допитването до треньорите, капитаните на клубовете и феновете.В анкетата той изпревари съотборниците си Еден Азар и Сесар Аспиликуета, футболистите на втория в класирането тим на \"Тотнъм\" - Хари Кейн, Деле Али и Ян Вертонген, нападателя на \"Евертън\" Ромелу Лукаку и Алексис Санчес от \"Арсенал\".Канте стана шампион и с \"Лестър\" през миналата кампания.Канте на практика беше избран за №1 през сезона от всички, като за него това е трето поредно отличие. Преди това той беше определен за най-добър от другите играчи, а така също и от английските спортни журналисти.Той стана вторият футболист в историята, който печели трите най-престижни годишни награди в английското първенство. Досега това е правил само Кристиано Роналдо през сезон 2006/2007 г.", "date": "2017.05.21", "title": "Нголо Канте получи наградата на Висшата лига за играч на сезона"}
{"url": "http://www.dnevnik.bg/bulgaria/2017/05/21/2975141_nad_400_kg_heroin_sa_zadurjani_v_bulgarski_tir_na/", "text": "Митническите служители на граничния пункт Видин – Калафат са задържали 423 кг хероин. Наркотикът е намерен в тир със софийска регистрация, превозвал теракотени плочки от България за Холандия, съобщи директорът на Агенция \"Митници\" Георги Костов, цитиран от \"Фокус\", на съвместен брифинг с главния прокурор Сотир Цацаров и главния секретар на МВР Младен Маринов. Хероинът е задържан в събота сутринта. По думите на главния прокурор това е най-голямото количество наркотик, разкривано досега в превозно средство на българска територия.\"Колегите извършват анализ на транспортните документи и установяват, че изпращачът е непозната фирма, а получателят на плочките в Холандия е фирма с предполагаема дейност, свързана с хранителните продукти\", обясни Костов. Той разказа, че след разпечатване на един от палетите митничарите са усетили миризма на оцетна киселина, което ги усъмнява, че може да става въпрос за наркотици.\"Общо са иззети 400 пакета по 1055 грама - общото тегло на иззетото наркотично вещество е 423.222 кг\", заяви директорът на Агенция \"Митници\". Според първоначалната оценка откритият хероин е с много висока чистота - към 70%, а прогнозната цена по разценка на съдебната система е 63.484 млн. лева.По думите на Костов няколко часа след намирането на хероина.\"Успяхме да установим склада, където е претоварена стоката, и да задържим изпращача, който е организирал претоварването и изпращането й към крайната дестинация\", обясни главният секретар на МВР Младен Маринов.Той разказа, че наркотикът е бил внесен в България от Турция на 17 май с влекач и ремарке с иранска регистрация, след което е бил пренатоварен. Схемата е целяла да се прекъсне връзката с Иран, тъй като тя е рискова държава по отношение на стоки и товари към Западна Европа.Задържан е изпращачът. Издирва се съпругата му, която е собственик на управлявано от него дружество със седалище в София. \"Лицето е 43-годишен български гражданин и има криминални регистрации, но те не са по линия на наркотрафик и разпространение на наркотични вещества\", обясни Маринов. ", "date": "2017.05.21", "title": "Над 400 кг хероин са задържани в български тир на Видин - Калафат"}
{"url": "http://www.dnevnik.bg/bulgaria/2017/05/21/2975235_slujiteliat_na_voennoto_ministerstvo_se_izvini_za/", "text": "Служителят на Министерството на отбраната Иво Антонов, , се извини за постъпката си, предаде Би Ти Ви. Той направи това с писмо, в което изрично е посочено, че е изпратено от Военномедицинската академия, където е настанен. Заради подобна снимка .\"Дълбоко съжалявам и искрено се извинявам за незрялата, необмислена и немотивирана постъпка\", пише Антонов. Той посочва, че снимката е направена преди 10-ина години пред германски танк в двора на Националния военноисторически музей и изтъква, че преди три години е понесъл отговорност за съществуването й.\"Категорично заявявам, че отхвърлям и винаги съм отхвърлял всяка тоталитарна идеология, включително нацизма и комунизма. Дълбоко се прекланям прекланям пред светлата памет на жертвите на нацизма, както и пред героизма на загиналите български воини във войната срещу Хитлеристка Германия\", казва още той.Иво Антонов благодари на военния министър Красимир Каракачанов и на президента Румен Радев, който , за дадената му положителна оценка като държавен служител. Изтъква, че не членува в нито една партия и посочва, че \"моята единствена партия е България\". В края на писмото Антонов още веднъж се извинява и моли \"с това да бъде сложена точка на този дългогодишен тормоз върху мен, моето семейство и близките ми\".", "date": "2017.05.21", "title": "Служителят на военното министерство се извини за снимката с хитлеристкия поздрав"}
{"url": "http://www.dnevnik.bg/sport/2017/05/21/2975143_turciia_anulira_pasporta_na_basketbolist_ot_nba_zaradi/", "text": "Баскетболистът на \"Оклахома сити тъндър\" Енес Кантер е бил задържан на летището в румънската столица Букурещ, докато се е прибирал към дома си. Причината за това е, че Турция е анулирала паспорта му. Според играча до това се е стигнало заради критиките му към президента Реджеп Тайип Ердоган, когото е нарекъл \"диктатор\" и \"Хитлер на новото време\".\"Задържаха ме в Румъния, като ми казаха, че паспортът ми е анулиран от турското посолство. Сигурно сте наясно, че причината за това са моите политически възгледи\", каза Кантер във видео, което засне с телефона си на летището, и добави, че ще даде пресконференция в Ню Йорк, на която ще \"разкрие много неща\".Той добави, че Ердоган е \"много лош човек\", и осъди действията на охраната му, която нападна протестиращи във Вашингтон по време на срещата с Доналд Тръмп.Агентът на Кантер - Мевлют Чилнар, обяви, че проблемът е бил разрешен и баскетболистът се е отправил към Лондон, откъдето ще отпътува обратно за САЩ.\"Около 1 ч. през нощта той пристигна от Франкфурт. Моите колеги установиха, че документите му са невалидни, като са били анулирани от родната му страна. Заради това нямаше как да влезе в Турция\", каза говорителят на румънската гранична полиция Фибиан Бадила.Играчът на \"Оклахома сити тъндър\" заяви открито през миналата година, че подкрепя духовника Фетхуллах Гюлен, за когото Анкара смята, че стои зад опита за преврат в Турция. При разследването бяха арестувани над 40 000 души, а повече от 100 000, включително войници, полицаи, учители, съдии и журналисти, бяха уволнени заради предполагаеми връзки с движението на Гюлен.", "date": "2017.05.21", "title": "Турция анулира паспорта на баскетболист от НБА заради критики към Ердоган"}
{"url": "http://www.dnevnik.bg/regioni/2017/05/21/2975279_vodata_na_sedem_pernishki_sela_e_s_povishena/", "text": "В седем села на територията на област Перник е засечена повишена радиоактивност, съобщи Би Ти Ви. Според телевизията здравните власти знаят за проблема от близо година.На 19 юли 2016 г. ВиК-Перник уведомява министъра на здравеопазването за повишена радиоактивност. Става дума за селата Забел, Глоговица, Ездимирци, Кривонос и Ребро, а най-големите отклонения са в селата Косача и Зелениград.Информацията обикаля държавните институции и лаборатории, а ВиК дружеството получава предписания какви мерки да се вземат едва преди 4 дни. Според тях тепърва следва да се проведат специфични изследвания. Не е известно на какво се дължи високата радиоактивност.От здравната инспекция твърдят, че носят проби всеки месец на единственото място, където се изследва алфа активност – Националния център по радиобиология. Телевизията е потърсила коментар от центъра. Оказало се, че в лабораторията му работят едва 8 души, чиито отпуски са прекратени, защото са претрупани от работа. Само за миналия месец при тях за обработка са пристигнали над 200 проби.", "date": "2017.05.21", "title": "Водата на седем пернишки села е с повишена радиоактивност"}
{"url": "http://www.dnevnik.bg/zdrave/2017/05/21/2975234_izkljuchvane_na_sistemite_pri_mozuchna_smurt_ako_niama/", "text": "Болниците да не поддържат живота на пациенти в мозъчна смърт, ако близките не се съгласят да дарят органите им. Това предлага новият заместник-министър на здравеопазването д-р Мирослав Ненков.Идеята е да се стимулира донорството - България е на последно място по съгласие за даряване на органи в Европейския съюз. Около 1000 души чакат за трансплантация, а 3000 са заявили категоричен отказ за донорство, съобщи \"Нова телевизия\".Мирослав Ненков твърди, че практиката е популярна в Европа. Пациентски организации обаче се обявиха срещу нея, окачествявайки я като \"изнудване\". \"Като организации, ангажирани към подкрепа на донорството и защита правата на трансплантираните пациенти, считаме, че актът на даряване на органи трябва да е съпроводен със смирение, спокойствие, вътрешна необходимост, вяра и воля на близките, които губят обичан от тях човек\", казва се в позиция до медиите на асоциацията от организации \"Заедно с теб\". Според тях идеята е ненавременна и неподходяща.От Агенцията по трансплантации коментираха пред \"Нова\", че промяната на обществените настроения към донорството ще отнеме поне десетилетие.", "date": "2017.05.21", "title": "Изключване на системите при мозъчна смърт, ако няма съгласие за донорство, предлага зам.-министър"}
{"url": "http://www.dnevnik.bg/sport/2017/05/21/2975293_lokomotiv_plovdiv_oburna_cherno_more_i_zae_chetvurtoto/", "text": "\"Локомотив\" (Пловдив) победи с 2:1 \"Черно море\" на \"Лаута\" и зае четвъртото място в Първа лига. \"Смърфовете\" стигнаха до успеха след обрат с голове на Мартин Камбуров и Дино Мартинович. Точен за гостите от Варна беше Николай Минков.Черно-белите събраха 49 точки и изпревариха \"Дунав\", който има същия актив. По-рано днес отборът от Русе загуби с 0:1 домакинството си срещу \"Левски\".В следващия кръг \"Локомотив\" приема \"Дунав\", а \"Черно мое\", който допусна петата си поредна загуба, ще се изправи срещу шампиона \"Лудогорец\", който през седмицата ще играе срещу \"Ботев\" във финала за Купата на България.Резултатът на \"Лаута\" беше открит още в 30-ата секунда, когато младият Минков, който отправи силен удар от границата на наказателното поле и не остави шансове на Илко Пиргов.Ранното попадение подейства стимулиращо за домакините и те поеха инициативата и създадоха няколко добри положения преди Камбуров да изравни в 18-ата минута. Иван Горанов центрира в наказателното поле, там Димитър Везалов се пребори за топката и отправи удар, който беше отразен от вратаря Емил Михайлов. Топката обаче стигна до капитана на \"Локомотив\" и той майсторски се разписа.През второто полувреме домакините продължиха да бъдат по-активни и усилията им се увенчаха с успех в 69-ата минута. Тогава Димо Бакалов стигна до аутлинията и пусна към влезлия от пейката Мартинович, който с удар по земя прати в долния десен ъгъл.В 75-ата минута \"Локомотив\" можеше да стигне до трети гол след сериозно неразбирателство между Михайлов и защитника Пламен Николов. Той не направи опит да играе при центрирана топка, като мислеше, че вратарят ще овладее, но вместо това топката стигна до Бакалов, който от няколко метра прати в аут.В заключителните минути Камбуров отне след грешка на Георги Илиев, надбяга Стефан Станчев и направи опит да прехвърли вратаря, ударът му обаче мина покрай лявата греда.", "date": "2017.05.21", "title": "\"Локомотив\" (Пловдив) обърна \"Черно море\" и зае четвъртото място"}
{"url": "http://www.dnevnik.bg/sport/2017/05/21/2975280_zverev_triumfira_v_rim_sled_pobeda_nad_djokovich_koito/", "text": "Александър Зверев спечели турнира от сериите \"Мастърс\" в Рим с награден фонд 4,5 милиона евро. Германецът победи с 6:4, 6:3 Новак Джокович в двубой, продължил 81 минути.Това беше първи финал за Зверев на турнир от такъв ранг. Той не даде нито една възможност за пробив на съперника и заслужено достигна до третата си титла за сезона и четвърта в кариерата си.20-годишният Зверев ще влезе за първи път в топ 10 на световната ранглиста, която ще бъде обявена официално в понеделник.Германецът стартира с пробив и запази преднината си до края на първия сет, а във втората част той още два пъти спечели подаването на четирикратния шампион Джокович в третия и в деветия гейм.След двубоя Джокович обяви, че новият му треньор ще бъде американската легенда Андре Агаси. Сътрудничеството им ще започне още на \"Ролан Гарос\". Турнирът от \"Големия шлем\" в Париж започва след седмица.\"Изпитвам страхотно уважение към Андре. Той е човек, който може да има голям принос в моя живот, на и извън корта\", заяви Джокович.Елина Свитолина от Украйна спечели трофея при жените, след като победи с 4:6, 7:5, 6:1 румънката Симона Халеп след малко повече от два часа игра. Свитолина заслужи четвърта титла за сезона и общо осма в кариерата си.", "date": "2017.05.21", "title": "Зверев триумфира в Рим след победа над Джокович, който обяви новия си треньор"}
{"url": "http://www.dnevnik.bg/bulgaria/2017/05/21/2975292_pravitelstvoto_publikuva_nov_proekt_za_opredeliane_na/", "text": "Нов проект на постановление за определяне на минимална работна заплата от 460 лева е публикуван в портала на правителството за обществени консултации. На 17 май , с което от 1 януари тази година минималното възнаграждение бе повишено, тъй като не е била спазената процедурата за консултиране с работодателските организации.Сега, преди да приеме новото постановление, държавата ще трябва да спази процедурата, като го съгласува със социалните партньори, посочва БНР. Срокът за общественото обсъждане е 30 дни.В мотива за определяне на минималната заплата от 460 лева е посочено, че така работоспособните хора ще бъдат мотивирани да търсят заетост, ще се повиши потреблението и ще се намали рискът от бедност. Изтъква се, че България е на последно място по размер на минималната заплата в ЕС.", "date": "2017.05.21", "title": "Правителството публикува нов проект за определяне на минимална заплата от 460 лева"}
{"url": "http://www.dnevnik.bg/sport/2017/05/21/2975237_iagiz_avdju_specheli_48-oto_rali_bulgariia/", "text": "Турският екипаж Ягиз Авджъ - Бахадир Гюченмез с Пежо 208 Т26 R5 спечели 48-ото рали \"България\".Втори стана пак турски екип - Бурак Чукурова и Ведат Бостанджъ с Шкода Фабия, който завърши на 1:18.4 мин от победителите. На третото място на подиума стъпиха Игнат Исаев/Милен Илиев със Ситроен DS3 R3 Max на 3:20.2 мин.До финала достигнаха 32 екипажа .Надпреварата, чиито център за втора година беше Варна, е валидна за Европейския рали трофей и за на Балканския трофей, а освен това е и първи кръг от българския шампионат и втори от този на Турция.Интригата за това кой ще бъде победител приключи още на втория етап, когато българският фаворит за победата с грузински лиценз Пламен Стайков с Мицубиши Лансър Ево 9 спука две гуми и това го прати назад в класирането.С третото си място Исаев поведе в класирането за националния рали шампионат. Той стана първи в клас RC3.Сериозна битка за разпределение на местата извън подиума направиха три български екипажа - местният фаворит Тихомир Стратиев с навигатор Здравко Петров с Пежо 208 R2, Мирослав Ангелов/Недялко Сивов със същия автомобил и Станислав Владимиров с навигатор Чавдар Събев с Опел Астра. Разликата между тях беше броени секунди. В крайна сметка Стратиев се наложи и стана първи в клас RC4. Ангелов и Събев завършиха с равни времена на 5-о и 6-о място.В едномарковия шампионат Хюндай Рейсинг Трофи втора поредна победа спечелиха Симеон Симеонов с навигатор Йордан Йорданов с Хюндай i20 Купе. Той изпревари основния си конкурент - Мартин Коев., като разликата между тях на някои етапи беше една десета.", "date": "2017.05.21", "title": "Ягиз Авджъ спечели 48-ото рали \"България\""}
{"url": "http://www.dnevnik.bg/sviat/2017/05/21/2975290_erdogan_se_vurna_nachelo_na_partiiata_na/", "text": "Турският президент Реджеп Тайип Ердоган днес се върна начело на управляващата Партия на справедливостта и развитието (ПСР), съобщиха световните агенции и турските телевизии, цитирани от БТА.Той оглавява партията след тригодишно прекъсване. Избирането му за председател стана възможно в съответствие с одобрена на референдума на 16 април 2017 г. конституционна поправка, която позволява на президента да бъде партийно ангажиран.Решението бе взето от делегати, участващи в извънреден конгрес на управляващата формация в Анкара. Ердоган бе единственият кандидат за поста председател на ПСР, ня която той е съосновател. Той получи 1414 гласове от общо 1470 делегати, информира ДПА. Чака ни много тежка работа и ще постигнем още по-големи успехи. Ще извършим още повече реформи и няма да се поколебаем на този път, каза президентът, цитиран от ТАСС.Той припомни, че на референдума на 16 април народът подкрепи идеята за промяна на формата на управление (от парламентарна към президентска система на управление) през 2019 г. и дотогава на партията й предстои да извърши много работа. Ще увеличим икономическите показатели и ще продължим смело и безкомпромисно да се борим срещу тероризма, обяви президентът.Досегашният председател на партията - премиерът Бинали Йълдъръм, ще бъде заместник-председател на ПСР, информира ТАСС.", "date": "2017.05.21", "title": "Ердоган се върна начело на Партията на справедливостта и развитието"}
{"url": "http://www.dnevnik.bg/razvlechenie/2017/05/21/2975282_nai-komentiranoto_v_dnevnik_rusiia_evroviziia_trump/", "text": "Темата за отношението на българите към Русия според проучването на \"Пю рисърч център\", второто място на Кристиан Костов на \"Евровизия\" и мнението на американския президент Доналд Тръмп за споделянето на информация с Москва са темите, които са провокирали най-много читателски коментари през изминалата седмица.1.  - 400 коментара2.  - 307 коментара3.  - 297 коментара4.  - 289 коментара5.  - 288 коментара6.  - 198 коментара7.  - 193 коментара8.  - 188 коментара9.  - 182 коментара10.  - 169 коментара", "date": "2017.05.21", "title": "Най-коментираното в \"Дневник\": Русия, \"Евровизия\", Тръмп"}
