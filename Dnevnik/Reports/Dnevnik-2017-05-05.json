{"url": "http://www.dnevnik.bg/sviat/2017/05/05/2965691_ima_li_peta_kolona_na_gruevski_sred_albanskite_partii/", "text": "Най-голямата албанска партия в Македония (ДУИ) се разграничава от депутата, изпял албанския химн в парламента преди безредиците миналия четвъртък и допуска, че е възможно зад действията му да се крие договорка с ВМРО-ДПМНЕ на Никола Груевски.Това заяви за \"Дневник\" говорителят на ДУИ Буяр Османи на фона на появилите се в македонски медии съмнения, че \"Беса\" - една от новите албански партии, от която е изпелият химна депутат Зекирия Ибрахими – действа в подкрепа на Груевски, докато само привидно се солидаризира с албанския блок. Източници на \"Дневник\", следящи отблизо македонската политика, разказват, че подобни опасения се споделят неофициално от някои участници в политическия живот на страната. За Любиша Станкович от закрития тази седмица \"Утрински весник\" пък няма съмнение, че става дума за \"класическа провокация от депутати, които после излязоха (от парламента)\".Заедно с ДУИ и Алианса на албанците \"Беса\" е една от трите партии, които са част от поддръжниците на т. нар. \"платформа от Тирана\" - списък, включващ искания за равнопоставеност на албанците в македонското общество, сред които  е това за признаването на албанския като втори официален език в държавните институции.ВМРО-ДПМНЕ и гражданската инициатива \"За единна Македония\", ползваща се с пълната подкрепа на партията, протестират срещу платформата, а заради нея президентът Георге Иванов не дава на социалдемократите (СДСМ) мандат за съставяне на правителство. Медиите, подкрепящи Груевски, отбелязваха, че напрежението е било нагнетено не само от избора на етнически албанец, , за председател на парламента, а и от факта, че албанският химн е прозвучал в парламентарната зала.Във вторник парламентарната група на \"Беса\" се обърна към новоизбрания председател Джафери с искане още на първото заседание да се формира разследваща комисия, която да открие цялата истина за случилото се на 27 април и да се вземат необходимите мерки срещу всички замесени в инцидента. Тогава , след като граждани нахлуха в парламента по време на протест, организиран от \"За единна Македония\" и се стигна до сблъсъци с депутати.Партията обачеза разлика от СДСМ, ДУИ и Алианса на албанците, тъй като имаше свой кандидат за поста. Същевременно депутатът, който запя албанския химн след вота, беше именно неин представител. Ибрахими обяви, че след като македонският химн вече е бил изпят в залата, това трябва да се случи и с албанския химн.Впоследствие кадри, излъчени от тетовския портал \"ТетоваСот\", публикува видео, на което  лидерът на \"Беса\", Билал Касами, бързо напуска сградата непосредствено преди нападението. Анализатори питаха по време на сблъсъците къде са депутатите от \"Беса\", но отбелязваха, че и други, като лидера на ДУИ Али Ахмети (вероятна цел на нападателите), са се спасили.Партиите, предложили \"албанската платформа\", настояват, че химнът на Македония дискриминира албанците. \"Този химн изключва другите и ние искаме Македония, която стана включващо общество (след размириците от 2001 г. - бел. ред.), химнът да не е остатък от времето, когато тя беше етническа държава. Не мога да стана на този химн, който ме изключва от тази държава. И бошняците, и власите, и българите трябва да са включени,\" каза Османи. Той обаче поясни, че проблемът далеч не е в решението на Ибрахими да изпее химна на друга държава от трибуната.\"Това, което направи \"Беса\", подразни всички ни. Не заради това, че албанският химн е проблем, а заради това, че имаше конспирации, че това е договорено между \"Беса\" и ВМРО-ДПМНЕ. Нямаме доказателства.\" Османи отбеляза и че петимата депутати на \"Беса\" не са били в парламента по време на сблъсъците. \"Имаме спекулации,Защо пяха химна, защо най-накрая им се даде думата? Това беше последният депутат, който говори за вечерта и после Веляноски прекрати заседанието,\" отбеляза той. \"Имаме спекулации, че това е договорено, за да се подпали масата, че \"Беса\" е в служба на този конфликт. Впрочем провокацията, направена по този начин изглежда като да е игра.\"\"Това се спекулира - че играе двойна игра, че има комуникация с ВМРО-ДПМНЕ и че са се разбрали да провокират цялата ситуация, а всъщност пред хората играят сякаш са на страната на мнозинството,\" попитан дали партията се опасява от възможността \"Беса\" - съюзник в подкрепа на албанската платформа – тайно да действа в полза на ВМРО-ДПМНЕ.Социалдемократите, които са основният опонент на ВМРО-ДПМНЕ, попитани за пеенето на албанския химн, не коментират тази теза.От своя страна партията на Груевски твърди, че е възможно да съществува \"сценарий\" за провокиране на множеството пред парламента, но настоява, че ако действията са били планирани, те може би включват и самия избор на председател. \"Трябва да се направи сериозен анализ защо някой реши да проведе такъв сценарий. Дали беше необходимо да се пее албанският химн в събранието и да се опитват така да изберат председател. Целият процес може да се реализира демократично,\" заяви за \"Дневник\" по темата говорителят на ВМРО-ДПМНЕ Иво Котевски.\"Всеки ден от два месеца гражданите протестират пред събранието. Дали някой е очаквал такава реакция, не можем да кажем.\" Попитан чий е \"сценарият\", за който говори, Котевски обясни: \"Трябва да попитате онези, които решиха в 18:30 ч. да започнат сценария, знаейки, че гражданите са пред събранието.\"Дългогодишният журналист Любиша Станкович обаче смята, че не бива да се придава голямо значение на изпяването на албанския химн. Провокацията според него се корени във факта, чезаради процедурни хватки на ВМРО-ДПМНЕ. \"Това беше цирк в събранието. Ако аз бях в парламента и знаех френския химн, и него щях да изпея. Защото този цирк продължава 17 дни - един председател не може да се избере. Мисля, че това го няма в историята на нито една страна - толкова време да се обсъжда първата точка.\"\"Движение Беса\", основано през ноември 2014 г. и превърнало се в партия няколко месеца по-късно, е добавено в регистъра на политическите партии в Македония с албанското си име (Levizja Besa). Заради контакти с управляващата в Турция Партия на справедливостта и развитието (ПСР) тя още от появата си често бива определяна като \"протурска\", но никой от критиците ѝ не успява да докаже, че е свързана с или финансирана от Анкара. Попитан защо на различни места из северозападното градче Тетово се виждат турски знамена или плакати на Ердоган, тетовски продавач, гласувал за друга малка албанска партия, сам подхвана темата: \"Тук има малко турци... говори се, ама не се знае, че една от партиите, \"Беса\", има връзка с турците, че ги финансират.\"\"Беса\" е и причината албанските партииот тримата лидери, подписали документа, единствено лидерът ѝ Билал Касами не е бил готов да си стисне ръцете с другите председатели на масата в Скопие, където е трябвало да се обсъждат исканията.\"Ние сме малка държава и ако албанците се делим в много партии, се губят гласове. Затова предложихме да се сдружат в един блок, но не се прие и албанците останаха с четири партии,\" спомня си Османи. \"След изборите казахме на другите: Да напишем обща декларация, че се придържаме към обща програма. Но една от партиите - \"Беса\" - не искаше да седне с нас в Скопие и искаше да има посредник, за да не говори направо с Али Ахмети (лидера на ДУИ – бел. ред.). Посредникът стана Еди Рама. В този документ обаче той не добави нито една точка и запетайка.\"От управляващата ВМРО-ДПМНЕ многократно изтъкват факта, че съгласието по платформата е постигнато в Тирана, за да обвинят ДУИ и двете по-малки партии около нея, че са проводници на албанско влияние в Македония. Те посочват това като аргумент за твърдението, че документът е заплаха за териториалната цялост на страната и за решението си да пречат на лидера на СДСМ Зоран Заев и албанските партии да формират мнозинство. Депутати от ДУИ от своя страна отвръщат – включително от парламентарната трибуна в Скопие – с обяснения, че идеите за документа са изцяло на македонските албанци.След приключването на този материал от партия \"Беса\" изпратиха писмен отговор на въпросите на \"Дневник\" за твърденията, че тайно помагат на Груевски.От партията заявиха, че в действията си Ибрахими е бил подтикнат от прозвучаването на македонския химн в залата, като целта е била да се покаже \"триумф над албанците\".\"Спекулациите и клеветите от страна на ДУИ са по-скоро смешни и неоснователни, поради простата причина, че те управляваха с ВМРО над двайсет години още са заедно на власт и продължават да злоупотребяват с държавата за лични и партийни интереси и да отдалечават страната от евроатлантическите структури.\"От партията обясняват и че не са гласували за кандидатурата на Джафери, тъй като смятат, че \"един бивш министър на Груевски не може да гарантира реформаторския дневен ред на следващото правителство.\" Освен това \"нашите депутати излязоха от парламента като във всеки завършен работен ден на парламента, докато депутатите, гласували със \"За\", отидоха в пресцентъра, за да дадат пресконференция\" за избирането на новия председател, разказват от БЕСА. \"От днешна перспектива, имайки предвид големината на тълпата пред парламента, свободно можем да заключим, че депутатите ни бяха в голяма опасност, излизайки от парламента, без да знаят какво може да ги очаква от вън.\"\"Беса\" отрича да е искала посещение в Тирана или пък въобще да се подписва обща декларация. \"Това го искаше ДУИ, която имаше отчаяна нужда да се покаже като защитник на интересите на албанците в Македония.\"Попитани за предполагаемите връзки с Турция, от \"Беса\" казаха, че още нямат никакви официални контакти \"с нито една партия от региона или от западноевропейски държави\" и че се подготвят да станат част от семейството на Европейската народна партия.", "date": "2017.05.05", "title": "Има ли \"пета колона\" на Груевски сред албанските партии в Македония"}
{"url": "http://www.dnevnik.bg/sport/2017/05/05/2965774_grigor_dimitrov_specheli_shouturnira_v_madrid_i_pokaza/", "text": "Българският тенисист Григор Димитров спечели шоутурнира Tie Break Tens в Мадрид, подгряващ турнира от сериите \"Мастърс\" в испанската столица, който стартира в понеделник.Хасковлията игра с настроение, показа отличен сервис и победи с 10:7 точки Фелисиано Лопес във финала. Преди това той се справи с Даниел Евънс и Фернандо Вердаско.Димитров привлече вниманието и с близостта си с бившата си приятелка Мария Шарапова. Двамата изгледаха един до друг мач от женската програма на надпреварата, като показаха, че са в добри отношения.Рускинята се завърна наскоро след 15-месечно наказание за употреба на мелдоний. Турнирът в Мадрид е вторият след този в Щутгарт, за който получи покана.В шоутурнира Tie Break Tens участваха осем тенисисти. Те играха по един шампионски тайбрек (до достигане на десет точки или до две точки разлика) при пряка елиминация.При жените шампионка стана румънката Симона Халеп. Двамата с Димитров взеха по 200 хил. долара от наградния фонд, а организаторите ще дарят 100 хил. долара на организацията Cáritas España за борбата с домашното насилие.В първата си среща Димитров водеше с 8:2 срещу Евънс, но пропиля голямата си преднина и се наложи да спасява два мачбола, преди да спечели с 14:12. След това българинът се наложи с 10:8 срещу Вердаско.Във финала хасковлията игра добре и след ас спечели с 10:7 срещу Лопес.Димитров е поставен под номер 12 на предстоящия мастърс в Мадрид. Той влиза в турнира след .", "date": "2017.05.05", "title": "Григор Димитров спечели шоутурнира в Мадрид и показа близост с Шарапова"}
{"url": "http://www.dnevnik.bg/evropa/2017/05/05/2965352_pokolenieto_na_makron_-_mladi_liberalni_lideri_ot_es/", "text": "Ако Еманюел Макрон спечели балотажа на президентските избори във Франция в неделя, проевропейските либерали в ЕС ще открият най-накрая своя покровител.За центристите, които ближат рани след решението на британците отпреди година да напуснат Европейския съюз,  ще бъде доблестният млад герой, сразил най-опасния популистки дракон от всички, водачката на Националния фронт .От официална вечеря с младите ръководители на Белгия и Люксембург до размяна на откровено приятелски послания с бившия премиер на Италия Матео Ренци - Макрон вече си изгради обкръжение от единомишленици, готови да пропагандират идеи за по-тясна европейска интеграция във времена, когато избирателите са изкушени от твърдолинейната десница и левица.Тези млади лидери се самоопределят като нови лица,  от класовата война от миналия век между лявото и дясното. За да осъществят въжделенията си за вдъхване на нови сили на ЕС, те обаче ще се нуждаят да спечелят лидерите от старата школа, преди всичко германския канцлер Ангела Меркел.Високопоставен представител на  заяви, че младежкият ентусиазъм на Макрон може да придаде на Франция оптимизъм, подобен на този от времето на американския президент Кенеди. Наред с това обаче той вмъкна и една скептична бележка: Берлин е \"готов да разговаря за Европа\", но дискусията трябва да е за отговорността, както и за солидарността.\"Макрон обсъди плановете си за Европа на частна официална вечеря през март в дома на известна личност от френския телевизионен ефир, на която присъстваха 41-годишният белгийски премиер Шарл Мишел и колегата му от Люксембург, 44-годишният Ксавие Бетел.\"Това беше момент, в който споделихме своя ангажимент към Европа\", каза Мишел пред Ройтерс за тази вечеря, която бе държана в тайна, докато през април в публичното пространство не изтече информация за нея. \"В следващите месеци ще трябва да рестартираме европейския проект и за тази цел ще са ни нужни партньори.\"Тримата мъже са част от първото поколение европейски политически ръководители,\"Ние сме поколението Еразъм\", каза Мишел пред Ройтерс, имайки предвид едноименната програма за образователен обмен, при която студенти от университет в дадена страна могат да отидат на обменни начала за период от време в университет в друга държава.Ако стане най-младият президент в историята на Франция, Макрон ще тръгне по пътя на най-младия премиер в историята на Италия Матео Ренци, който също зае поста си на 39 години, но миналата година подаде оставка след загубен референдум за конституционна реформа. \"Браво на Матео Ренци\", написа Макрон в Туитър миналата седмица. \"Ние ще променим Европа заедно с всички прогресивно мислещи.\" Ренци след това отговори в Туитър: \"Благодаря, уважаеми Еманюел. Ние сме с теб.\" Официалната вечеря в Париж, състояла се по покана на Макрон в дома на Стефан Берн, френски телевизионен водещ и приятел на Бетел, показа, чена традиционната дипломация. \"Обстановката ставаше все по-неформална и неформална\", каза човек, който е добре осведомен за вечерята. \"Всички си размениха телефонните номера. Постоянно си пишат съобщения.\"Ги , либерал и бивш белгийски премиер, преговарящ по въпросите на излизането на Великобритания, и радетел за по-нататъшна федерализация на ЕС, смята Макрон не просто за съюзник, който иска да сложи край на старите привички на препирни между държавите членки, но и за пример за това как социалните мрежи променят правенето на политика - и вероятно и политиката изобщо. \"Политическата дейност ще се промени изцяло\", каза Верхофстад.Колкото и да ги окрили евентуалната победа на Макрон, младите либерали обаче ще трябва да изкачат доста стръмен хълм, преди да постигнат широк консенсус за по-тясна интеграция в ЕС. Франсоа Оланд, досегашният френски президент, чиято непопулярност достигна историческо равнище, не успя да осъществи подобни цели в Европа и е очевиден пример за това колко трудно ще бъде за Макрон да убеди французите да го подкрепят.Всички пътища за промяна на ЕС продължават да минават през Берлин, където всякакви предложения ще бъдат посрещнати с предпазливост  парламентарните избори тази година от левоцентристкия си и проевропейски конкурент . В Германия е налице широко схващане, че френският бюджетен дефицит е заплаха за еврото. Мишел, Бетел и 50-годишният либерал и премиер на Холандия Марк Рюте излязоха с общо предложение за рамка на реформи в ЕС, което да бъде обсъдено след излизането на Великобритания. То предвиждав една \"Европа на много скорости\". Германия дълго време показваше хладно отношение към подобна идея, но в последно време Меркел даде сигнали, че може и да я разгледа.Някои представители от висшето ръководство на държавите от Бенелюкс (Белгия, Холандия и Люксембург) се надяват на възраждане на хармоничните френско-германски отношения. Те виждат възможност за \"голяма сделка\", в съответствие с която бившият банкер Макрон в крайна сметка трябва да убеди Берлин, че на Франция може да се вярва, че няма да допусне дефицитът й да се раздуe прекомерно. В замяна Германия ще склони да се откаже от съпротивата си срещу това да сподели част от дълговете на други държави.Човек, близък до Макрон, окачестви вечерята от 5 март като частна среща между млади европейски реформатори единомишленици: \"Това бе част от усилията му за постигане на максимален консенсус в Европа\". \"Има допирни точки\", каза той, като същевременно подчерта, че Макрон няма да се самоограничава с подобни съюзи. \"Те подкрепят плановете на Макрон да се влее нов живот на европейския проект, а той подкрепя посланието на страните от Бенелюкс.\"", "date": "2017.05.05", "title": "Поколението на Макрон - млади либерални лидери от ЕС се обединяват зад \"френския Кенеди\""}
{"url": "http://www.dnevnik.bg/bulgaria/2017/05/05/2959472_hristiianite_pochitat_dnes_sveta_velikomuchenica_irina/", "text": "Православната църква почита днес паметта на света мъченица Ирина. Светицата се родила в езическо семейство в град Магедон, днешна Македония, където баща ѝ Ликиний бил областен управител. Първо я нарекли Пенелопа, но по-късно тя тайно приела християнското си кръщение от св. апостол Тимотей - ученик на апостол Павел.Когато Пенелопа станала пълнолетна, баща ѝ решил да я задоми и ѝ избрал съпруг. Момичето помолило за време за размисъл и се обърнало към Христос за съвет. Бащата се разярил и заповядал дъщеря му да бъде прегазена от стадо коне. Вярата спасила момичето и конете побегнали към бащата. Той се убедил в правотата на дъщеря си и приел християнството заедно със семейството си. Ирина започнала да приучава и други граждани.След време в града имало нов управител, който като разбрал за Ирина я извикал при себе си и я подложил на нови мъчения. Вярата и този път запазила девойката, а управникът измислял все нови и нови мъчения. Народът, виждайки несправедливостта, въстанал и прогонил управителя с камъни. Властта поел сина му, който продължил делото на баща си. В краката на момичето били забити пирони и в това състояние била развеждана из града в огромни мъки. Тогава Ангел Божий се смилил и погубил мъчителите, а нея освободил. Оттогава народът започнал още повече да почита девойката, а тя разпространявала вярата все по-надалеч.След време Ирина получила известие, че скоро Бог ще си я прибере. Тогава заедно с учителя си Апелиан отишла до пещера в гората и наредила да я затрупат вътре. Света Ирина починала в началото на II в.", "date": "2017.05.05", "title": "Християните почитат днес света великомъченица Ирина"}
{"url": "http://www.dnevnik.bg/sport/2017/05/05/2965741_ludogorec_se_protiaga_kum_istoricheskata_shesta/", "text": "\"Лудогорец\" се подготвя да направи решителната последна крачка към шестата си поредна титла. Шампионите се нуждаят от победа, за да си гарантират златните медали.Първата възможност идва с гостуването на \"Локомотив\" (Пловдив) тази вечер. Ако воденият от Георги Дерменджиев отбор спечели, ще увеличи преднината си пред ЦСКА и \"Левски\" на 19 точки и ще стане недостижим.Разградчани продължават да развиват историческия си поход в елита на българския футбол. С шестата си титла, за която въпросът очевидно е кога, а не дали, те ще се доближат на три титли от рекорда на ЦСКА. В периода 1954-1962 г. червените стават шампион девет пъти поред. \"Лудогорец\" вече има втората най-дълга серия.Отборът започна колебливо сезона в преобразеното в Първа лига първенство и в началните кръгове изоставаше от \"Левски\". С много силна серия шампионите излязоха начело и натрупаха огромна преднина.Съставът допусна само две загуби в досегашните си 30 мача - от \"Левски\" и \"Дунав\". \"Лудогорец\" има най-резултатното нападение, като головата му разлика е 74:21.Заради проблемите с отсъствието на титулярите Владислав Стоянов, Светослав Дяков и Йордан Минев се стигна и до това отборът да изиграе няколко мача без нито един българин в състава си през последния месец.Покрай пълната си хегемония в България отборът гледа все по-уверено към успехи в Европа. Този сезон съставът за втори път игра в групите на Шампионската лига, като с третото си място стигна до плейофите в Лига Европа, но отпадна от \"Копенхаген\".", "date": "2017.05.05", "title": "\"Лудогорец\" се протяга към историческата шеста поредна титла"}
{"url": "http://www.dnevnik.bg/sport/2017/05/05/2965753_bulgarskite_gimnastichki_se_nasochvat_s_golemi_nadejdi/", "text": "Българските гимнастички се надяват да продължат силното си представяне и пред родна публика. Днес в \"Арена Армеец София\" започва Световната купа, като това е първото голямо състезание за новия ансамбъл пред българска публика.В индивидуалната надпревара ще се впуснат Невяна Владинова и Катрин Тасева. Квалификациите започват в 12.00 часа, а в 16.45 часа е официалното откриване. В София ще се състезават гимнастички от 28 държави.\"Гледаме да не мислим за медалите. Мислим просто да се представим по възможно най-добрия начин, да си изиграем съчетанието и оттам нататък да зарадваме публиката. В България винаги се играе по-тежко\", заяви Владинова пред \"Дневник\".\"За нас основното и най-важното нещо е момичетата да играят силно и да си направят своята поредна генерална репетиция преди европейското първенство в Будапеща\", каза президентът на българската федерация Илиана Раева.По думите й ансамбълът е направил много силна подиум тренировка в четвъртък. \"Това, което виждам, е една нескрита огромна емоция и вълнение в тях, за това, че ще играят пред родна публика за първи път.\"Треньорът на ансамбъла Весела Димитрова каза: \"Очаквам от нашите момчета да си изиграят съчетанията и да стане един истински празник на художествената гимнастика в \"Арена Армеец\". Момичетата с нетърпение очакват това състезание, може би вече пети месец говорим само за него. Така че мисля, че ще се постараем много.\"Новият ансамбъл започна вихрено пътя си, като впечатли с изпълненията и съчетанията си в предишните състезания, а това доведе до спечелването на медали. Силно се представят също Владинова и Тасева.Билетите за Световната купа се продават в \"Евентим\" и на касите на \"Арена Армеец\".", "date": "2017.05.05", "title": "Българските гимнастички се насочват с големи надежди към Световната купа в София"}
{"url": "http://www.dnevnik.bg/sport/2017/05/05/2965759_neviana_vladinova_-_momicheto_koeto_se_vljubi_v/", "text": "Когато човек е влюбен, това се усеща. Не е нужно да говори и да изказва чувствата си - тялото и поведението му просто ги излъчват.А усещането за любов няма граници. Може да е към човек, към природата, към това да бъдеш себе си, да живееш. Или в случая на Невяна Владинова - да си отдаден на художествената гимнастика.23-годишната състезателка е открила това, което иска да прави и го прави отлично. Тя вече печели ценни медали и бере плодовете от упорития си труд и отдадеността си. С увереност заявява, че художествената гимнастика е целият й свят и не си представя живота си без нея.\"Много обичам това, което правя. Много обичам гимнастиката и съм изцяло отдадена на нея. Винаги имаш мотивация, когато правиш нещо с любов. Не знам дали мога да се справя толкова добре с нещо друго\", казва Владинова пред \"Дневник\". Искреността в думите й се усеща въпреки странната обстановка - разговорът с нея тече в автомобил в малкото време, което има, за да се върне от събитие () в залата за поредната си тренировка.Любовта й към гимнастиката пламва бързо, още когато е дете. \"Бях малка, на шест години, и се разхождах с майка ми в центъра на Плевен. Срещнахме гимнастички, които носеха уредите си, и всъщност те ме грабнаха от пръв поглед\", казва тя.Веднъж поела по своя път, тя се отдава на гимнастиката и полага огромни усилия. А резултатите вече идват. Владинова . Тя стана първа на лента, като добави и бронз от многобоя. Преди месец на турнира .В красив и много труден спорт като художествената гимнастика музиката има важно място. Тя е душата на всяко съчетание. Владинова участва активно в избора на музиката. \"Аз и треньорката ми я избираме. Ако на мен ми хареса нещо, й го пускам и двете заедно го слушаме. Задължително трябва да ми хареса и да го почувствам, защото иначе не се получава. Ставам като робот, просто някаква музика за фон\".\"Работим елементи отделно от елементите от съчетанията и ги повтаряме много пъти без музика. В началото играем на по-малки части и после сглобяваме целите съчетания. Сухите тренировки са твърде скучни, много по-лесно е с музика\", разказва плевенчанката.Както всеки спортист, така и тя е преминала през много трудности. Смята, че основните качества, които един състезател трябва да притежава, за да е успешен, са характер, борбеност и непримиримост. \"Трудно е, когато нещо не се получи на състезание и имаш някакви неуспехи. Сложно е да продължиш и гледам да се мотивирам от трудностите. Винаги съм имала подкрепата на треньорите.\"Владинова е на голямата сцена от 2014 г. За нея всяко едно участие е специално, особено това пред българска публика. Днес започва турнирът от Световната купа в София, а очакванията към нея са големи. Тя обаче се стреми да е спокойна.\"Гледаме да не мислим за медали. Мислим просто да се представим по възможно най-добрия начин, да си изиграем съчетанието и да зарадваме публиката. Някой път съм по-развълнувана, особено тук в България. Като цяло съм спокойна и гледам да се абстрахирам и да си представям, че съм на тренировка\".Добрите резултати както на Владинова, така и на новия ансамбъл затвърждават подема на художествената гимнастика. Според 23-годишната състезателка, която стана седма на олимпийските игри в Рио де Жанейро, в основата на успехите са постоянството и задружният колектив.\"Работим в голям екип и си помагаме много. Централизираната подготовка създава по-голяма конкуренция между нас. Ние винаги сме тренирали много и сме били много отдадени на това нещо и с натрупване на тренировки се постигат по-добри резултати\", смята тя.Посочва, че отношенията между състезателките са добри. \"Радваме се една за друга. Подкрепяме се, помагаме си и нямаме никакви конфликти. Аз лично се радвам на успех, на която и да е състезателка. Нали е за България\".Щастлива е и от увеличения интерес към спорта. \"След добрия резултат на ансамбъла на в Рио много деца се записаха в гимнастиката. Има много по-голям интерес и мисля, че спортът се развива много добре\".Художествената гимнастика е един от спортовете, в които средната възраст е много ниска. Много от състезателките приключват своите кариери доста преди да са навършили 30 години. Постепенно се забелязва промяна.\"Това беше така, защото правилникът изискваше много физически качества, които няма как да поддържаш в определена възраст и се отказваха много малки. Сега е по-различно, дори на олимпийските игри испанката игра на 30 години и това й беше третата олимпиада\".Самата Владинова обаче не смята да участва на три олимпийски игри. \"Още една олимпиада и ми стига\".По думите ѝ режимът ѝ е много натоварен. Седмицата включва само един почивен ден. Има и много пътувания, като по време на състезателния сезон в месеца прекарва по два-три дни в България. И покрай този ритъм тя се насочва към обучение в Националната спортна академия. \"Аз бях започнала, но прекъснах, защото тогава бях в националния отбор и нямах време да правя двете неща заедно. Сега ще запиша на индивидуален план. Мисля да стана треньор\".Владинова не иска да мисли за това какво би правила, ако пътят й не я беше отвел към художествената гимнастика. \"Това ми е мястото. Не знам дали мога да се справя с нещо друго толкова добре\", казва тя.", "date": "2017.05.05", "title": "Невяна Владинова - момичето, което се влюби в гимнастиката от пръв поглед"}
{"url": "http://www.dnevnik.bg/politika/2017/05/05/2965689_parlamentut_shte_suzdade_komisiia_za_imuniteta_na/", "text": "Единствената точка в дневния ред на парламента днес е създаването на временна комисия, която да реши дали да отнеме имунитета на депутата, заместник-председател на парламента и лидер на партия \"Воля\" Веселин Марешки. Комисията се създава след като имунитетът на варненския бизнесмен бе поискан от главния прокурор Сотир Цацаров.Марешки не се отказа сам от имунитета си, а каза, че ще се откаже само ако парламентарна комисия реши, че има доказателства за вината му. Марешки е подсъдим за изнудване и причиняване на лека телесна повреда. Той твърди, че делото не е, за да влезе в затвора, а за да могат да му вземат бизнеса. Пред \"Нова телевизия\" той каза, че членът, по който е обвинен предвижда освен наказание затвор и отнемане на до 50% от имуществото. По думите му след повдигане на обвиненията органите на реда са искали да му бъде запорирано имущество, но той успял да им попречи.В дневния ред на парламента към 18 часа в четвъртък бе предвиден и традиционният парламентарен контрол, но без да са посочени министри, които ще бъдат препитвани от депутатите.", "date": "2017.05.05", "title": "Парламентът ще създаде комисия за имунитета на Веселин Марешки"}
{"url": "http://www.dnevnik.bg/tehnologii/2017/05/05/2965670_dnevnik_tursi_video_and_motion_graphics_redaktor/", "text": ", която направи най-силно впечатление на читатели, рекламодатели и професионалисти през последните месеци, защото представя видео журналистика без аналог в българските медии. Ако имате желание да работите за нея - сега имате тази възможност, защото \"Дневник\" търси човек, който да се включи в развитието на видео журналистиката. Затова ако сте:-  с умения за монтаж/работа с видео материал и архиви и създаване на кратки и силни истории от различни визуални елементиили-  с умения в After Effects (или ясно разбиране какво още е важно да научи)Накратко, визуален разказвач, който да знае как да изгради история от - до с разнообразни изразни средства. Да мисли бързо, в образи, с вкус и въображение. Работата е постоянна, авторска, заедно с един от най-добрите журналистически екипи в България.Ако имате желание да се присъедините към него, очакваме CV и три силни примера от портфолиото Ви на   (включително), като посочите, че кандидатствате за позицията \"Видео редактор\".", "date": "2017.05.05", "title": "\"Дневник\" търси Video and motion graphics редактор"}
{"url": "http://www.dnevnik.bg/sport/2017/05/05/2965849_grisha_ganchev_predstoiat_ni_vajni_sportni_bitki_a/", "text": "Собственикът на \"ЦСКА-София\" Гриша Ганчев заяви, че клубът вече се насочва към момент, в който му предстоят все по-важни спортни битки, а тези извън терена ще намаляват.\"Днес нашият любим отбор празнува своя рожден ден. Този празник е на всички нас, които сме закърмени с червената идея. В последните десетилетия нашият клуб премина през много изпитания. Те поставиха под въпрос самото съществуване на нашия любим отбор\", заяви Ганчев в обръщение към привържениците през сайта на клуба.По думите му сега ЦСКА е жив благодарение на всички привърженици. \"Затова е време да оставим неволите в миналото и да погледнем напред към бъдещето. Бъдеще, което трябва да е изтъкано с шампионския ген на ЦСКА.\"\"Навлизаме в юбилейна година (визира 70-ата годишнина на ЦСКА), която ще ни изправи пред поредните предизвикателства. Предстоят изключително важни битки на спортните терени, за да можем да се завърнем на върха, на който сме орисани да бъдем. Битки сигурно ще има и извън стадионите. Те обаче ще стават все по-малко и все по-маловажни за нас\", добави Ганчев.Наскоро ръководеният от него клуб .", "date": "2017.05.05", "title": "Гриша Ганчев: Предстоят ни важни спортни битки, а тези извън стадиона ще намаляват"}
{"url": "http://www.dnevnik.bg/na_put/2017/05/05/2965213_kak_da_posetite_severna_koreia_kato_turist/", "text": "Тя е всичко друго, но не и класическа ваканционна дестинация.Вероятно обаче именно затова хората са толкова любопитни да посетят Северна Корея, една от най-изолираните страни в света.Изненадващо е колко лесно е това.\"Севернокорейското правителство подпомогна силно туристическия си сектор\", отбелязва Хари Райнгрубер от Германската туроператорска мрежа, предлагаща от години пътувания до страната.Само че внимавай, посетителю: Няма да бъде луксозно пътуване, освен това деликатните теми трябва да бъдат заобикаляни.На практика всеки, освен южнокорейците. Туристите се нуждаят от виза. За това се грижи туроператорът, който взима виза вот ваше име. \"Сътрудничеството с властите всъщност е по-лесно, отколкото с много други държави\", твърди Райнгрубер.Всяко пътуване трябва да бъде резервирано като пакет и не е евтино. Осем дни, започващи от Пекин, ще струват над 2000 долара. Туровете винаги започват в Пекин, където се предлага една от малкото директни връзки със самолет до севернокорейската столица .Всички хотели, ресторанти и забележителности трябва да бъдат избрани, преди да се замине. Посетителите могат да изразят някои желания за това какво да видят, но в крайна сметка решава правителството. Екскурзиите по собствена инициатива са забранени.\"На туристите се позволява да посетят около 15 места\", посочва Райнгрубер. Те биват държани на разстояние, за да се гарантира, че няма да добият впечатление за бедността или структурните проблеми в страната. По-голямата част от времето се прекарва в  като оттам се предлагат пешеходни и ски екскурзии в планините.Възможни са посещенията на исторически обекти. Комплексът гробници Когурьо и историческите паметници в Кесон са в списъка на световното културно наследство на ЮНЕСКО.\"Хотелите са в горния сегмент на средния клас\", уточнява Цзянли Чън от туроператора China Hansa Travel (с централа в Хамбург - бел. прев.). Въпреки това туристите могат да очакват често спиране на тока и топлата вода в. Мобилните телефони нямат покритие, а и вътрешните връзки са рядкост и се предлагат при строги условия.Туристите обикновено могат да провеждат телефонни разговори от хотелите без никакъв проблем. Пътешествениците трябва да носят достатъчно пари в брой, за да покриват очакваните разходи, тъй като в Северна Корея няма банкомати.Първо, не задавайте критични въпроси на вашия гид. \"Унижаването или обиждането на политическата система е забранено\", обяснява Ерик Балбах от Института за корейски изследвания към Берлинския свободен университет.Същото важи и за западните символи - западните вестници и библиите са табу. Как властите реагират на нарушения зависи преди всичко от страната, от която е посетителят. В най-лошия случай турист може да бъде прогонен или дори задържан като средство за политически натиск, допълва Балбах.Няма задължителна ваксинация. Западните власти обаче препоръчват ваксина за тетанус, дифтерия, полиомелит и хептатит А. \"Здравеопазването в Северна Корея е много лошо\", предупреждава Балбах. Следователно пътуващите трябва да носят със себе си медикаментите, от които се нуждаят, в достатъчни количества. / БТА", "date": "2017.05.05", "title": "Как да посетите Северна Корея като турист"}
{"url": "http://www.dnevnik.bg/bulgaria/2017/05/05/2965859_cecka_cacheva_prizova_za_dialog_i_snijavane_na/", "text": "Новият правосъден министър Цецка Цачева заяви пред \"Нова телевизия\", че емоциите в съдебната система трябва да се снижат и разумът да надделее. По думите ѝ нажежаването на страстите между главния прокурор Сотир Цацаров и председателя на Върховния касационен съд Лозан Панов пречи на нормалната работа в сектора.Думите ѝ идват след спор между двамата, породен от срещата на Цацаров с бизнесмена Сашо Дончев, която се е провела в кабинета и в присъствието на тогавашния член на Изпълнителното бюро на БСП Георги Гергов. Панов настоя главният прокурор да даде обяснения пред Висшия съдебен съвет за какво си е говорил с Дончев, но .\"Трябва всички заедно, най-вече представителите на съдебната власт, да имаме диалог. Доверието на избирателите се оправдава с поемане на отговорности и работа, за да има конкретни резултати\", заяви Цачева.Тя каза още, че няма недосегаеми магистрати, и подчерта, че тримата големи в съдебната система (председателите на Върховния административен съд, на Върховния касационен съд и главният прокурор - бел. ред.) подлежат на отчет. Цачева уточни, че именно с тях ще пие кафе днес, за да добие първи впечатления за бъдещата си работа.Правосъдният министър добави, че добре работещата комисия за конфискация ще бъде в центъра на бъдещия антикорупционен закон. По думите ѝ и в момента има антикорупционни норми, но трябва да има контрол по спазването им.", "date": "2017.05.05", "title": "Цецка Цачева призова за диалог и снижаване на емоциите в съдебната система"}
{"url": "http://www.dnevnik.bg/razvlechenie/2017/05/05/2965603_filmut_paziteli_na_galaktikata_vol2_trugva_po_kinata/", "text": "\"Пазители на галактиката Vol 2\" - продължението на хитовата космическа комедия от 2014 г., тръгва по кината от днес, 5 май. Героите на Крис Прат, Зоуи Салдана, Дейв Баутиста, Вин Дизел и Брадли Купър се завръщат в ролите на антисупергероите на \"Марвел\", които почти неволно спасиха галактиката в първия филм. Сега ще трябва да го направят отново, докато разплитат семейна мистерия около родителите на Питър Куил (Прат).За да участвате, не е необходимо да сте отговаряли в първото ниво на играта, но два правилни отговора удвояват шанса за успех.", "date": "2017.05.05", "title": "Филмът \"Пазители на галактиката Vol.2\" тръгва по кината"}
{"url": "http://www.dnevnik.bg/politika/2017/05/05/2965872_valeri_simeonov_niama_da_pozvolim_da_provalim/", "text": "Вицепремиерът и съпредседател на \"Обединени патриоти\" Валери Симеонов заяви, че представителите на формацията му в кабинета \"по никакъв начин няма да позволим да провалим доверието, което ни е гласувано\" и гледа на Министерския съвет като на екип, в който \"един от нас да се издъни, всички сме свършили\".Пред \"Нова телевизия\" Симеонов разказа, че вчера видял кабинета си в Министерския съвет: \"Заведоха ме там някъде, по етажите.\" Каза и че вчера се запознал с министъра на икономиката Емил Караниколов. Попитан вярно ли е, че Караниколов е лична номинация на депутата от ДПС Делян Пеевски, вицепремиерът отговори с въпрос: \"За тая телевизия се твърди, че е собственост на Бойко Борисов, вие ще го оборите ли?\" \"Не е доказано по никакъв начин\", продължи той и добави, че хората се демонизират, а трябва първо да се види как работят.Симеонов коментира обвиненията на БСП, че оградата по границата с Турция се строи от негови фирми и излъчения в \"Шоуто на Слави\" репортаж за , в който се настаняват военнослужещи, командировани по границата за охраната ѝ. \"Аз съм един от малкото бизнесмени, успели без обществени поръчки от държавата\", заяви той и добави, че в телевизията му няма реклама от министерства, а той самият няма строителни фирми. По думите му хотелът е ремонтиран в продължение на 10 години, отворил е миналия юни и в него има 15-ина военни, настанени там от командирите на поделения, които дори не знаел кои са.\"Е, толкова ли елементарен ме мислят. Аз нямам строителна фирма, откъде ще намеря фирма. Или ще си оставя името, което съм градил толкова години, на масата, ще го хвърля в прахта, за да може някой като тоя, главния чалгар от Би Ти Ви, да се гаври с него\", обобщи Симеонов.Той отново заяви, че \"Обединени патриоти\" няма да подкрепят референдума, иницииран от Слави Трифонов, ако се стигне до разглеждането му от парламента.\"Това е един референдум, който е спечелил служебна победа покрай изборите за президент\", заяви Симеонов. По думите му, ако на гласувалите за държавен глава не са били давани бюлетини, активността е щяла да бъде по-малка. Посочи, че не бива да се изтъкват гласувалите в допитването 2.5 млн. души, защото други 4 млн. изобщо не са отишли до урните.", "date": "2017.05.05", "title": "Валери Симеонов: Няма да позволим да провалим доверието, което ни е гласувано"}
{"url": "http://www.dnevnik.bg/biznes/2017/05/05/2965876_petrolut_poevtinia_do_nivata_si_ot_noemvri/", "text": "Петролът продължи да поевтинява и тази сутрин, като цената на сорта брент спадна до най-ниското си равнище от ноември 2016 г. на фона на избледняващите шансове на ОПЕК да повлияе върху излишъците от суровината в глобален мащаб.Рано тази сутрин сортът брент поевтиня с нови 2.1% до 47.41%, след като в четвъртък вече загуби 4.8% от цената си, съобщава \"Файненшъл таймс\".Приеманият за бенчмарк за пазара в САЩ West Texas Intermediate поевтиня с 2.4% вчера до 44.45%, с което спадът в цената за последните два дни е вече 6%.Двата бенчмаркови сорта на практика почти изтриха натрупаното, откакто най-големите световни производители се договориха да намалят доставките в опит за сложат край на най-големия срив в цената на черното злато в рамките на едно поколение.Според наблюдатели на пазара, цитирани от изданието, инвеститорите бързо губят надежда в способността на ОПЕК и конкурентите им извън картела като Русия да намалят запасите.Министрите на петрола от страните във и извън картела се очаква да се срещнат отново в края на месеца във Виена. Очаква се да се удължи отвъд договорените шест месеца (които изтичат в края на юни) срокът, в който доставките на суровината са намалени.Въпреки това агенциите, анализиращи сектора, очакват доставките и търсенето на петрол да се балансират през втората половина на годината.Анализаторите са скептично настроени и за ситуацията в САЩ, където данните показват, че запасите от суровината се свиват с по-малко от очакваното. В същото време производството на суров петрол в страната нарасна за 11 поредна седмица и достигна най-високото си равнище от август 2015 г.", "date": "2017.05.05", "title": "Петролът поевтиня до нивата си от ноември"}
{"url": "http://www.dnevnik.bg/bulgaria/2017/05/05/2965895_lozan_panov_ne_izkljuchi_fizicheskoto_mu_otstraniavane/", "text": "Председателят на Върховния касационен съд (ВКС) Лозан Панов заяви пред \"Нова телевизия\", че не изключва физическото му отстраняване, защото няма намерение да спре да говори за проблемите в съдебната система. Повод за коментара му стана наречената от него \"сценка\" от миналата седмица, когато преди началото на заседанието на Висшия съдебен съвет (ВСС) няколко момчета с маски на главите стояха пред сградата на съдебния орган с агнешки глави в ръцете си. На същото това заседаниеСотир Цацаров за срещата му с бизнесмена Сашо Дончев, проведена в офиса и присъствието на тогавашния член на Изпълнителното бюро на БСП Георги Гергов.Искането за изслушване на Цацаров дойде от шестима членове на ВСС, сред които и Панов. Преди заседанието председателят на ВКС разкри, че очаква сериозни атаки срещу него заради позицията му за срещата на главния прокурор с двамата бизнесмени. Той дори обяви, че \"\", защото поискал темата да се обсъди.\"Поставянето на окървавени агнешки главички пред сградата на ВСС е като сценка, лека закачка, едно намигване. Това е стилът на мафията\", заяви Панов, като направи асоциация с книгата \"Кръстникът\", където се използват конски глави за сплашване.\"Ако обществото остане овчедушно и не реагира на всичко това, не съм сигурен докъде могат да стигнат атаките. Наивно е да мисля, че те няма да бъдат насочени към мен и семейството ми. Защо не, ако някой смята, и с физическо отстраняване\", каза още председателят на ВКС. По думите му с отказа на Сотир Цацаров да отговори на ВСС за срещата си с Гергов и Дончев и  главният прокурор се е поставил над закона и етичните правила.\"Оттук нататък мафията може да се чувства спокойна и безнаказана. Казусът вече е приключен и следващото нещо е пропагандата да си свърши своята работа\", заяви Панов. На въпрос дали атаките срещу него идват от медиите, свързвани с депутата от ДПС Делян Пеевски, той отговори, че това е ясно за всички. По думите му основната цел е да бъде спрян, но нямало да го позволи.Според него е време за законодателна промяна, която да спре \"обожествяването на главния прокурор\". Панов уточни, че е нужен регулатор, който да следи работата му, защото \"ако на някого дадете безгранична власт, нормално е да надделее тъмната страна в него\".", "date": "2017.05.05", "title": "Лозан Панов не изключи физическото му отстраняване"}
{"url": "http://www.dnevnik.bg/sviat/2017/05/05/2965897_tretiiat_opit_na_trump_da_otmeni_zdravnata_reforma_na/", "text": "Камарата на представителите на САЩ одобри с малко мнозинство закона за отмяна и замяна на здравната реформа на предишния президент Барак Обама, известна като \"Обамакеър\".Вотът е победа за , който обеща да спре \"Обамакеър\" още по време на кампанията си.  се провалиха и го поставиха в неудобно положение, въпреки че републиканците имат мнозинство в Конгреса.Победата обаче може да се окаже краткотрайна – новият закон тепърва трябва да получи одобрението и на Сената. настоява, че \"Обамакеър\" е \"бедствие\", а републиканците в Конгреса отдавна опитват да отменят закона от 2010 г., чието същинско име е Закон за достъпна грижа и който даде на 20 млн. души достъп до здравеопазване, припомня агенция \"Ройтерс\".Досега партията обаче не успяваше да постигне целта си – както заради страха да не отблъсне гласоподаватели, така и заради сблъсъка между умереното и консервативното ѝ крило.В снощния вот републиканците спечелиха с 217 на 213 гласа. Нито един демократ не гласува \"за\". В Сената консервативната партия има крехко мнозинство от 52 на 48 души.След гласуването някои демократи запяха \"На, на, на, на, хей, хей, хей, довиждане\", намеквайки, че противниците им току-що са загубили подкрепата си за изборите за конгресмени през 2018 г.Третирането на хора с предварително съществуващи състояния бе основна тема в дебата.  забрани честата практика на застрахователите да таксуват повече хората с подобни заболявания. Освен това те бяха длъжни да предлагат покритие за десет основни пера, сред които г и лекарствата с рецепта.Новият закон позволява на отделните щати да отменят някои от тези условия. Така застрахователите няма да имат право да отказват застраховки на хора с предварително съществуващи състояния, но ще могат да ги таксуват на каквато цена пожелаят. Републиканците настояват, че новите правила дават избор на хората и ограничават намесата на правителството.\"\" на практика бе разширение на \"Медикейд\" - държавната застрахователна програма за бедни. Законът позволи държавата да дава кредити за купуване на застраховка и изискваше всеки включен в програмата или да се осигури, или да дължи глоба.На практика почти всички големи медицински организации в страната, включително Американската асоциация на медиците и Американската асоциация на болниците, бяха против новия закон.На третия си опит да отмени \"Обамакеър\" президентът не обиждаше републиканци в \"Туитър\", не поставяше крайни срокове и ултиматуми, а конгресмени, обсъждали с него въпроса, отбелязват, че е говорил С тях, а не НА тях.Някои сътрудници, цитирани от агенция \"Ройтерс\", подчертават ролите на лидерите на консервативната партия в Камарата и на , които са успели да обединят конгресмените.Източник от Белия дом разказва, че този път президентът е осъзнал, че трябва работи с различните крила на партията и да избягва крайните срокове. Пред колегите си той е подчертавал, че републиканците трябва да изпълнят обещанието си от кампанията за намаляване на държавните разходи и намеса в здравеопазването.", "date": "2017.05.05", "title": "Третият опит на Тръмп да отмени здравната реформа на Обама успя"}
{"url": "http://www.dnevnik.bg/politika/2017/05/05/2965912_spored_dps_parlamentut_ne_triabva_da_se_zanimava_sus/", "text": "Парламентарна комисия, която да проучи обстоятелствата около срещата между бизнесмените Сашо Дончев и Георги Гергов и главния прокурор Сотир Цацаров, не може да е предмет на работата на депутатите. Това мнение изрази пред Нова телевизия депутатът от ДПС Велислава Кръстева.За нерегламентираната среща, организирана от Гергов през март, когато той все още беше член на висшето ръководство на БСП, се разбра от Сашо Дончев. Той публично се оплака, че главният прокурор му искал обяснения за публикации в издавания от Дончев вестник \"Сега\", за подкрепата му за партия \"Да, България\" и телевизия Би Ай Ти. Главният прокурор на свой ред се оплака, че Дончев опитвал да му окаже натиск. Висшият съдебен съвет отказа да се занимава с казуса. Темата за анкетна комисия пък беше повдигната от.Кръстева отказа днес да коментира казуса в дълбочина \"от уважение към разделението на властите\" и за да не \"сваля нивото на разговора\", но нарече \"смело твърдение\" въпроса на водещата дали срещата подсказва политико-икономически връзки. В отговор на въпрос Кръстева, която е дългогодишен пиар на ДПС, съобщи, че почетният председател Ахмед Доган е добре, но не дава интервюта, защото предпочита да се изразява писмено. В ДПС все още няма информация от официалните власти в Турция за забрана на Доган и депутата Делян Пеевски да влизат в страната, както \"Информацията не бе потвърдена тогава официално ( тогава \"Дневник\" получи официално потвърждение от посолството на Турция\") и не ми е известно и сега да има такава санкция\", каза днес Кръстева. Запитана защо Доган и Пеевски имат държавна охрана, тя отговори, че това става по силата на законодателството.По повод заявеното от телевизионния водещ пред Народното събрание с искане за промяна на избирателната система в мажоритарна, както гласуваха на референдума 2.5 млн. български граждани, Кръстева отговори: \"Позицията на ДПС за референдума е да подкрепим онези 4.5 млн. души, които не са гласували за тази промяна\".", "date": "2017.05.05", "title": "Според ДПС парламентът не трябва да се занимава със срещата \"Дончев - Цацаров - Гергов\""}
{"url": "http://www.dnevnik.bg/sviat/2017/05/05/2965913_niakoga_tranziten_put_sega_surbiia_e_dom_za_hiliadi/", "text": "Разположен край Белград, построен някога за жилищните нужди на работниците на фалирала заради санкциите срещу бивша Югославия строителна компания, центърът \"Овча\" подслонява сега около 850 мигранти от Близкия изток и Африка.Избягали от войни, преследване и бедност, поели към Западна Европа с надежда за по-добър живот, надали някой от тези хора си е помислял, че скромно обзаведените бараки в околностите на сръбската столица ще се окажат негов постоянен дом, поне в обозримо бъдеще.Общо около 6300 мигранти се намират към този момент на територията на Сърбия. Поне още 1300 - 1400 пребивават нелегално в района на . \"За жалост ние се оказваме финалната дестинация, въпреки че мигрантите не искат тук\", казва Иван Гергинов, помощник-комисар на Република Сърбия за бежанците и мигрантите.\"Сърбия е бедна страна\", доверява Мохамад*. Младежът, избягал от южната  провинция Хелманд, бастион на талибаните, не крие, че мечтае за по-добър живот на Запад, най-вече в Германия. Мечтите на Мохамад и още хиляди мигранти и бежанци бяха разбити, поне засега, на първо място заради рестриктивната .Консервативното правителство на премиера, което е в конфликт с Европейската комисия заради отказа си да приеме кандидати за убежище, на практика затвори границите на страната за мигранти.През 2011-2012 г., разказва Гергинов, преди конфликтът в Сирия да избухне с пълна сила и миграционната криза да привлече вниманието на света, много от мигрантите чакали по 2-3 години, докато достигнат своята крайна цел. Повечето от тях минавали границите нелегално, плащайки на трафиканти.През 2015 г., в разгара на миграционната криза, когато Германия на канцлера Ангела Меркел отвори своите граници, прекосяването на Сърбия отнемало средно само по 48 часа. Сега обаче мигрантитеСърбия, която имат опит с настаняването на бежанци от времето на войните в бивша Югославия през 90-те години на миналия век, когато е приела общо 1 милион души, разполага с 5 постоянни центъра за бежанци, отбелязва Гергинов. От 2015 г. сръбските власти са открили 13 временни \"горещи точки\" с капацитет да 6000 души. Два от постоянните  са разположени в района на Белград. Това е \"стратегически важно\" заради възможностите в областта на здравеопазването и образованието, които предлага столицата, обяснява националният помощник-комисар за бежанците и мигрантите.Докато прекосяваме пространството между бараките, група деца, сякаш строени от своите родители, започват да скандират с искане да получат възможност да продължат на Запад. Около половината от 850-те обитатели на центъра са непълнолетни. Повечето от мигрантите в \"Овча\", 60-70%, са от . На второ и трето място по численост са, като има хора дори от Африка, южно от Сахара.След като преживял, за разлика от свои близки, гоненията на режима на Саддам Хюсеин през 80-те години на миналия век,  Абдула Омар в крайна сметка избягал от родината си на фона на настъплението на групировката \"\". Мъжът ми показва скромно обзаведената стая, която дели със своята съпруга и малкия им син. И тойНе е загубил надежда въпреки дългия престой в \"Овча\". И той смята, че ключът е в Унгария. В центъра се държат добре с мигрантите. Абдула и останалите обитатели могат свободно да ходят до Белград. Мигрантите в \"Овча\" са дошли в Сърбия приблизително по равно през  и Македония, уточняват от управата на центъра. Много от обитателите признават, че са преминали границата нелегално. Някои се оплакват, че властите са се отнасяли лошо с тях.Расул, млад таджик от Афганистан, твърди, че той и спътниците му са платили на трафиканти от началото на рискования си преход суми, еквивалентни на няколко хиляди евро. Не липсват и любопитни истории - група обитатели на лагера преминали българско-сръбската граница, след като дали по около 1300 евро на човек на пакистански каналджии, използващи джипиес навигация.И докато животът в \"Овча\" продължава в монотонното си темпо, надеждите на всички са за промяна в политическата ситуация в Европа и най-вече в. Тенденциите от последните месеци обаче са по-скоро в посока на втвърдяване на миграционната политика на страните членки, заради финансовата тежест и политическите последици от миграцията.Изгледите, поне в краткосрочен план, са на хиляди мигранти и бежанци. Страната - кандидат за членство в Европейския съюз, получава подкрепа от общността за справяне с тази трудна задача.От октомври 2015 г. на Сърбия са били отпуснати 56.4 млн. евро за нуждите на мигрантите от фондовете на ЕС. Страни членки са отпуснали отделно общо близо 20 милиона евро, сочи официална статистика на Европейската комисия.Абдул, друг млад афганистанец, обаче е категоричен: ключът към решаването или поне към смекчаването на миграционната криза е в премахването на първоизточниците: уреждане на конфликтите в Близкия и Средния изток и Северна Африка, както и мерки за борба с бедността в тези държави. В противен случай милиони хора, загубили надежда, ще продължават до поемат по рискованите пътища към по-богати страни. И все така хиляди от тях ще губят живота си всяка година.", "date": "2017.05.05", "title": "Някога транзитен път, сега Сърбия е дом за хиляди мигранти"}
{"url": "http://www.dnevnik.bg/biznes/2017/05/05/2965904_fond_zemedelie_plati_444_mln_lv_za_zeleno_zemedelie/", "text": "Държавен фонд \"Земеделие\" изплати субсидии в размер на 443 909 046 млн. лева по Схемата за плащане за селскостопански практики, които са благоприятни за климата и околната среда - зелени директни плащания. Подпомагане за зелени дейности получиха близо 55 хил. земеделски стопани, допълват от институцията.Фермерите, които имат право на плащане по схемата, трябва да спазват в рамките на всички свои хектари, отговарящи на условията за подпомагане, селскостопански практики, благоприятни за климата и околната среда. Площите, заети с трайни насаждения, нямат приложими зелени изисквания. Тези кандидати получават субсидиите си за зелени дейности на база допустимите си площи. Те се определят след извършване на административни и проверки на място. Според регламента на ЕС за такива плащания те се редуцират с коефициент 1.353905%. С този процент се намаляват всички плащания, надвишаващи 2 хил. евро, които се отпускат на земеделските стопани. Удържаната сума е предназначена за създаден резерв за кризи в селскостопанския сектор. Механизмът на финансовата дисциплина, или т.нар. намаление на директните плащания, които се отпускат на един земеделски производител, е въведен с цел годишният бюджет да е в съответствие с многогодишната финансова рамка.Изчисленията на изплатената финансова помощ са извършени по индикативната ставка, която е 124 лв./ха. След издаването на заповед за конкретен размер на индивидуалното подпомагане по схемата ще бъде направено преизчисление и земеделските стопани ще получат доплащане.", "date": "2017.05.05", "title": "Фонд \"Земеделие\" плати 444 млн. лв. за \"зелено\" земеделие"}
{"url": "http://www.dnevnik.bg/politika/2017/05/05/2965910_mareshki_sam_shte_si_dade_imuniteta_sled_purvoto/", "text": "Лидерът на \"Воля\" Веселин Марешки каза, че сам ще си даде имунитета след първото заседания на временната парламентарна комисия, която беше създадена днес.Един шамар няма как да е побой и аз съм единственият човек в България, който е арестуван за шамар, каза Марешки. Според него за 7 дни, колкото ще работи комисията, \"със сигурност ще излезе наяве това, че някакъв човек е казал, че му искам пари насаме на четири очи, а после отнякъде се намират 20-ина свидетели, които да потвърдят това нещо и на база на такъв разговор ми е повдигнато абсолютно скалъпено обвинение\". Той добави, че има спечелено дело с окончателно решение, че арестът му е незаконен, което никой не знаел. \"Идеята на тази комисия не е по една минута в различни медии да ми се дава време, а за 1-2-3 часа. Още първия ден, когато се съберете, ще изнесем всички данни и вече да не ми се задава въпросът за побой, сам ще си дам имунитета\", заяви Марешки.\"Не съм участвал в изборите, за да имам имунитет. Няма да позволя да ме сготвят на тъмно. Не съжалявам за този шамар, защото ако някой обижда майката на някого, това е най-нормалното нещо. Ако в момента дойде и ми каже същите неща, ще получи още един шамар. Естествено, че ще гласуваме \"за\" свалянето на имунитета ми. Слава Богу, съм заможен човек и имам възможност да си платя на адвокати да ме защитават\", каза още Марешки.Комисията трябва да реши дали ще отпадне депутатския имунитет на лидера на \"Воля\", който беше поискан от главния прокурор Сотир Цацаров. \"За\" създаването на комисията гласуваха всичките 184 народни представители, присъстващи в залата. Тя се състои от 10 народни представители, като всяка парламентарна група има по двама членове. За председател бе избран Християн Митев от \"Обединени патриоти\", членовете са Димитър Петров и Христо Гаджев от ГЕРБ, Пенчо Милков и Филип Попов от БСП, Александър Сиди от \"Обединени патриоти\", Хайри Садъков и Танер Али от ДПС, Симеон Найденов и Антон Дончев от \"Воля\".", "date": "2017.05.05", "title": "Марешки сам ще си даде имунитета, след първото заседание на комисията"}
{"url": "http://www.dnevnik.bg/politika/2017/05/05/2965909_zaharieva_shte_rabotim_vsichki_svetovni_lideri_da/", "text": "\"Ще работим всички лидери да дойдат в България, когато могат\", така министърът на външните работи Екатерина Захариева коментира пред Би Ти Ви приоритетите на ведомството й по отношение на бъдещите посещения на чуждестранни лидери в страната.Попитана кой да дойде пръв – руският президент Владимир Путин или държавният глава на САЩ Доналд Тръмп, тя отговори: \"Разбира се, нека кажем, който успее да дойде пръв.\" След това бързо уточни: \"Разбира се, най-много бих се радвала да дойде г-н Юнкер, или г-жа Меркел (), но нека говорим сериозно.\"Захариева изрази задоволство, че парламентарните партии са показали, че са на едно мнение по отношение на външната политика, където развитието като член на ЕС и НАТО са основните приоритети. \"Във външната политика поне са забравени острите реплики, които се казаха в предизборната кампания и, слава Богу, БСП вече е проевропейска партия\", заяви тя. \"Слава Богу, българската външна политика от години следва една и съща посока, от много години българският избор е ясен – член на ЕС, съюзник в НАТО\", добави тя.За политиката спрямо Русия тя заяви, че икономическите отношения следва да се развиват, но въпросът за санкциите зависи от намаляването на напрежението между ЕС и Москва по отношение на Крим. \"Искам да разсея един мит. Разбира се, че имаме някакви загуби по отношение на санкциите, но искам да ви кажа – далеч не са такива, за каквито се говори\", каза Захариева и посочи, че всъщност санкциите бяха наложени от Русия на ЕС, след като Брюксел наложи икономически санкции спрямо отделни руски граждани.Според нея ГЕРБ и коалиционният партньор \"Обединени патриоти\" са на едно мнение по отношение на Турция. Тя посочи, че България ще се стреми към добри отношения с всичките си съседи.Говорейки за поста ѝ на правосъден министър във втория кабинет на Бойко Борисов, Захариева посочи, че тогава се е чувствала най-притеснено, защото напрежението в системата е било много голямо. \"Но за тази една година като министър на правосъдието това е и оценка на ЕК, че тя е била най-интензивната в последните 10 години\", изтъкна тя.На въпрос за срещата на главния прокурор Сотир Цацаров и бизнесмена Сашо Дончев в офиса на Георги Гергов от БСП тя каза, че не вижда проблем в това главният прокурор, министърът на правосъдието или шефове на съдилища да имат такива срещи, но в приемните им дни. Според нея обаче въпросът бил твърде преекспониран, а подобна среща е следвало да бъде в кабинета на главния прокурор.\"За съжаление част от хората не искат да се случи тази реформа (съдебната – бел.ред.). Винаги тръгва някаква реформа, случва се нещо такова, във Висшия съдебен съвет постоянно се занимават със скандали\", посочи още Захариева.Тя добави, че името на българския еврокомисар ще се разбере съвсем скоро и ще бъде обявено от премиера Бойко Борисов.", "date": "2017.05.05", "title": "Захариева: Ще работим всички световни лидери да дойдат в България, който пръв успее"}
{"url": "http://www.dnevnik.bg/sviat/2017/05/05/2965957_konstitucionniiat_sud_na_rumuniia_othvurli/", "text": "Румънският конституционен съд отхвърли възможността осъденият за изборна измама лидер на социалдемократите Ливиу Драгня да получи право да стане премиер.Съдът отхвърли сезиране на омбудсмана във връзка със закон от 2001 г., който забранява на осъдени лица да бъдат част от правителството.  има условна присъда за изборни злоупотреби и това му попречи да заеме министърпредседателския пост след изборите през декември 2016 г.\"Конституционният съд остави  пред вратата на правителството\", коментира румънският вестник \"Гъндул\", цитиран от БТА. Магистратите отлагаха произнасянето си четири пъти и чрез отхвърлянето на сезирането на практика не се произнесоха по съдържанието на закона.Говорителката на президента  - Мадалина Доброволски, заяви, че държавният глава намира решението на Конституционния съд за правилно, пише \"Евениментул зилей\". каза: \"Надявам се, че вече няма да получавам въпроси дали искам да бъда премиер\", пише в. \"Либертатя\". \"Това е едно решение, което се роди много трудно, след много отлагания\", коментира  пред телевизия \"Антена 3\" снощи.Временната председателка на опозиционната Национално-либерална партия (НЛП) Ралука Туркан коментира, че забраната осъдени лица да бъдат част от правителството трябва да се отнася и до народните представители, пише \"Журналул национал\".Сенаторката от НЛП Алина Горгиу обяви, че ще внесе законопроект, който ще забранява на осъдени лица да стават народни представители и министри, пише още \"Журналул национал\".", "date": "2017.05.05", "title": "Конституционният съд на Румъния отхвърли възможността осъден да стане премиер"}
{"url": "http://www.dnevnik.bg/sviat/2017/05/05/2965940_zakonoproekt_v_gurciia_predvijda_vseki_da_moje_da/", "text": "Гръцкото правителство иска да разреши  в регистъра за гражданско състояние без извършване на операция, противно на практиката спрямо мнозинството от случаите досега.Проектозакон по този въпрос ще бъде готов за внасяне в парламента до средата на юни, посочи пред агенция \"Франс прес\" пресслужбата на министерството на правосъдието.Проектозаконът предвижда, че \"всяко пълнолетно физическо лице, което не е сключило брак и е способно да извършва юридически действия\", може , без да се подлага на хирургическа интервенция, както изискваха често досега правните власти.Само в изолирани случаи гръцкото правосъдие приемаше  без операция - практика, която нарушава  и на защита на личния живот според Европейската конвенция за правата на човека, посочва Григорис Валианатос, отговорен представител на правозащитната организация \"Хелзинки уоч\".Според проектозакона с обикновена декларация на заинтересованото лице, която ще бъде утвърдена със съдебно решение, компетентните държавни власти ще бъдат длъжни  на лицето и да издадат нов акт за гражданското състояние.Проектозаконът е приветстван априори от асоциациите за защита на правата на хомосексуалните и транссексуалните и от правозащитните организации, които го определят като \"много позитивна и важна стъпка\". / БТА", "date": "2017.05.05", "title": "Законопроект в Гърция предвижда всеки да може да промени пола си без операция"}
{"url": "http://www.dnevnik.bg/bulgaria/2017/05/05/2965960_tri_stipendii_za_magistratura_v_chujbina_tursiat_pri/", "text": "Три стипендии от по 10 000 лв. ще бъдат раздадени тази година от фонда \"Иди, учи и се върни\" на сдружение \"Тук-Там\". След успешната първа част от кампанията -  - сега организацията търси и тримата души, които ще получат финансова и менторска подкрепа за .Условието е стипендиантите да се завърнат в България след това, за да допринесат за страната си с познанията отвън - отново както през Възраждането. Кандидати се набират до на , където са посочени и всички изисквания и етапи на подбора. Желаещите могат да се включат, ако отговарят на няколко критерии:- имат - притежават , придобита между 1 януари 2012 и 31 юли 2017-  в чуждестранен университет с начална дата на курса на обучение през 2017 г.- имат достатъчно ниво на , на който ще се провежда обучениетоПредимство ще имат също така тези, които  и за които стипендията е от решаващо значение.По време на програмата си в чуждестранния университет стипендиантите ще трябва да информират организаторите за хода на следването си. След завършването си ще могат да останат до 6 месеца в чужбина за стаж или работа по проект, но след това имат задължението да се върнат и да си намерят работа в България. От стипендиантския фонд ще помогнат за това, като ги въведат в общността на българите с опит от чужбина, обединени в сдружението \"Тук-Там\". Изборът на тримата, които ще получат стипендиите по 10 хил. лв., ще стане в три етапа - първо по документи. Одобрените ще продължат като направят двуминутно видео, в което да разкажат как виждат бъдещето си в България. Останалите след втория кръг ще получат покана за интервю на живо с комисията по подбора. Финалистите ще бъдат . Още подробности има на .", "date": "2017.05.05", "title": "Три стипендии за магистратура в чужбина търсят при кого да отидат"}
{"url": "http://www.dnevnik.bg/sviat/2017/05/05/2965970_purvite_poseshteniia_na_trump_v_chujbina_shte_sa_v/", "text": "Първите посещения на Доналд Тръмп в чужбина ще са в Саудитска Арабия, Израел и Ватикана.Към тези три държави се прибавят вече обявените участия на Тръмп в срещите на върха на НАТО в Брюксел през май и на Г-7 в Сицилия.Неотдавна Доналд Тръмп изрази оптимизъм за възможността да се постигне мирно споразумение в Близкия изток. Днес той заяви, че ще започне \"с наистина историческа среща в Саудитска Арабия с лидери от целия мюсюлмански свят\".\" е страната - пазител на двете най-свети места на исляма. Оттам ще започнем да градим новите основи на сътрудничеството и подкрепата на мюсюлманските ни съюзници за борба с екстремизма, тероризма и насилието и да подготвяме по-справедливо и по-оптимистично бъдеще за младите мюсюлмани в тези страни\", заяви Тръмп на церемония в Белия дом с духовни водачи по повод Националния молитвен ден, цитиран от агенция \"Франс прес\" и БТА.Идеята  да бъде първата чужда столица, посетена от президента, е дошла през ноември, пише агенция \"Ройтерс\". Тогава саудитски представители са изявили желание да се намерят нови области от общ интерес, като например причините за екстремизма и дестабилизацията, причинявана от набралия сили Иран.\"Той иска да реши същите проблеми, които и много от лидерите на ислямския свят искат да решат\", коментира служител, цитиран от агенция \"Ройтерс\". \"Смятаме, че посещението на  е много важно, защото имаше опити президентът да бъде изобразен по определен начин.\"След Саудитска Арабия Тръмп ще посети , като остави отворена възможността да посети и Западния бряг. Президентът се срещна с премиера на Израел  още в началото на мандата си, а тази седмица президентът на Палестинската автономия Махмуд Абас . Тръмп ще се види с Абас и по време на сегашното пътуване, но все още няма обявени дати.Държавният глава на САЩ не крие желанието си да посредничи за мир между Израел и палестинците, но засега няма обявени конкретни мерки. \"Ще подходим с голямо смирение\", коментира представител на администрацията му пред агенция \"Ройтерс\".Ватиканът потвърди, че  ще приеме Тръмп на 24 май. Срещата им ще се състои в 08.30 ч. местно време. към позициите на Тръмп за мигрантите и бежанците. След срещата с папата Тръмп ще разговаря и с държавния секретар на Ватикана кардинал Пиетро Паролин, който е премиер на Ватикана, и с архиепископ Пол Галахър, който е външен министър на папата, съобщи Ватиканът, цитиран от ДПА.След това Тръмп ще участва в срещата на върха на НАТО в Брюксел на 25 май и в срещата на върха на Г-7 на 26 и 27 май в Таормина, Сицилия.Отношенията на предшественика му и Тел Авив бяха обтегнати, тъй като партньорите се бояха, че той не е достатъчно ангажиран. Самият Тръмп понесе критики заради максимата си \"Първо Америка\", настояванията страните от НАТО и Близкия изток да плащат повече за отбрана и антимюсюлманските си политики.Макар да твърдеше, че не желае да бъде \"полицай на света\", с удара върху Башар Асад в Сирия той демонстрира, че е готов да използва военна сила.", "date": "2017.05.05", "title": "Първите посещения на Тръмп в чужбина ще са в Саудитска Арабия, Израел и Ватикана"}
{"url": "http://www.dnevnik.bg/sport/2017/05/05/2965947_grigor_dimitrov_ostana_vpechatlen_ot_servisa_si_v/", "text": "Българският тенисист Григор Димитров остана впечатлен от сервиса си във финала на шоутурнира Tie Break Tens в Мадрид. Той спечели надпреварата, като в мача за титлата направи четири аса за .\"Това беше невероятно, определено не се случва много често. Когато имаш добър сервис, той ти се отплаща\", каза Димитров в интервюто на корта.Българинът посочи, че турнирът е бил интересен, защото е съчетал забавлението със сериозни разигравания. Шоуто предшества започващия следващата седмица турнир от сериите \"Мастърс\" в испанската столица.\"Много е сложно, но мисля, че опитът те учи, особено като си бил в тура толкова дълго. Трябва да започнеш да оценяваш дори малките неща. Никога не знаеш кога ще се появиш за последно на корта\", заяви победителят.При жените шампионка стана румънката Симона Халеп. Двамата с Димитров взеха по 200 хил. долара от наградния фонд, а организаторите ще дарят 100 хил. долара на организацията Cáritas España за борбата с домашното насилие.Българинът . Той ще направи опит да се върне в правилната посока, след като натрупа четири поредни загуби в предишните си турнири.", "date": "2017.05.05", "title": "Григор Димитров остана впечатлен от сервиса си в Мадрид"}
{"url": "http://www.dnevnik.bg/politika/2017/05/05/2965981_budeshti_oblastni_upraviteli_i_zamestnik-ministri_ot/", "text": "Парламентът, който днес заседава само 37 минути, освободи депутатите от ГЕРБ Александър Манолев, Жечо Станков, Стоян Пасев, Недялко Славов, Румяна Бъчварова и Станислав Дечев. Всички те са подали молби за освобождаване и по информация от партията на Бойко Борисов ще станат областни управители или заместник-министри.Румяна Бъчварова ще се завърне в Министерския съвет като началник на кабинета на Бойко Борисов. С друго решение бе освободен и управителят на НОИ Бисер Петков, който става социален министър. Тъй като молбите на депутатите се гласуваха една по една, Кристиан Вигенин (БСП) се пошегува от трибуната, че ГЕРБ ще загуби мнозинството. Идеята е новите депутати от ГЕРБ да положат клетва на първото заседание на парламента следващата седмица.Александър Манолев ще стане заместник-министър на икономиката, а Жечо Станков - на енергетика. Манолев е бивш заместник-министърът на туризма и бивш търговски директор на \"Булгартабак\" и доскоро беше председател на Държавната агенция за метрологичен и технически надзор. Той е на трето място по преференции на изборите, като повече от него имат само Корнелия Нинова и Бойко Борисов. Станков беше на същия пост в предишния кабинет на Борисов.Стоян Пасев, който се завръща като областен управител на Варна, благодари на колегите си от трибуната в изказване \"за първи и последен път\" като депутат. Недялко Славов пак ще е областен на Смолян, а Станислав Дечев - на Хасково.Името на Недялко Славов беше замесено в скандал от журналиста Васил Иванов, който напусна \"Нова телевизия\" и заедно със Слави Трифонов даде пресконференция в която обвини своя пряк ръководител - директора на \"Новини и актуални предавания\" Дарина Сарелска в цензура, спиране на разследвания срещу кметове и дори я нарече \"къртица\". Иванов каза, че  и заради това е била налагана цензура на работата му.", "date": "2017.05.05", "title": "Бъдещи областни управители и заместник-министри от ГЕРБ напуснаха парламента"}
{"url": "http://www.dnevnik.bg/bulgaria/2017/05/05/2965979_putnata_agenciia_spira_za_chetiri_chasa_dvijenieto_na/", "text": "От Агенция \"Пътна инфраструктура\" (АПИ) обявиха, че днес ще спрат за четири часа движението на камионите над 12 тона по автомагистралите и най-натоварените пътища в страната. Забраната ще важи от 16 до 20 ч. и се налага заради очаквания засилен трафик за трите почивни дни по Гергьовден.Ограничението ще важи по следните участъци от пътната мрежа:- автомагистралите;- път I-1 с. Ребърково - Ботевград, като движението се пренасочва по път II-16 Ребърково - Своге - София;- път I-1 - етапна връзка на лот 2 на АМ \"Струма\" при Благоевград - ГКПП Кулата;- път I-4 п. в. \"Коритна\" - Велико Търново - Шумен;- път I-5 Русе - Велико Търново;- път I-8 ГКПП Калотина – София;- път I-9 Варна - Бургас;- път II-18 Околовръстен път на град София;- път II-99 Бургас – Царево.От АПИ уточняват, че подобна забрана ще има и на 8 май, когато е последният почивен ден. Тогава тя ще важи от 14 до 20 ч.За улеснение на трафика през Владая днес от 12 ч. до 20 ч. и утре от 8 ч. до 14 ч. ще има две ленти за излизащите от София. На 8 май от 10 ч. до 20 ч. в същия участък ще има две ленти за влизащите в София.Поради продължаващите ремонтни дейности на тръбата за Варна на тунелите \"Витиня\" и \"Ечемишка\" на магистрала \"Хемус\" преминаването през съоръженията ще се осъществява двупосочно в тръбата за София.", "date": "2017.05.05", "title": "Пътната агенция спира за четири часа движението на камиони по най-натоварените пътища"}
{"url": "http://www.dnevnik.bg/biznes/2017/05/05/2965973_ministur_karanikolov_razporedi_proverki_na_iazovirite/", "text": "Министърът на икономиката Емил Караниколов е разпоредил интензивни проверки в цялата страна на язовирите след като е провел среща с ръководството на Държавната агенция за метрологичен и технически надзор, на която са набелязани мерки, свързани с надзора на язовирните стени и техните съоръжения. Приоритет при контрола ще бъдат язовири, за които вече са давани предписания, допълват от икономическото министерство.Обсъдени са и предстоящи нормативни промени, които да доведат до конкретизиране на правомощия на държавната агенция. С измененията ще се цели персонализиране на отговорността за поддръжката на съоръженията и тяхната безопасна експлоатация. Освен това се очаква да бъде направена категоризация на язовирите в зависимост от обема и височината на стената. Първите работни предложения за нормативни промени ще бъдат готови до края на май. ", "date": "2017.05.05", "title": "Министър Караниколов разпореди проверки на язовирите"}
{"url": "http://www.dnevnik.bg/kultura/2017/05/05/2951056_otkus_ot_mozukut_tova_si_ti_na_deivid_igulman/", "text": "В ценното изследване \"Мозъкът. Това си ти\" известният американски невробиолог Дейвид Игълман се обръща към науката, за да ни разкаже как животът ни оформя нашия мозък и как нашият мозък оформя живота ни. Книгата е част от мащабния едноименен проект на Игълман, който е сценарист и водещ на телевизионната поредица по BBC \"Мозъкът\", обявена от New York Times за едно от най-добри телевизионни предавания за 2015 г.Изтъкнатият американски учен Дейвид Игълман ни повежда на интригуващо пътешествие из дебрите на собствения ни мозък в книгата си \"Мозъкът. Това си ти\". Невробиологът обяснява на разбираем език случващото се в главите ни, ориентирайки ни смело и непоколебимо към и в нашия вътрешен космос – където, в гъстата плетеница на милиарди неврони и необятен брой връзки между тях, се материализира нещо, което едва ли сме очаквали да видим точно там: нашата същност.Книгата на Игълман предлага по-широка перспектива на разбирането и познанието за начина, по който функционира сивото ни вещество. В \"Мозъкът. Това си ти\" авторът ни подсказва скритите в собствения ни мозък отговори на ключови въпроси: кои сме ние, що е действителност, как вземаме решения, кои ще бъдем...В предговора на изданието Игълман обобщава: \"По-доброто разбиране на мозъка хвърля светлина върху онова, което смятаме за реално в личните ни отношения, и онова, което смятаме за необходимо в социалната ни политика.\"Изданието съдържа речник, който разяснява често употребяваните в книгата понятия.Дейвид Игълман определя себе си като \"невроучен през деня и писател през нощта\". През 1993 г. завършва специалност Британска и Американска литература в университета Райс в Хюстън, Тексас, прекарвайки първата година от следването си в чужбина – в Оксфордския университет. Докторантската си степен по Невробиология защитава в Медицинския колеж Байлър в Хюстън, Тексас, през 1998 г., а впоследствие специализира и в Института по биология Солк в Сан Диего, Калифорния.Умел популяризатор на науката, Игълман редовно изнася лекции в Станфордския университет и в редица други престижни учебни заведения. Негови изследвания са публикувани в множество издания – от Science до Nature. Автор е и на няколко книги, а \"Мозъкът. Това си ти\" е първият му труд, който излиза на български език. Игълман е сценарист и водещ на телевизионната поредица по BBC \"Мозъкът\", която е в списъка на New York Times за най-добри телевизионни предавания за 2015 г. Игълман е носител на отличията Guggenheim Fellowship и Science Educator of the Year на Society for Neuroscience.Превод Елена ФилиповаКорица Дамян ДамяновПриятно четене :)ТИЙНЕЙДЖЪРСКИТЕ ГОДИНИСамо допреди двайсетина години все още се смяташе, че мозъчното развитие до голяма степен е приключило в края на детството. Но сега вече знаем, че процесът на изграждане на човешкия мозък отнема до 25 години. Тийнейджърските години са период на толкова важна невронна реорганизация и промяна, че оказват драматично влияние върху това как изглежда личността ни. Докато ние добиваме вида си на възрастни, хормоните, препускащи из телата ни, предизвикват видими телесни изменения – невидимо обаче нашият мозък преминава през също толкова монументални промени. Тези промени обагрят силно начина, по който се държим и реагираме на света около нас.Една от тези промени е свързана с възникващото усещане за \"аз\", а редом с него и със самосъзнанието.За да добием представа за действието на тийнейджърския мозък, ние проведохме един прост експеримент. С помощта на моя аспирант Рики Савджани помолихме доброволци да седнат на табуретка във витрината на магазин. След това дръпнахме завесата, разкривайки доброволеца, гледащ към света навън – за да бъде зяпан от минувачите.Преди да ги поставим в това социално неловко положение, ние екипирахме всички доброволци, за да можем да измерим емоционалната им реакция. Вързахме ги към устройство, измерващо кожно-галваничната реакция (КГР), удобен показател за тревожността – колкото повече се отварят потните ви жлези, толкова по-голяма ще е проводимостта на кожата ви. (Това, между другото, е същата технология, която се ползва и в детектора на лъжата, или теста с полиграф.)В нашия експеримент участваха и възрастни, и тийнейджъри. При възрастните наблюдавахме стресова реакция поради втренчените погледи на непознатите, точно както се очакваше. При тийнейджърите обаче същото преживяване хвърли емоциите им в свръхтурбуленция: те бяха много по-разтревожени – някои до разтреперване, – докато бяха гледани.Защо е тази разлика между възрастните и младежите? Отговорът е свързан с една област на мозъка, наречена медиална префронтална кора (мПФК). Тази област се активира, когато мислите за себе си – и особено за емоционалното значение на дадена ситуация за самите вас. Д-р Лия Съмървил и нейни колеги от Харвардския университет открили, че с преминаването от детството към юношеството мПФК става все по-активна в социални ситуации, достигайки максимум около петнайсетата година.На този етап социалните ситуации носят голяма емоционална тежест, водейки до себецентрирана стресова реакция с голяма интензивност. Тоест в юношеството мисленето за собственото аз – т.нар. \"самооценка\" – е с висок приоритет. За разлика от това, възрастният мозък е свикнал със собственото си аз – така както с времето се разносват новите обувки – и съответно възрастният не се притеснява чак толкова да седи във витрината на магазин.Освен социалното неудобство и емоционалната хиперчувствителност, тийнейджърският мозък е така нагласен, че да поема рискове. Дали ще е бързо каране, или изпращане на голи снимки, рисковото поведение е по-изкушаващо за тийнейджърския мозък, отколкото за възрастния. Това до голяма степен е свързано с начина, по който реагираме на възнагражденията и стимулите.Докато преминаваме от детството към юношеството, мозъкът проявява засилена реакция към възнагражденията в онези свои зони, които са свързани със стремежа към удоволствие (една от тях се нарича nucleus accumbens, или прилежащо ядро). При тийнейджърите активността тук е толкова висока, колкото и при възрастните. Има обаче един важен факт: активността в орбитофронталната кора – свързана с вземането на ръководни решения, с вниманието и симулацията на бъдещи последици – при тийнейджърите все още е същата като при децата.Зрялата система за стремеж към удоволствие, съчетана с незряла орбитофронтална кора, означава, че тийнейджърите са не само емоционално хиперчувствителни, но и по-малко способни от възрастните да овладяват емоциите си.Нещо повече. Съмървил и екипът ѝ имат идея защо натискът на връстниците оказва толкова силна принуда върху поведението на тийнейджърите – областите, участващи в социалните съображения (като мПФК), са по-тясно свързани с някои други мозъчни области, които превръщат мотивите в действия (стриатума, или ивичестото тяло, и неговата мрежа от връзки). Това, предполагат от екипа, би могло да обясни защо вероятността тийнейджърите да поемат рискове е по-голяма, когато приятелите им са наоколо.Начинът, по който възприемаме света като тийнейджъри, е следствие от един променящ се мозък, който се движи напълно по разписание. Тези промени ни правят по-себецентрирани, по-склонни към рискове и по-податливи към поведение, мотивирано от връстниците. За разстроените родители по целия свят това носи едно важно послание: кои сме ние като тийнейджъри не е следствие само на избор или нагласа, а резултат от един период на интензивна и неизбежна невронна промяна.", "date": "2017.05.05", "title": "Откъс от \"Мозъкът. Това си ти\" на Дейвид Игълман"}
{"url": "http://www.dnevnik.bg/sviat/2017/05/05/2965986_tadjikistan_uvolniava_debeli_policai_i_prashta/", "text": "Поне дузина полицаи в Таджикистан са били уволнени, след като не успели да свалят достатъчно тегло в рамките на фитнес и културна програма за полицията.Други  обаче успели да свалят цели 20 кг по програмата, която стартирала тази година и изисквала пробягване на 5 км три пъти седмично, съобщава министерството на вътрешните работи на централноазиатската държава, цитирано от \"Интерфакс\" и БТА.Освен това в рамките на програмата  трябвало да посещават театрални представления поне веднъж в месеца. Нареждането бе въведено през април и важи за всички служители на силите на реда. Идеята му е \"да повиши духовното и културното ниво на полицаите и да намали умората им след труден и стресиращ ден на работа\", уточни говорител на министерството, цитиран от АФП и \"Дейли стар\".През 2015 г. авторитарният президент на страната , който управлява вече 25 години, започна строежа на най-големия театър в региона. Сградата ще струва около 100 млн. долара.През 2012 г.  и най-голямата библиотека в бившите съветски държави в , но се наложи гражданите да я снабдят с книги.", "date": "2017.05.05", "title": "Таджикистан уволнява дебели полицаи и праща останалите на театър"}
{"url": "http://www.dnevnik.bg/zelen/2017/05/05/2965984_podpiskata_za_referendum_v_trun_s_alternativen_vupros/", "text": "Валидна е подписката от инициативен комитет за провеждане на местен референдум в Трън, но с друг, сходен въпрос. Това е установила проверка на дирекция ГРАО към Министерството на регионалното развитие, съобщи пред БТА председателят на общинския съвет Бойчо Харалампиев.Алтернативният въпрос е: \" Съгласни ли сте в проекта за общ устройствен план на община Трън предназначението на териториите, които към момента са предвидени за добив на полезни изкопаеми, обозначени като находище \"Трън - Север\" и \"Трън - Юг\" да бъде променено за друго, различно предназначение, което не включва минна и миннопреработвателна дейност?\"Подписката е депозирана в общинския съвет на 7 април, като в нея са се подписали 432 души. Коректни са 415 подписа, некоректни са 17, уточни Харалампиев.Вчера общинският съвет отложи разглеждането на подписката, защото протоколът от ГРАО е пристигнал след заседанието на постоянните комисии. На 10 май е насрочена извънредна сесия, на която документът ще бъде обсъден, каза Харалампиев.На извънредно заседание на 21 април общинският съвет в Трън реши да бъде произведен местен референдум на 11 юни. Въпросът, на който трябва да отговорят жителите, е: \"Против ли сте община Трън чрез общинския съвет да одобрява устройствени планове, определящи територии за добив и обработка на метални полезни изкопаеми?\"Инициаторите на алтернативната подписка от пишат на сайта си, че очакват по въпроса да се насрочи референдум в интервал от 55 до 60 дни от датата на сесията, което означава допитването да се състои не по-рано от началото на юли. Те оспорват насрочването на референдум за 11 юни, тъй като между датата на взимане на решението - 21 април, и датата на допитването има по-малко от необходимите 55 дни.", "date": "2017.05.05", "title": "Подписката за референдум в Трън с алтернативен въпрос е валидна"}
{"url": "http://www.dnevnik.bg/sport/2017/05/05/2965965_podkrepi_li_naistina_shefut_na_bulgarskata_atletika/", "text": "Скандал или буря в чаша вода? Това е въпросът около съобщение на президента на Българската федерация по лека атлетика (БФЛА) Добромир Карамаринов в \"Туитър\" по .\"От името на 17 балкански атлетически асоциации напълно подкрепяме предложението за рекордите и вярваме, че това е жизненоважна стъпка към по-светло бъдеще\", написа той в личния си профил.Мнозина разчетоха това като знак, че Карамаринов приема идеята да се анулират рекорди, сред които и този на Стефка Костадинова (209 см в скока на височина от световното в Рим през 1987 г.). Още повече че самата .\"Аз съм скочила 209 см, Кайша Берквист от Швеция скочи 208 см, което е световен рекорд в зала. Защо това трябва да се забрави и анулира без причина? Ако се вземе подобно решение сега, какво гарантира, че след година-две някой няма да поиска пак \"пренаписване\" с нови мотиви. Нямам обяснение защо нещо се предлага отново само месец след като Международната федерация по лека атлетика (IAAF) се произнесе категорично против\", заяви Костадинова преди два дни.Основните проблеми в случая са, че все още няма пълна яснота кои точно рекорди ще бъдат пренаписани, ако предложението бъде прието.В четвъртък вечерта Карамаринов сподели в профила си в \"Туитър\" и мнението на британската бегачка в средните дистанции Лаура Мюир, която призовава \"да бъде направено повече за защитаването на рекордите на чистите спортисти от преди 2005 г.\".\"Дневник\" потърси президента на БФЛА, но телефонът му е изключен.Миналата седмица Карамаринов участва в работната група към Европейската асоциация по лека атлетика, която анализира проблема. След заседанието в Париж президентът на организацията Свен Арне Хансен определи идеята за анулирането на постижения като \"революционна\". \"Световните рекорди са безсмислени, ако хората не вярват в тях\", каза той и посочи, че заради допинг скандалите доверието в постиженията е спаднало.Карамаринов беше посочен като важна фигура в работната група, \"без чиято ценна помощ и съдействие изготвянето на доклада нямаше да е възможно\".Темата остава обвита във въпроси, тъй като най-важният е кои рекорди да бъдат анулирани. И влиза ли този на Костадинова сред тях.От Европейската атлетика са оформили предложения към международната федерация (IAAF), които да бъдат обсъждани. На първо място стои изискването световен рекорд да бъде признат, ако е постигнат на официално международно състезание, където се спазват най-високите критерии за техническо оборудване. Състезателят трябва да е преминал определен брой допинг тестове в продължение на месец. Третото изискване е допинг пробата след постигането на рекорда да бъде съхранена за десет години, за да има възможност за повторни анализи.\"Може някой някога да ми отнеме рекорда, но това няма как да е чиновник от дадена асоциация\", заяви Джонатан Едуардс, който вече 22 години държи световния рекорд в тройния скок с 18.29 м.Организаторите на по-малки турнири са недоволни от идеята за световни рекорди да се признават само постижения от големите турнири.", "date": "2017.05.05", "title": "Подкрепи ли наистина шефът на българската атлетика анулирането на рекорда на Костадинова"}
{"url": "http://www.dnevnik.bg/bulgaria/2017/05/05/2966001_policiiata_ochakva_do_100_hil_koli_da_napusnat_sofiia/", "text": "Днес от София се очаква да излязат между 50 и 100 хиляди автомобила, което означава, че трафикът няма да е много засилен. Това обяви началникът на отдел \"Пътна полиция\" към СДВР Тенчо Тенев, съобщава \"Фокус\".Той уточни, че в понеделник, 8 май, се очаква доста по-сложна обстановка на входовете на столицата. Причината – много хора са си взели отпуска и са слели почивните си дни за 1 май и Гергьовден. Тенев обаче не се нае да даде прогноза колко коли ще влязат в София.\"По всички 5 направления за излизане от столицата ще имаме доста солидно полицейско присъствие. Най-голямо струпване на автомобили има по булевардите \"Цариградско шосе\", \"Ботевградско шосе\" и изхода за Перник\", заяви Тенчо Тенев.Той добави, че са подсигурени допълнителни екипи, които ще подпомагат движението. В последния почивен ден те ще бъдат разположени на терен още от 10 ч. сутринта и ще регулират движението на входовете на София.Очаква се най-натоварен да бъде трафикът към курортите в страната и пътя за Гърция. Освен това на 6 и 7 май \"Пътна полиция\" организира специализирана полицейска операция за алкохол и неправоспособност. Тя ще е на територията на цялата страна и ще се провежда между 22 ч. и 2 ч. Ако се наложи, може да продължи в по-късните часове на денонощието.", "date": "2017.05.05", "title": "Полицията очаква до 100 хил. коли да напуснат София днес, по-тежък ще е трафикът в понеделник"}
{"url": "http://www.dnevnik.bg/detski_dnevnik/2017/05/05/2961330_s_decata_v_pochivnite_dni_6_i_7_mai/", "text": "- София - Ден на отворените врати от 10 до 18 часа обяви военноисторическият музей на празника на Българската армия. Фотоизложба, посветена на историята и традициите на отбелязването на Гергьовден в армията, ще бъде представена специално за празника.В традиционната атракция \"Експонатите оживяват\" тази година посетителите ще имат възможност да разгледат отвътре пилотските кабини на изтребител-прехващач МиГ-21 бис, транспортен хеликоптер МИ-8 и отделенията за управление на самоходна минохвъргачка \"Тунджа\", подвижен радиовисотомер ПРВ-11 \"Вершина\" и ракетен комплекс 2К 52 Фрог \"Луна-М\".За да се потопят във воинския бит и традиции, в 12 часа посетителите ще могат да опитат боб чорба, приготвена от истински военен готвач в полеви условия.организира работилницата \"С дъх на пролет\". От 17 часа деца от 4 до 12 години могат да си изработят цветя от глина и да овладеят основните техники за моделиране: овалване, разточване, слепване. Ще могат да научат още как се изработва релефна плочка с цветя от глина и какви цветове се използват при оцветяването на цветето. Всички материали са осигурени, а децата могат да са сигурни, че ги очакват много изненади и подаръци. Необходимо е предварително записване е на тел. 0887764649, чрез  или на имейл . Цената за участие е 15 лева. Ателието ще работи в неделя и в понеделник, също от 17 часа. - в рамките на Международния фестивал на анимационния Филм можете да си изберете прожекции в Сити Марк арт център на бул. \"Янко Сакъзов\" 30 или в Националната художествена академия - Приложен факултет (на \"Цариградско шосе\", на гърба на зала \"Универсиада\"). - ще се прелита над Атлантическия океан, а приземяването ще е в един от най-големите градове в света - Ню Йорк, в сградата на Съюза на архитектите на ул. \"Кракра\" 11 от 10, 13 и 15 часа. В поредното ателие на \"Детска архитектурна работилница\" участниците ще се разходят из улиците на този вертикален град и ще построят от клечки и картон свои собствени небостъргачи. Ще си направят от хартия символа на града – Статуята на свободата, и ще отговорят на въпроса какво е общото между нея и Айфеловата кула в Париж. И всичко това под звуците на известната песен на Франк Синатра \"Ню Йорк, Ню Йорк\". За записване и допълнителна информация: arch_for_children@abv.bg приема желаещи да се занимават с керамика, грънчарство, приложни изкуства и рисуване. Курсовете започват на 11 март и ще се провеждат в събота (групи за начинаещи) и неделя (групи за напреднали). Можете да разгледате и да си изберете от курсовете, които се провеждат на  и в .- Ден на отворените врати от 10 до 18 часа по случай празника на Българската армия обявява музеят на авиацията.- Ден на отворените врати от 10 до 18 часа по случай празника на българската армия обявява военноисторическият музей.- деца от пет държави ще участват в музикалния конкурс . Те ще пеят на сцената на Общинския детски комплекс, а инструменталистите ще се представят в Изложбени зали \"Рафаел Михайлов\". Изпълненията на младите таланти ще бъдат оценявани от жури с председатели Мими Иванова - за вокалния раздел на конкурса, и доц. Александър Василенко - за инструменталните изпълнения. През тази година е обособен и раздел за авторска песен, посветена на Велико Търново. В отделните категории ще се състезават 250 деца. Конкурсът е под патронажа на кмета на Велико Търново Даниел Панов, с подкрепата на общината. -  се празнува с тържествена литургия в църквата \"Св. вмч. Георги\" и празничен концерт от 10.30 часа на площад \"Трети март\". В него ще участват детски танцов състав \"Луковитски бисери\", детска вокална група \"Весели гласчета\", фолклорна формация \"Дилянка\" с Надка Томова, квартет \"Луковит\", фолклорен танцов клуб \"Луковитски бисери\" с Емилия Тилова. На сцената ще се качат и специални гости от Гърция - състав за народни танци при културен център \"Аспропиргос\" - Атина, с ръководители Спиридула Панайотопулу и Вангелис Сабанис. За здраве в градинката при храма ще бъде раздадена курбан чорба. приема желаещи да се занимават с керамика, грънчарство, приложни изкуства и рисуване. Курсовете започват на 11 март и ще се провеждат в събота (групи за начинаещи) и неделя (групи за напреднали). Можете да разгледате и да си изберете от курсовете, които се провеждат на  и в . - в рамките на Международния фестивал на анимационния Филм можете да си изберете прожекции в Сити Марк арт център на бул. \"Янко Сакъзов\" 30 или в Националната художествена академия - Приложен факултет (на \"Цариградско шосе\", на гърба на зала \"Универсиада\").- Европейската филмова академия и Международният филмов фестивал \"София филм фест\" отправят покана към младите зрители, които за пета година могат да изберат носителя на .Днес  ще бъде едно от местата в Европа, на което ще се прожектират трите номинирани филма пред младата публика. Входът е свободен. На този ден младежи на възраст 12-14 години ще гласуват едновременно в 32 държави в Европа, а номинираните филми са \"Сбогом, Берлин\" на Фатих Акин, \"Момичето от езерото Анци\" на Алис Шмид и \"Животът ми като тиквичка\" на Клод Барас.организира работилницата \"Цветя\", в която ще се ползва смесена техника (пастели и акрилни бои). От 17 часа деца от 4 до 12 години ще научат как се рисува гербер и как да разположат композицията си, така че да изглежда картината им красива и интересна. Всички материали са осигурени, а децата могат да са сигурни, че ги очакват много изненади и подаръци. Необходимо е предварително записване е на тел. 0887764649, чрез  или на имейл . Цената за участие е 15 лева. Ателието е отворено и в понеделник от 17 часа.- Празникът на града продължава от 10 часа на градския стадион, където ще се състои Петнадесетият мемориал \"Веселин Даскалов\" - международен турнир по лека атлетика.- деца от пет държави ще участват в музикалния конкурс . Те ще пеят на сцената на Общинския детски комплекс, а инструменталистите ще се представят в Изложбени зали \"Рафаел Михайлов\". Изпълненията на младите таланти ще бъдат оценявани от жури с председатели Мими Иванова - за вокалния раздел на конкурса, и доц. Александър Василенко - за инструменталните изпълнения. През тази година е обособен и раздел за авторска песен, посветена на Велико Търново. В отделните категории ще се състезават 250 деца. Конкурсът е под патронажа на кмета на Велико Търново Даниел Панов, с подкрепата на общината. - детска фолклорна програма съпътства втория ден от големите народни борби на трева край селото, в които ще участват състезатели от цялата страна.", "date": "2017.05.05", "title": "С децата в почивните дни (6 и 7 май)"}
{"url": "http://www.dnevnik.bg/zelen/2017/05/05/2965993_ot_aifelovata_kula_griinpiis_otpravi_priziv_sreshtu/", "text": "Дузина активисти от \"Грийнпийс\" се покатериха на Айфеловата кула в Париж рано тази сутрин (7.45 ч. местно време), за да разпънат голям транспарант с лозунга на Френската република: Liberté, Égalité, Fraternité #Resist (Свобода, равенство, братство) с хаштаг \"съпротива\". Това съобщиха от природозащитната организация в съобщение до медиите.\"Грийнпийс иска да припомни, че крайнодясното е сериозна заплаха за тези ценности\", поясняват от организацията.С акцията си природозащитната организация отправи призив към французите да гласуват против крайнодясната лидерка Марин льо Пен на втория тур от президентските избори в неделя.\"Искахме да кажем, че сме против възхода на национализма и авторитаризма във Франция и в други страни. Това е нашият начин да напомним на всички, че трябва да се мобилизират, за да защитят ценностите свобода, равенство и братство\", обясни ръководителят на \"Грийнпийс\" във Франция Жан-Франсоа Жюяр, цитиран от \"Ройтерс\".Банерът с размери 300 кв.м е бил свален след 45 минути.", "date": "2017.05.05", "title": "От Айфеловата кула \"Грийнпийс\" отправи призив срещу Марин льо Пен"}
{"url": "http://www.dnevnik.bg/sport/2017/05/05/2965927_avstriiski_specialist_shte_vodi_kurs_za_trenyori_po/", "text": "Австрийският специалист Йохан Хубер е поканен в България, за да води курс за треньори по плажен волейбол. Курсът, който ще се проведе от 31 май до 4 юни в комплекс \"Аквалайф\" в Кранево, е организиран от Любителската волейболна лига Volley Mania с треньори от академията beach-volleyball.de.Участниците ще преминат целодневни теоретични и практически лекции. Треньорският курс е за началното ниво в системата на международната федерация, а преминалите го ще получат сертификат, обявиха от лигата.59-годишният Хубер е с богат опит, като има най-високия лиценз за треньори на FIVB от 1988 г. Водил е отбори по плажен волейбол във всички възрастови групи, включително и отбори от Австрия, участвали в Световния тур. Обучавал е и треньори по цял свят като част от програмата на FIVB за развитие на плажния волейбол.Веднага след курса завършилите го ще могат да приложат наученото и на практика, като водят летен камп за състезатели по плажен волейбол - също в Кранево от 4 до 8 юни, допълват от лигата. След това е предвиден открит турнир в Кранево от 9 до 11 юни, като графикът му е съобразен с домакинските мачове на националния отбор по волейбол срещу Полша, Бразилия и Канада в Световната лига във Варна.Записването за треньорския курс и летния камп вече тече, като организаторите обявиха, че има интерес. Желаещите трябва да се свържат с тях на , за да получат допълнителна информация за цените, тъй като са предвидени различни пакети.", "date": "2017.05.05", "title": "Австрийски специалист ще води курс за треньори по плажен волейбол в България"}
{"url": "http://www.dnevnik.bg/biznes/2017/05/05/2965995_purviiat_kitaiski_putnicheski_samolet_premina_uspeshen/", "text": "Пътническият самолет C919, построен от китайската държавна компания \"Комак\" (Comac), чието производство цели да наруши двуполюсното господство \"Еърбъс\" (Airbus) - \"Боинг\" (Boeing), днес успешно се приземи на летище \"Пундун\" в Шанхай и така приключи първия си изпитателен полет, след като близо час и половина бе във въздуха на височина 3 хил. метра, предадоха световните агенции.След излитането днес по-рано екипажът на самолета и технически специалисти са направили редица тестове, за да проверят как функционират ключовите системи на машината.С919 днес бе управляван от командира на екипажа Цай Цзюн, бивш пилот на Източнокитайските авиолини (China Eastern Airlines), който днес работи за \"Комак\".Самолетът, който е продукт на съвременни технологии, показва амбициите в сектора на Пекин, отбелязва АФП.Самолетът може да превозва до 168 пътници на разстояние 5550 километра. \"Комак\" се надява да се конкурира по регионалните полети с двете международни звезди във въздушния транспорт за полети на средни разстояние - \"B 737\" на \"Боинг\" и А320 на европейския \"Еърбъс\".Комунистическият режим в Китай възприе този самолет като залог за престижа си. Машината бе показана за пръв път пред публика през ноември 2015 година. Пекин не щадеше пари за създаването на самолета, допълва АФП.Да нямаме самолет made in China е равносилно да се оставим да бъдем подвластни на другите, каза през 2014 година президентът Си Цзинпин, припомня \"Франс прес\".", "date": "2017.05.05", "title": "Първият китайски пътнически самолет премина успешен тест"}
{"url": "http://www.dnevnik.bg/sviat/2017/05/05/2966009_cheshkiiat_premier_se_otkaza_ot_ostavkata_si_i_poiska/", "text": "Чешкият премиер Бохуслав Соботка се отказа от решението си да подаде оставка и обяви, че вместо това ще опита да отстрани финансовия министър Андрей Бабиш – влиятелен милиардер и негов главен съперник, съобщи \"Ройтерс\".По-рано тази седмица Соботка каза, че  заедно с цялото правителство. Той обяви намерение да депозира оставката си при президента Милош Земан, но впоследствие държавният глава даде сигнал, че ще приеме това действие като оттегляне единствено на министър-председателя, а не на целия кабинет.\"В такава ситуация моята оставка няма смисъл. Финансовият министър, въвлечен в сериозни скандали, би останал в правителството\", отбеляза той, цитиран от агенцията, и добави, че Земан интерпретира конституцията по невиждан до момента начин.Причината, която Соботка посочи за решението да напусне поста, беше, че смята за \"неприемливо\" Бабиш, чието центристко движение е лидер в социологическите проучвания половин година преди редовните парламентарни избори, да остане финансов министър.През последните седмици нараства напрежението между Соботка и Бабиш, заподозрян в данъчни измами, чието движение АНО се радва на значителна подкрепа от гражданите и  се очертава като фаворит на вота през октомври.Говорител на президента междувременно съобщи, че ще е необходимо време, за да се обмисли предложението Бабиш да бъде уволнен.", "date": "2017.05.05", "title": "Чешкият премиер се отказа от оставката си и поиска да отстрани финансовия министър"}
{"url": "http://www.dnevnik.bg/bulgaria/2017/05/05/2966048_triabva_da_sprem_opasnata_tendenciia_na_otliv_na_hora/", "text": "Президентът Румен Радев изрази притеснението си от \"опасната тенденция на отлив на личен състав от Въоръжените сили\". На тържествена церемония по удостояване с висше офицерско звание на военнослужещи от Българската армия държавният глава заяви, че е необходима дългосрочна политика за решаването на този проблем, като за целта трябва да бъде издигнат социалният статус на \"престижа на военната професия\", съобщиха от прессекретариата на президента.\"В навечерието на Деня на храбростта и празника на Българската армия трябва да обърнем сериозно внимание на наболелите въпроси за състоянието на отбраната и перспективите за развитие на въоръжените ни сили\", отбеляза Румен Радев.Държавният глава изтъкна необходимостта да се търси балансът между двата важни компонента във въоръжените сили - човешкия фактор и материалните средства. По думите му \"в това отношение и политическото, и висшето военно ръководство ще имат своите огромни изпитания, защото средствата, които се очаква да бъдат вложени в отбраната, трябва да градят способности по най-ефективен и ефикасен начин\".Според Радев без решаването на тези въпроси няма как да имаме боеспособна българска армия, която да е гарант за суверенитета и териториалната цялост на страната.С указ на президента бригаден генерал Михаил Попов беше освободен от длъжността заместник-командир на Сухопътните войски и беше назначен на длъжността командир на Сухопътните войски. Той получи и висше офицерско звание генерал-майор. Бригаден генерал Данчо Дяков пък беше удостоен от президента със звание генерал-майор. ", "date": "2017.05.05", "title": "Трябва да спрем опасната тенденция на отлив на хора от армията, заяви Румен Радев"}
{"url": "http://www.dnevnik.bg/bulgaria/2017/05/05/2966142_evropeiski_lideri_i_bulgarski_tjutjunoproizvoditeli/", "text": "Ден след официалното встъпване в длъжност на Бойко Борисов като министър-председател редица европейски лидери го поздравиха за избирането му за премиер. Вчера той започна третия си управленски мандат, като това е 96-ото правителство, което България има.Сред поздравителните адреси се открои един – от Националната асоциация на тютюнопроизводителите в България. Оттам подчертават, че Борисов е успял да състави ново правителство \"в такъв труден и изпълнен с предизвикателства момент за развитието на страната\". Председателят на асоциацията Цветан Филев пожела на министър-председателя здраве, мъдрост и упоритост за реализирането на успешен мандат на кабинета.Пръв от европейските политически лидери, поздравили Борисов, е бил канцлерът на Германия Ангела Меркел, уточниха от пресцентъра на Министерския съвет. Тя е провела разговор с него по телефона, в който признава \"феноменалния му успех за трети път да бъде начело на правителство\". Това според нея било показателно за доверието в него и за това, че е \"куражлия човек\".Меркел отбеляза, че разчита предстоящото българско председателство на Съвета на Европейския съюз да бъде конструктивно и полезно. Тя е поканила Борисов да посети Германия в удобен за него момент.\"Скъпи Бойко, приемете моите искрени поздравления по повод избирането Ви за министър-председател на България\", пише до Борисов председателят на Европейската комисия Жан-Клод Юнкер.Председателят на Европейската народна партия Жозеф Дол също изрази подкрепата си към Бойко Борисов за избирането му за премиер. По думите му това е успех за негов близък приятел.\"Разчитам на теб и правителството Ви като ключов партньор за стабилността на Балканите\", е казал по телефона председателят на Европейския съвет Доналд Туск, когато звъннал на Борисов да го поздрави.В поздравленията се включи и сръбският премиер Александър Вучич, който беше избран за президент на страната.", "date": "2017.05.05", "title": "Европейски лидери и български тютюнопроизводители поздравиха Борисов за премиерския пост"}
{"url": "http://www.dnevnik.bg/politika/2017/05/05/2966101_vesela_karaivanova_shte_upravliava_vremenno/", "text": "Сегашният подуправител на Националния осигурителен институт (НОИ) Весела Караиванова ще го ръководи до избора на нов управител от Народното събрание, се вижда от сайта на НОИ.Досегашният управител Бисер Петков вчера беше избран от Народното събрание за министър на труда и социалната политика. Това става три години преди изтичането на втория му четиригодишен мандат в НОИ.За овакантения от него пост Народното събрание трябва да обяви нова процедура. Караиванова е подуправител на НОИ от 2005 г., а сегашният й мандат изтича през 2020 г.", "date": "2017.05.05", "title": "Весела Караиванова ще управлява временно осигурителния институт"}
{"url": "http://www.dnevnik.bg/sviat/2017/05/05/2966110_edna_chetvurt_ot_frenskite_izbirateli_niama_da/", "text": "Всеки четвърти избирател ще се въздържи да пусне бюлетина на предстоящия втори тур във Франция, сочи проучване на агенция \"Одокса\" два дни преди вота. Много от решилите да не гласуват са леви избиратели, разочаровани, че кандидатите им не са стигнали до балотажа, пише агенция \"Ройтерс\".Ако прогнозите, изготвени за телевизия \"Франс енфо\", се потвърдят, делът на въздържалите се ще е вторият най-висок на балотаж от 1969 г. насам. Тогава 31% от избирателите не гласуват в надпреварата между Жорж Помпиду и Ален Поер.От решилите да се въздържат 69% ще направят това с неохота, защото не желаят да изберат между центриста  и крайнодясната . \"Това подчертава разочарованието на много гласоподаватели от избора между двамата\", пише агенцията.Според \"Одокса\" една трета от поддръжниците на крайнолевия , който остана четвърти с малка разлика зад кандидата на десницата , са в еднаква степен срещу кандидатурите на Макрон и Льо Пен. (В края на миналата седмица отделно проучване показа, че една трета от гласувалите за Меланшон .)Същевременно гласоподавателите смятат, че Макрон е бил по-убедителен на  между двамата в сряда вечерта.Делът на въздържалите се на първия тур достигна 22.23%,когато 28.4% от французите не отиват до урните и следва балотаж между Жак Ширак и бащата на Льо Пен, Жан-Мари, и от 1969 г.След вота на 23 април някои  предупредиха, че макар Макрон да е фаворит, ниската активност на балотажа може да е в полза на противничката му.Междувременно отделно проучване на фондация \"Бертелсман\", цитирано от БТА, показа, че френските избиратели са сред най-поляризираните в Европейския съюз. Според данните от изследванетои само една трета се смятат за \"центристи\", се разбира от проучването на фондация \"Бертелсман\".Според изследването на фондацията се наблюдава необичайно високо ниво на  сред електората от посоката, в която се движи Франция.Проучването е проведено през март и се позовава на отговорите на 11 021 души в няколко страни от ЕС. Общо 20% от френските респонденти се самоопределят като крайнолеви или крайнодесни. Средният за ЕС резултат е едва 7%. Само 36 на сто от френските респонденти се смятат за центристи в сравнение с 62 процента в ЕС.", "date": "2017.05.05", "title": "Една четвърт от френските избиратели няма да гласуват на балотажа"}
{"url": "http://www.dnevnik.bg/biznes/2017/05/05/2966080_datska_kompaniia_za_bira_vkljuchi_choveshka_urina_v/", "text": "Датска пивоварна използва 50 хил. литра урина, събрана на най-големия музикален фестивал в Северна Европа, за да произвежда нова вид бира, насочена към по-смелите консуматори, съобщи \"Ройтерс\".Бирата, която се казва \"Писнер\" (Pisner) - игра на думи, комбинираща Пилзнер и местния жаргон за урина, не съдържа човешки отпадъци. Тя се произвежда от малцов ечемик, наторяван с човешка урина, а не както е по традиция - с животински или изкуствен тор.Когато бе пусната новината, че започваме да произвеждаме \"Писнер\", много хора си мислеха, че филтрираме урина и слагаме директно в бирата, доста се посмяхме, казва Хенрик Ванг, главен изпълнителен директор на пивоварната \"Норебро Бригхус\" (Norrebro Bryghus).Използването на човешки екскременти като тор в такъв мащаб е новост, съобщи датският съвет за селско стопанство и храни. Той вече определи концепцията като \"рециклиране на бира\".Около 50 хил. литра урина, събрани от фестивала \"Роскиле\", са били достатъчни за отглеждането на малцов ечемик, който да стигне за производството на 60 хил. бутилки бира \"Писнер\".", "date": "2017.05.05", "title": "Датска компания за бира включи човешка урина в производствения процес"}
{"url": "http://www.dnevnik.bg/zelen/2017/05/05/2966114_beli_djuni_sa_uvredeni_na_plaja_na_slunchev_briag/", "text": "Около 150 кв.м увредени бели дюни на плажа на Слънчев бряг констатира проверка на екоинспекцията в Бургас. Това съобщи служител на РИОСВ в репортаж на Би Ти Ви след сигнал на очевидец, който разказва как багер е заравнявал малкото останали дюни на плажа.Точно тези дюни обаче не са в компетенцията на министерството на екологията, защото се намират извън защитената зона.Като част от концесията на плажа за тях отговаря Министерството на туризма, което трябва да реши има ли нарушение. По данни на ведомството обаче въпросните дюни не попадат в концесионните договори на инвеститорите там. Това предполага, че става дума за нарушение, но все още няма установено такова.Тази сутрин е била направена втора спешна проверка на място, за която са разпоредили министрите на туризма и на екологията. Резултатите от нея все още не са отчетени пред съответните ведомства и не са огласени, научи \"Дневник\" от източник от МОСВ.\"Дневник\" изпрати запитване до регионалната инспекция в Бургас за резултата от двете проверки.Иван Колев се разхождал по централния плаж в Слънчев бряг, когато видял багер върху дюните. \"Просто си влезна и започна да изравнява. Вижда се колко е отрязано, почти метър и половина\", разказва той пред камерата. Мъжът подава сигнал в община Несебър. Оттам му казали, че в близост до плажа строят бунгала. Никой от работниците наблизо не е чул, нито е видял багера.Пресните следи от багера скоро след това са заличени от машината за заравняване на плажа, показа репортажът.Концесионерът е категоричен, че на мястото няма да се строи, а за унищожените пясъчни образувания обвинява джиповете и АТВ-тата, които безразборно влизали на плажа.", "date": "2017.05.05", "title": "Бели дюни са увредени на плажа на Слънчев бряг"}
{"url": "http://www.dnevnik.bg/sport/2017/05/05/2966184_berbatov_predstavi_i_profesionalista_ot_klasa_martin/", "text": "Мартин Петров е най-новото име, което Димитър Бербатов обяви за благотворителното шоу срещу отбора на Луиш Фиго в София на 14 юни. Нападателят посочи, че врачанинът е \"професионалист от класа\".\"Той ми показа какво значи да си професионалист. Защото той самият е професионалист от класа. Футболист за пример. Истински лидер. Колкото е бърз и експлозивен, толкова е и нахъсан да успее на терена. Трудеше се неуморно по време на всяка тренировка, на всеки мач\", заяви Бербатов при представянето на Петров в профила си във \"Фейсбук\".\"Цели 11 години деляхме една стая на лагерите за националния отбор и развихме почти телепатично партньорство. Той ги надбягваше и центрираше, аз вкарвах\", допълва нападателят.Бербатов посочва, че няма търпение след дълги години отново да играе заедно с Петров на националния стадион рамо до рамо. \"Да погледна наляво и пак да видя, че той е там. Да погледна трибуните и те да са пълни като някога...\"Наскоро Бербатов .Благотворителният двубой е на 14 юни на \"Васил Левски\". В отбора на Бербатов освен Стоичков са бившите играчи на \"Манчестър юнайтед\" Райън Гигс, Пол Скоулс, Неманя Видич, Патрис Евра и Едвин ван дер Сар.", "date": "2017.05.05", "title": "Бербатов представи и \"професионалиста от класа\" Мартин Петров за благотворителното шоу"}
{"url": "http://www.dnevnik.bg/sport/2017/05/05/2965211_kintana_sreshtu_nibali_-_goliamata_bitka_za_stotnoto/", "text": "След като Крис Фрум, Алберто Контадор и Алехандро Валверде очаквано решиха да се концентрират изцяло върху \"Тур дьо Франс\", а Фабио Ару се контузи и остави \"Астана\" без реален претендент за първото място, в колоездачната обиколка на Италия се очертаха двама явни фаворити.Единият е миналогодишният победител и двукратен шампион Винченцо Нибали, а другият - Найро Кинтана, който през 2014 г. спечели състезанието при единственото си участие досега. Освен големи победи те имат зад гърба си много солидна подкрепа от съотборниците си в \"Бахрейн Мерида\" и \"Мовистар\".Днес в 14.00 ч. стартира юбилейното стотно издание на Джиро д'Италия. Едно от трите най-големи състезания в професионалното шосейно колоездене ще започне от остров Сардиния с 206-километрова равнинна отсечка от Алгеро до Олбия. След 21 етапа и 3600 километра обиколката ще финишира в Милано с 29.3-километров индивидуален часовник.За пръв път от пет години насам организаторите на Джирото заложиха на малко по-балансиран маршрут. Това прави обиколката по-непредвидима, отколкото на пръв поглед изглежда в присъствието Кинтана и Нибали.Наличието на равнинен часовник в последния ден, който идва след поредица от тежки планински етапи, и още един часовник - хълмиста 39.8-километрова отсечка на 16 май, след втория почивен ден, дава отлични шансове на състезатели като Стивън Краусвайк, Герант Томас и Том Дюмулен.Когато за последно имаше часовник в последния ден - през 2012 г., победител неочаквано стана канадецът Райдър Хешдал, който заради по-добрите си умения в индивидуалната езда изпревари само с 16 секунди в крайното класиране испанския специалист в тежките изкачвания Хоаким Родригес.Стотната обиколка на Италия включва пет планински етапа с четири финала на изкачвания. Заедно с двата часовника това ще са отсечките, в които ще се реши битката за първото място.След първите три етапа ще има почивен ден, в който колоната ще се премести от Сардиния в Сицилия. На 9 май идва и първият тест за фаворитите - 181-километров планински етап от Чефалу до Етна с финал на височина. Състезателите ще трябва да се справят с не токова стръмно - 6.2% среден наклон, но доста дълго изкачване - 19.4 км.След деветият етап идва вторият почивен ден - на 15 май. Ден по-късно е първият часовник, в който състезатели като Дюмулен, Томас, Тиджей ван Гардерен и Роан Денис ще опитат да спечелят време срещу най-силните катерачи.Същинската битка за победата започва на 20 май с 14-ия етап. Състезателите трябва да преодолеят 131 километра и да финишират в Сантуарио ди Оропа след 12-километрово изкачване. То е със среден наклон 7%, като на моменти достига до 13%, а последните 130 метра са павирани.Етап №16 няма да завърши на височина, но е вторият най-дълъг в Джирото и включва две изкачвания на емблематичния за обиколката Стелвио, а последните 20 километра към Бормио са стръмно и технично спускане.На следващия ден колоната отново трябва да измине близо 220 км, в които големите претендентите ще опитат да съхранят енергия, защото от 17 до 19 май са последните три планински етапа.Етап №18 е определян като кралския в стотното Джиро. Той включва пет категоризирани височини - три от които завършват на над 2000 метра. Състезателите трябва да преодолеят денивелация от почти 4000 метра за 137 километра. Финалът представлява леко спускане с дължина 500 метра, но точно преди него колоната ще премине през последното изкачване, което завършва при 13% наклон.В етап №19 ще е последният финал на височина. Той е дълъг 191 км, като започва с 11-километрово изкачване със среден наклон 9% и максимален 14% и завършва с 15-километрово изкачване от най-високата категория (то също стига до 14% наклон, като първите 6.5 км са със среден наклон 9.4%, след което височината става по-полегата и в последните 2 км наклонът е малко над 1%).Последният планински етап е 20-ият. Той е с дължина 190-километра и включва три височини, като втората и третата са от първа категория. Ключови в етапа са последните 90 км. Те започват с изкачване към Монте Грапа, което е сред най-тежките в тазгодишната обиколка и където Найро Кинтана и Иван Басо си осигуриха розовата фланелка през 2014 и 2010 г. Височината е дълга 24 километра при среден наклон около 7% и максимален - 11% в самото начало. След нея следва много технично спускане в продължение на 26 км, преди да се стигне до втората височина от първа категория. Тя е дълга 14 км и има сходни характеристики с първата. Последните 15 км са спускане с много леко изкачване преди финалните 5 км.Букмейкърите и специалистите дават огромно предимство на Найро Кинтана. Залози за негова победа се приемат при коефициенти между 1.90 и 2.10, докато шансовете на Нибали са оценени между 6.00 и 7.00. След тях се нарежда Краусвайк (9.00), следван от Герант Томас и Микел Ланда (13.00), които са двамата претенденти от \"Скай\", а със същият коефициент са още Дюмулен, Тибо Пинто и Адам Йейтс.Кинтана е амбициран да стане първият след Пантани през 1998 г., който печели Джирото и Тура в една година. Това се е отдавало на малцина, а в последните години Контадор няколко пъти опита, но усилията в италианската обиколка му костваха шансовете във Франция. А колумбиецът дори още не е печелил Тура след две втори и едно трето място в последните четири години.\"По отношение на каране Джирото е по-трудно от Тура. Това, което прави Тура толкова труден, е начинът, по който карат състезателите. Никога не съм опитвал да спечеля двете в една година, така че реално не знам какво да очаквам. Но това е стотното издание на Джирото, така че в никакъв случай не исках да го пропусна. Горд съм, че съм тук да представлявам Колумбия и Латинска Америка\", каза преди старта шампионът от 2014 г.Нибали се завръща, за да защитава розовата фланелка, която спечели за втори път след 2013 г. Италианецът винаги е претендент за първото място в Джирото, когато участва. Той спечели \"домашната\" обиколка при последните си две участия, а при предишните две беше втори през 2011 г. и трети през 2010 г.През тази година той премина от \"Астана\" в новия отбор \"Бахрейн Мерида\", който за Джирото ще го подкрепи стабилно със съотборници като Франко Пелизоти, Хавиер Морено, Джовани Висконти и Константин Сивцов.Съставът на \"Мовистарт\" е по-силен и Кинтана ще бъде обграден от здрава стена в тежките етапи в лицето на Андрей Амадор, Уинър Анакона, Даниеле Бенати, Горка Исагире и Хосе Ерада, но през миналата година Нибали показа на какво е способен в най-тежките етапи. Toгава той се пребори за розовото трико, въпреки че изоставаше с близо пет минути от Краусвайк преди последните две планински отсечки.Италианецът може да стане деветият в историята, печелил три пъти италианската обиколка. Ако защити розовото трико, той ще се изравни с Джовани Брунеро, Джино Бартали, Форенцо Мани, Феличе Джимонди и Бернар Ино. С повече победи - по пет, са само Алфредо Бинда, Фаусто Копи и Еди Меркс.", "date": "2017.05.05", "title": "Кинтана срещу Нибали - голямата битка за стотното Джиро д'Италия"}
{"url": "http://www.dnevnik.bg/video/2017/05/05/2966038_video_na_diskoteka_sus_c-3po_veidur_i_han_solo/", "text": "Бар отвори вратите си за фенове на научнофантастичната филмова поредица \"Междузвездни войни\" в Лос Анджелис, съобщи \"Ройтерс\".The Cantina of Scum and Villainy (\"Пивницата за отрепки и подлост\") ще съществува за кратко в Холивуд и ще приема само посетители, облечени като научнофантастични герои.\"Исках да направя място, където запалянковци и \"косплейъри\" (хора, които се обличат като измислени герои) могат да се съберат в костюми. В главата ми това е място за игра, а ние сме играчките\", разказва създателят на бара Дж. С. Райфенберг пред \"Ройтерс\".\"Наистина се чувстваш като транспортиран в далечната галактика - все едно си на абсолютно различно място\", твърди пред агенцията Джейми Коста, посетител, облечен като Хан Соло.Барът, чието име е цитат от първия филм от поредицата, ще остане отворен до края на юни.", "date": "2017.05.05", "title": "Видео: На дискотека със C-3PO, Вейдър и Хан Соло"}
{"url": "http://www.dnevnik.bg/biznes/2017/05/05/2966268_ministurut_na_ikonomikata_se_zahvana_s_vodite_krai/", "text": "Министърът на икономиката Емил Караниколов поиска до три седмици да му бъде представен доклад за това как се следи състоянието на повърхностите и подземните води в районите на бившите уранови мини.Задължението за това е на държавното дружество \"Екоинженеринг-РМ\" ЕООД, създадено при ликвидирането на уранодобива през 1998 г., за да следи от името на държавата процеса. Днес то се занимава с изготвяне, възлагане и изпълнение на проекти и програми за техническа и биологическа рекултивация и мониторинг на радиоактивно замърсени обекти и очистване на замърсени води.Поръчаният от Караниколов доклад ще описва и състоянието на всички обекти и съоръжения, стопанисвани от държавната компания.На проведената среща днес с ръководството на \"Екоинженеринг-РМ\" са набелязани мерки за оценка на състоянието на съоръженията и повишаване ефективността на мониторинга на закритите уранови мини в България.Приоритет в дейността на министерството и на \"Екоинженеринг-РМ\" ще бъде чрез засилен контрол да се осигури и гарантира безопасната експлоатация на съоръженията и недопускане на риск от радиоактивно замърсяване на почвата и водите, се казва в съобщение на ведомството.", "date": "2017.05.05", "title": "Министърът на икономиката се захвана с водите край бивши уранови мини"}
{"url": "http://www.dnevnik.bg/bulgaria/2017/05/05/2966328_borisov_obeshta_na_junker_bulgariia_burzo_da_izluchi/", "text": "Премиерът Бойко Борисов е обещал на председателя на Европейската комисия Жан-Клод Юнкер в максимално кратък срок да излъчи кандидат за еврокомисар. Това е станало в телефонен разговор, в който Юнкер лично е поздравил министър-председателя по повод третия му мандат.Борисов е поел ангажимент кандидатурата да бъде разгледана на първото правителствено заседание в сряда.Според председателя на ЕК натрупаната през годините управленска мъдрост ще бъде гаранция за силен и уверен старт на новия мандат. Бойко Борисов е изтъкнал, че провеждането на българското председателство е приоритет за правителството.", "date": "2017.05.05", "title": "Борисов обеща на Юнкер България бързо да излъчи кандидат за eврокомисар"}
{"url": "http://www.dnevnik.bg/sport/2017/05/05/2966327_djokovich_smeni_celiia_si_ekip_v_tursene_na_nova/", "text": "Новак Джокович предприе кардинални промени в екипа си. Сърбинът се раздели с треньора Мариан Вайда, фитнес треньора Гебхард Фил Гритш и физиотерепевта Милян Аманович.Това е поредната значима промяна след .Джокович работеше с Вайда от 2006 г., когато започна пробива си в мъжкия тенис. Съвместната им работа доведе до 12 титли от Големия шлем, общо 67 спечелени турнира и 223 седмици на върха в световната ранглиста. Сърбинът обясни, че опитва да намери нова посока в кариерата си. И добави, че предстои да избере \"най-подходящия човек\", с когото да работи занапред.Решението на сърбина идва преди началото на мастърса в Мадрид, където ще защитава титлата си. Този сезон той е далеч от познатото си лице, като в предишния мастърс в Монте Карло . Този сезон Джокович има 14 победи и четири поражения.\"Това не беше лесно решение, но всички усетихме, че е нужна промяна. Мисля, че това е нова глава в моя живот. Кариерата ми винаги се е движела нагоре, а сега виждам какво е, когато пътят води в различна посока. Искам да намеря пътя, за да се върна на върха по-силен и стабилен. Вярвам искрено в този процес и затова ще отделя време, за да намеря правилния човек, с когото да се обвържа професионално\", заяви Джокович в обръщение.Той посочва, че засега ще работи сам, защото има достатъчно опит да си го позволи. И благодари на досегашния си екип за подкрепата и отдадеността. Джокович работи осем години с Гритш и десет с Аманович.В момента световният номер 2 очаква второто си дете. Съпругата му Йелена трябва да роди момиче през август, след като през 2014 г. се появи първото им дете - Стефан.", "date": "2017.05.05", "title": "Джокович смени целия си екип в търсене на нова посока в кариерата си"}
{"url": "http://www.dnevnik.bg/skorost/2017/05/05/2966276_vnimatelni_promeni_i_8-stepenen_avtomatik_za_pejo_308/", "text": "\"Пежо\" разпространи днес първи информации и снимки на миналия през фейслифт модел 308. Новостите отпред включват различна радиаторна решетка, променена форма на капака на мотора и интегрираните в предните фарове дневни светодиодни светлини за всички нива на оборудване.Пипната е и предната броня, в която се появяват три широки долни отвора за ефективно охлаждане на двигателя. Странични вдлъбнатини поместват фаровете за мъгла. Задните светлини са с трите характерни черти под формата на лъвски нокти, които светват още със запалването на двигателя.Новите системи за сигурност включват активна спирачка за безопасност, предупреждение при неволно пресичане на маркировката и автопилот със стоп функция. В отговор на нарастващото търсене мултимедийната система вече включва функцията Mirror Screen, която дублира съдържанието на дисплея на смартфона на сензорния екран на автомобила.Дизеловият двигател със 180 конски сили вече се комбинира с осемстепенна автоматична трансмисия, разработка на японците от \"Айсин\". Трицилиндровият бензинов двигател е усъвършенстван за по-нисък разход на гориво. 308 е първият модел на \"ПСА груп\", оборудван с новия дизелов двигател BlueHDi със 130 конски сили, който използва урея за намаляване на нивата на отделяния азотен окис.От \"Пежо\" се похвалиха, че са сред първите автомобилни производители, които са готови за въвеждането на стандарта Euro 6c.", "date": "2017.05.05", "title": "Внимателни промени и 8-степенен автоматик за \"Пежо\" 308 след фейслифта"}
{"url": "http://www.dnevnik.bg/sport/2017/05/05/2966334_pironkova_otpadna_na_starta_na_kvalifikaciite_v_madrid/", "text": "Цветана Пиронкова записа ново ранно отпадане, като приключи още на старта в квалификациите на тенис турнира в Мадрид. Тя отстъпи с 2:6, 5:7 от намиращата се с 14 места зад нея в световната ранглиста Екатерина Александрова.Рускинята стигна до победата след малко по-малко от 1.30 часа.Българската тенисистка има само една победа в основната схема в турнирите от WTA през сезона. Доскоро тя беше извън игра заради здравословни проблеми, което допълнително усложни задачата й да излезе на правия път.Срещата започна отлично за Пиронкова, която проби. Веднага след това Александрова влезе в серия и направи обрат за 4:1. Последва маратонски гейм, в който българката успя да вземе единствения си сервис гейм в сета за 2:4. След това рускинята отново проби и поведе в мача.Пловдивчанката стоеше по-добре във втория сет, като пое инициативата с нов ранен пробив. И този път съперничката й го върна мигновено. Пиронкова получи предимство при 4:2, но отново не се възползва.В 11-ия гейм тя поведе с 40:15, но не можа да вземе подаването на Александрова. Вместо това в следващия гейм рускинята използва втората си възможност за спечелването на мача и продължава опита си да влезе в основната схема на турнира.", "date": "2017.05.05", "title": "Пиронкова отпадна на старта на квалификациите в Мадрид и продължи кризата си"}
{"url": "http://www.dnevnik.bg/politika/2017/05/05/2966345_slujebniiat_ministur_na_finansite_se_vrushta_kato/", "text": "Министърът на финансите в последното служебно правителство Кирил Ананиев остава в екипа на новия титуляр Владислав Горанов като негов заместник. Заповедта за назначението му е подписана от премиера Бойко Борисов, съобщи правителствената пресслужба.Ананиев беше заместник на Горанов и в предишния му мандат. Ананиев е бил зам.-министър на финансите в пет правителства - на Иван Костов, Симеон Сакскобургготски, Сергей Станишев, Георги Близнашки и \"Борисов 2\". На експертните му качества при съставянето на държавния бюджет са се опирали и ОДС, и НДСВ, и БСП, и ГЕРБ като са го канили за зам.-министър и в редовни, и в служебни правителства.Като зам.-министър във ведомството е преназначена и Маринела Петрова.В Министерството на образованието и науката за зам.-министър е назначена Таня Методиева-Михайлова. От 2004 г. тя работи в Националната професионална гимназия по прецизна техника и оптика \"М. В. Ломоносов\", където последователно заема длъжностите учител, помощник- директор и директор. Завършила е \"професионална педагогика\" в Техническия университет в София, от където придобива и квалификацията \"машинен инженер – автоматизатор\", се казва в съобщението на пресслужбата. ", "date": "2017.05.05", "title": "Служебният министър на финансите се връща като заместник на Горанов"}
{"url": "http://www.dnevnik.bg/citat_na_deniia/2017/05/05/2966380_citat_na_denia_veche_ne_viarvam_na_nikogo_a_znam_che/", "text": "Това каза днес по Би Ти Ви заместник-председателят на парламентарната група на \"БСП за България\" Крум Зарков.Той обяви, че левицата ще съди правителството по работата му, а БСП ще е силна опозиция.Зарков обяви, че БСП много пъти е била замесвана в скандали, но за разлика от други случаи, по случая ЦУМ-гейт ръководството на партията е излязло със светкавично решение и случаят е приключил. Заместник-председателя на най-голямата опозиционна парламентарна група обяви, че БСП е във възход, като непрекъснато има желаещи от страната и чужбина, включително и млади хора, да влязат в партията.", "date": "2017.05.05", "title": "Цитат на деня: Вече не вярвам на никого, а знам, че много хора не вярват и на мен"}
{"url": "http://www.dnevnik.bg/bulgaria/2017/05/05/2966383_v_bulgariia_ima_12_nauchni_strukturi_s_evropeisko/", "text": "От общо 161 научни инфраструктури в България, 12 са оценени като обекти с европейско значение, 84 са с национално значение и 65 са с регионално. Това показва оценката, залегнала в нов документ, публикуван за обществено обсъждане от Министерството на образованието и науката - актуализираният вариант на Националната пътна карта за научна инфраструктура в България за 2017-2023 г.Оценката, която не е публично достъпна, но е цитирана в национланата карта, потвърждава редица проблеми, за които българските учени сигнализират отдавна - най-вече остарялата материална база и недостатъчното финансиране.В редица научноизследователски области базата е остаряла, научните съоръжения не се управляват ефективно, не достига и квалифициран персонал за поддръжката им, се уточнява и в съобщението на пресцентъра на Министерството на образованието и науката. Освен това научната нфраструктура в страната е неравномерно териториално и тематично разпределена, а бизнесът е недостатъчно ангажиран в нейното използване.Еврофинансирането е основен източник на проекти за покупка на ново оборудване и инструменти. Около 30% от цялата инфраструктура е в експлоатация през последните 15 години или повече. Около 40% от научните звена са привлякли общо едва 100 хил. евро на година за последните пет години. В други около 30% привлеченото финансиране е още по-ниско - около 25 хил. евро на година.Актуализираната Национална пътна карта за научна инфраструктура е една от спешните мерки, които служебният екип в МОН предприе, за да спаси оперативните програми \"Наука и образование за интелигентен растеж\" и \"Иновации и конкурентоспособност\", тъй като документът е едно от задължителните условия за продължаването им, а също и за изпълнението на новата Национална стратегия за развитие на научните изследвания.Картата предлага план за поддържането и развиването на съществуващи и изграждащи се нови научни звена, като се обръща внимание на 22 основните научни инфраструктурни комплекси с потенциал за България. Те са в сферите на енергетиката, околната среда, здраве и храни, природни и инженерни науки, социални и културни иновации и електронна инфраструктура.", "date": "2017.05.05", "title": "В България има 12 научни структури с европейско значение, показва оценка на просветното министерство"}
{"url": "http://www.dnevnik.bg/biznes/2017/05/05/2966354_british_amerikan_tabako_plati_za_markite_na/", "text": "\"Бритиш Американ Табако\" (БАТ) приключи сделката за покупка на водещи марки и активи за дистрибуция от \"Булгартабак\" на стойност над 100 млн. евро, се казва в прессъобщение от името на компанията, в което се допълва, че сделката беше окончателно одобрена от българските власти.Преди ден Комисията за защита на конкуренцията БАТ вече ще е лидер с пазарен дял от над 40% на българския пазар, на който компанията навлезе преди 25 години. БАТ с гордост прави една от най-големите международни инвестиции в България, се посочва в съобщението\"БАТ с радост обявява финализирането на този етап от сделката, чрез която ще придобием някои от най-ключовите марки в България\", коментира Ричард Уидман, Генерален мениджър Бритиш Американ Табако Клъстър Централна Европа.БАТ България ще стане един от петте най-големи данъкоплатци в България, като незабавно ще създаде над 100 нови работни места и допълнително ще осигури още 1000 в дистрибуцията.\"С нетърпение очакваме да продължим работата си с българското правителство с цел да се справим с въпроси от общ интерес като създаване на работни места и надграждане на добрата работа на правителството в борбата с контрабандата на тютюневи изделия\", заяви Мила Маречкова, Изпълнителен директор на Бритиш Американ Табако България.Предложеното придобиване извън България е предмет на антитръстови одобрения на други пазари и се очаква да приключи до средата на 2017 г.", "date": "2017.05.05", "title": "\"Бритиш американ табако\" плати за марките на \"Булгартабак\" и обеща нови работни места"}
{"url": "http://www.dnevnik.bg/bulgaria/2017/05/05/2966400_zdravnoto_ministerstvo_sudeistva_v_razsledvaneto_na/", "text": "Министерството на здравеопазването съдейства активно в разследването на  на недовършена сграда на територията на УМБАЛ \"Александровска\", съобщи пресцентърът на здравното ведомство.От министерството припомнят, че инцидентът стана на 3 май, когато група младежи са преминали незабелязано оградата на охранявания обект, пренебрегвайки поставените забранителни табели. Качили се на недовършената постройка на Научния институт по педиатрия, от където паднало детето.Обектът се охранява денонощно от фирма, с която е сключен договор след процедура по Закона за обществените поръчки, но инцидентът се е случил в момент на предаване на дневното дежурство, уточняват от Министерството на здравеопазването.Във връзка със злощастния случай от охранителната фирма съобщават, че ежедневно спират опити на малолетни и непълнолетни да нахлуват на територията на обекта. Многократно са сигнализирани и органите на МВР, като охранители са предавали задържани от тях лица на 4 РПУ, посочват те. Контролът е труден, защото цялостта на оградите е нарушена от чести набези, както и от невъзможността за захранване с ток и осветяване на обекта през нощта.", "date": "2017.05.05", "title": "Здравното министерство съдейства в разследването на инцидента, довел до смъртта на 14-годишно момиче"}
{"url": "http://www.dnevnik.bg/sport/2017/05/05/2966376_nakazanieto_na_mesi_beshe_otmeneno_i_toi_shte_igrae/", "text": "Капитанът на аржентинския национален отбор Лионел Меси ще може да играе във важните мачове от квалификациите за световното първенство в Русия. Нападателят спечели обжалването на  и то беше вдигнато.Футболистът на \"Барселона\" беше санкциониран за \"обидни думи\" към помощник съдия при победата с 1:0 срещу Чили през март. Той беше наказан веднага и пропусна мача с Боливия, загубен с 0:2.Предвиждаше се той да е извън игра и за срещите с Уругвай (31 август), Венецуела (5 септември) и Перу (5 октомври).Апелативната комисия на ФИФА потвърди, че поведението на Меси е било укоримо. Според членовете й обаче не са били представени достатъчно доказателства. Вдигната е и глобата от 10 000 швейцарски франка.Аржентина е изправен пред предизвикателство в опита да се класира за световното в Русия през 2018 г. Небесносините са пети, като изостават с точка от четвъртия Чили и с две от втория Колумбия и третия Уругвай. Убедително начело е Бразилия, като .За световното се класират директно първите четири. Петият играе плейоф с отбор от зона \"Океания\".", "date": "2017.05.05", "title": "Наказанието на Меси беше отменено и той ще играе във важните мачове за Аржентина"}
{"url": "http://www.dnevnik.bg/sport/2017/05/05/2966000_ucheni_dokazaha_che_rugaeneto_podobriava_sportnite/", "text": "Ругаенето повишава мускулната сила и издръжливостта, доказа екип от специалисти. Добра доза от неприлични думи може да бъде това, от което се нуждае един спортист, за да \"освободи\" нов прилив на енергия.Пример за подобно поведение са изблиците на ярост и последвалите думи на водача в световната ранглиста в тениса Анди Мъри. Дали това държание повишава спортните му резултати? Изглежда, да.\"Знаем от предишни наши изследвания, че ругаенето прави хората по-способни да понасят болка. Възможна причина за това е, че се стимулира симпатиковата нервна система, която влияе на сърцето, когато сте в опасност\", заяви д-р Ричард Стивънс от университета в Нюкасъл, цитиран от \"Скай нюз\".Той и негови колеги са извършили тестове, в които доброволци е трябвало да ругаят преди интензивни сесии на велоергометър или да стискат устройство, което измерва силата на захващане на ръката.Изследванията показват, че и в двата експеримента псуването е довело до значителни подобрения в ефективността в сравнение при произнасяне на по-умерени фрази. Мощността се е увеличила с 24 вата, а силата на захващане със средно 2.1 кг.\"Защо ругаенето има такъв ефект върху силата и поносимостта към болката - предстои да разберем\", допълни д-р Стивънс.", "date": "2017.05.05", "title": "Учени доказаха, че ругаенето подобрява спортните резултати"}
{"url": "http://www.dnevnik.bg/bulgaria/2017/05/05/2966352_slavi_trifonov_obiavi_che_moje_da_vleze_v_parlamenta_i/", "text": "Водещият Слави Трифонов обяви днес, че може да влезе в парламента и насилствено, както се случи в Македония, предаде Би Ти Ви, като се позова на неговите думи. \"Човек може да влезе (в парламента - б.а.) като избраник, насилствено и доброволно, да го разгледа – мога и по трите\", казал шоуменът.Както се закани в четвъртък, и днес той продължи седящия си протест пред Народното събрание. Трифонов настоява депутатите да предприемат конкретни действия за превръщането в закон на резултата от референдума за промяна на изборните права.В него 2.5 млн. души се обявиха за задължителен мажоритарен избор на народни представители и намаляване на субсидията на партиите. Днес до Трифонов беше вечният кандидат-президент Йоло Донев, подкрепяха го и група граждани.Водещият обяви, че няма да се съобразява с работното време на депутатите и ще продължи протеста си и в следващите дни. Според него постоянството е важно.В отговор на въпрос Слави Трифонов каза, Георги Гергов е бизнесмен, когото познава от много години, като той и неговото семейство са му приятели. Той уточни, че работата му в \"Шоуто на Слави\" го среща с всякакви хора и не дължи отчет за тях.", "date": "2017.05.05", "title": "Слави Трифонов обяви, че може да влезе в парламента и със сила"}
{"url": "http://www.dnevnik.bg/sport/2017/05/05/2966415_toni_parkur_niama_da_igrae_do_kraia_na_pleiofite_v_nba/", "text": "\"Сан Антонио\" обяви, че няма да може да разчита на титулярния си пойнт гард Тони Паркър до края на плейофите в Националната баскетболна асоциация (НБА). 34-годишният французин има разкъсване на сухожилие в четириглавия бедрен мускул, точно над коляното, показа направеният в четвъртък ядрено-магнитен резонанс.Паркър се контузи при победата над \"Хюстън рокетс\" (121:96) във втория мач от полуфиналния тексаски сблъсък в Западната конференция. Той се приземи много тежко върху левия си крак при стрелба с отскок, остана известно време на земята, след което опита да върви, но не успя и беше изнесен на ръце от съотборниците си.Преди контузията Паркър правеше отличен мач, като вкара осем от 13-те си стрелби от игра, включително две тройки от два опита, и беше втори по резултатност в своя отбор с 18 точки. Към тях той добави четири асистенции и три борби.В осемте си мача от началото на плейофите, в които \"Сан Антонио\" записа пет победи и три загуби срещу \"Мемфис гризлис\" (4:2) и \"Хюстън\" (1:1), Паркър имаше средни показатели на мач от 15.9 точки при 52.6% успеваемост в стрелбата от игра, включително 57.9% от зоната за три точки, 3.1 асистенции, 2.5 борби и 26.4 минути.По време на редовния сезон той пропусна 18 от 82-та мача на своя отбор заради контузия. Французинът, който има четири шампионски пръстена с \"шпорите\", изигра своя 15-и сезон в НБА.В негово отсъствие титулярен пойнт гард ще бъде Пати Милс, а повече игрови минути ще има и за новобранеца Джамал Мъри.В събота сутринта в 4.30 ч. българско време \"Хюстън\" посреща \"Сан Антонио\" в третия мач от серията. Два часа и половина по-рано започва третият двубой между \"Торонто раптърс\" и шампиона \"Кливланд кавалиърс\", който води с 2:0 победи след двете срещи в Охайо.С 2:0 води и фаворитът за титлата \"Голдън стейт уориърс\" срещу \"Юта джаз\" в другия полуфинал в Западната конференция, а във втория полуфинал на изток \"Бостън селтикс\" има аванс от 2:1 срещу \"Вашингтон уизърдс\". ", "date": "2017.05.05", "title": "Тони Паркър няма да играе до края на плейофите в НБА"}
{"url": "http://www.dnevnik.bg/sviat/2017/05/05/2966411_germaniia_niama_da_pozvoli_turci_da_glasuvat_na_neina/", "text": "Германия обяви в петък, че няма да позволи турски граждани да гласуват на нейна територия в евентуален референдум за връщане на смъртното наказание в Турция, съобщи \"Ройтерс\".Темата бе използвана по време на кампанията за референдум за увеличаване на президентските правомощия и след него държавният глава Реджеп Тайип Ердоган продължи да говори по нея като нещо, което много вълнувало турския народ.\"Политически абсолютно не можем да си представим да разрешим подобен вот в Германия по мярка, която противоречи на нашата Конституция и на европейските ценности\", каза в Берлин правителственият говорител Щефен Зиберт на редовната пресконференция.Посолствата и консулствата се ползват с известни привилегии и имунитет съгласно Виенската конвенция от 1961г. и Турция е много вероятно да иска да ги използва като места, където да се произнесат желаещите да участват около 1.5 милиона турци в Германия.Но Зиберт изтъкна: \"Ако друга държава иска да проведе избори или гласуване в консулствата си в Германия, това се нуждае от разрешение от германските власти\".Турция се отказа от смъртното наказание преди 13 години като част от процеса за преговори за членство в Европейския съюз. След неуспешния опит за преврат от миналия юли Реджеп Тайип Ердоган на няколко пъти каза, че ще одобри връщането на най-тежкото наказание, ако парламентът отправи подобно предложение и ако то бъде одобрено на референдум. Това, обаче, би означавало и автоматичен край на преговорите с ЕС.Канцлерът Ангела Меркел, която през септември ще поиска от избирателите четвърти мандат, е заявявала, че Европа не бива да отблъсква Турция, въпреки тревогата от засилващата се хватка на Ердоган над властта.В петък външният министър на Австрия Себастиан Курц каза, че страната му няма да позволи на турски граждани да участват на нейна територия в референдум за връщане на смъртното наказание.", "date": "2017.05.05", "title": "Германия няма да позволи турци да гласуват на нейна територия за смъртно наказание"}
{"url": "http://www.dnevnik.bg/sport/2017/05/05/2966418_ansambulut_i_vladinova_vodiat_sled_purvite_suchetaniia/", "text": "Ансамбълът на България и  започнаха отлично Световната купа в \"Арена Армеец София\".Воденият от Весела Димитрова отбор, който за първи път се изправи пред българска публика, поведе в класирането след изиграването на първото съчетание от многобоя на пет обръча. Симона Дянкова, Мадлен Радуканова, Теодора Александрова, Елена Бинева и Лаура Траатс допуснаха две малки неточности в изпълнението си, но получиха най-висока оценка от 18.150.Второто място зае Украйна с 18.050, а трети са рускините с 16.850, които не са с титулярния си състав. В събота предстои изпълнението на две въжета и три топки.Владинова също води в многобоя след първите два потока. Тя изигра много силно съчетанията си и събра 37.350. Плевенчанката получи най-високи оценки за изпълненията си на обръч (18.800) и на топка (18.550).Втора е Линой Ашрам от Израел с 34.850 (18.350 на обръч и 16.500 на топка), а трета е другата българка Катрин Тасева с 34.750 (16.350 на обръч и 18.400 на топка).По-късно съчетанията си ще изиграят гимнастичките от третия поток.", "date": "2017.05.05", "title": "Ансамбълът и Владинова водят след първите съчетания"}
{"url": "http://www.dnevnik.bg/bulgaria/2017/05/05/2966426_regionalnoto_ministerstvo_shte_produlji_da_e_stojer_na/", "text": "Министерството на регионалното развитие и благоустройството ще остане стожер на правителството на ГЕРБ, каза днес по БНТ новият министър Николай Нанков. Той обяви, че програмата за саниране ще продължи, но ще има оптимизиране, основно по организацията на работа. Според Нанков цените към момента са \"максимално изпилени\", като предстои актуализация на референтните стойности.По отношение на пътищата, новият министър обяви, че ще се работи приоритетно по проектите за магистрали и шосета в Северна България – новите участъци на \"Хемус\", участъците Видин- Ботевград и Русе – Велико Търново. Ще продължи и работата по \"Струма\".Като приоритет министърът посочи и въвеждането на ТОЛ системата и съобщи, че , е паднала в съда. Според Нанков ремонтите на виадукти и тунели, започнати от служебното правителство са били нужни, но не е трябвало те да се правят с парите за оперативно поддържане на пътищата.Попитан за  в ръководството на Агенция \"Пътна инфраструктура\". Министърът обяви, че сегашният шеф Дончо Атанасов остава на поста си. Ще има обаче структурни и персонални промени.", "date": "2017.05.05", "title": "Регионалното министерство ще продължи да е стожер на правителството на ГЕРБ, обяви новият министър"}
{"url": "http://www.dnevnik.bg/sviat/2017/05/05/2966432_brekzit_e_tragediia_za_koiato_evropa_sushto_doprinese/", "text": "Решението на Великобритания да напусне Европейския съюз е трагедия, за която Европа също допринесе, заяви днес във Флоренция председателят на Европейската комисия Жан-Клод Юнкер, цитиран от \"Франс прес\" и \"Ройтерс\". Той говори на френски, като обяви, че го предпочита пред английския, който бавно, но сигурно губи влияние в Европа.\"Французите ще гласуват в неделя и бих искал да разберат това, което казвам за Европа и нациите\", добави Юнкер на английски, преди отново да мине на френски. Думите му предизвикаха смях и ръкопляскания сред аудиторията от висши европейски представители, местни лидери и италиански студенти.Председателят на ЕК отбеляза обаче, че успехите на съюза, включително за поддържането на мира между страните, често се подминават. \"Критикуват ни, разкъсват ни на парчета, но навсякъде другаде по света ни се възхищават. Превъзмогнахме десетилетия, векове на кръвопролития\", заяви Юнкер.Той допълни, че в много отношения действията на Еврокомисията са били прекалени и посочи твърде многото регулации и прекомерната намеса в живота на европейските граждани.В реч на английски главният преговарящ на ЕК за Брекзит, французинът Мишел Барние, заяви, че приоритет в преговорите ще бъде да се гарантират правата на всички около 3.2 милиона граждани на ЕС във Великобритания и около 1.2 милиона британци в държавите от съюза, предаде \"Ройтерс\".Той подчерта, че Брекзит неизбежно ще донесе и редица негативни последици, които ще са логично следствие от избора, направен от британския народ. Барние отхвърли твърденията в Лондон, че преговорите трябва до голяма степен да останат поверителни. \"Ще направя всичко по силите си информацията за преговорите да бъде обществено достояние така, че да могат да се водят информирани дебати\", каза главният преговарящ за Брекзит.", "date": "2017.05.05", "title": "Брекзит е трагедия, за която Европа също допринесе, смята Юнкер"}
{"url": "http://www.dnevnik.bg/sport/2017/05/05/2966427_voleibolistkite_na_marica_uduljiha_pulnata_si/", "text": "Волейболистките на \"Марица\" сложиха по шампионски точка на поредния си силен сезон, в който нямаха никаква конкуренция в България. Пловдивчанки спечелиха Купата на България, която добавиха към титлата си от първенството.Състезателките на Иван Петков победиха с 3:0 (25:15, 25:18, 25:12) \"Славия\" във финала в \"Христо Ботев\".\"Марица\" триумфира за трета поредна година в надпреварата и общо за четвърти път в историята си след 2012 г. Това е третият пореден дубъл за пловдивчанки, които имат пълна хегемония на вътрешната сцена.В първите два гейма \"Славия\" беше равностоен само в началото, след което \"Марица\" натрупваше преднина. В третия пловдивчанки имаха пълно превъзходство още от първите разигравания.", "date": "2017.05.05", "title": "Волейболистките на \"Марица\" удължиха пълната си хегемония и с Купата на България"}
{"url": "http://www.dnevnik.bg/analizi/2017/05/05/2966421_balkanite_se_nujdaiat_ot_sasht_a_tiah_gi_niama/", "text": "Този месец, докато пътувах през седем държави в Югоизточна Европа, спрях в Сараево. Застанах в началото на Латинския мост, на ъгъла, променил света, където ерцхерцогът Франц Фердинанд загива от куршум на убиец и това отприщва цикъл на насилие и война, обхванал първата половина на 20 в. и отново завладял Югоизточна Европа през последното десетилетие на века.Това беше ясно напомняне за старата максима, че макар историята да не се повтаря, тя се римува (препратка към цитат от американския писател Марк Твен – бел. ред.). Югоизточна Европа, регион на кръстопътя на историята, отново е изправен пред нарастващи предизвикателства. САЩ трябва да започнат да им обръщат по-голямо внимание.Икономическият растеж в голяма част от региона досега беше недостатъчен, за да даде на младите възможност да водят живот, изпълнен със смисъл и удовлетворение в родината си. Раздутите държавни предприятия, прекалено усложнените регулации и ширещата се корупция често са пречка пред възможността на региона да осъществи неизползвания си икономически потенциал.Бежанската криза хвърли голям товар на плещите на страните в тази част на Европа и породи спорове за граничната сигурност между съседи. Нараства политическото напрежение. Македония е в . Албанската опозиция  от февруари насам. Несигурност витае за бъдещето на обединена Босна и Херцеговина. Скорошните провокации изостриха напрежението между , застрашавайки напредъка в нормализирането на отношенията между двете страни.Тъжно наследство на етнически и религиозни конфликти, висока младежка безработица и други факториза опасността от тероризъм. През последните години стотици бойци от региона отидоха да се бият за \"Ислямска държава\" в Ирак и Сирия. Само за миналата година 19 заподозрени бяха арестувани в Косово в операция срещу план на \"Ислямска държава\" да организира атентат по време на  между Израел и Албания. Във време, когато \"Ислямска държава\" е изправена пред неизбежно поражение в  и , терористите  със заповеди да атакуват западни цели, които потенциално включват места в Югоизточна Европа.Може би най-обезпокоителни от всичко са все по-интензивните усилия на Русия да потвърди зловредното си влиние в региона и да попречи на югоизточноевропейските нации да изберат собственото си бъдеще. Най-драматичният пример за това беше подкрепяният от Русия опит за преврат в Черна гора миналия октомври. За да бъде спряно , руски разузнавачи планираха да се свали правителството и да бъде убит министър-председателят в деня на вота. Вярвам, че когато разберем за мащаба, в който е била извършена тази възмутителна атака срещу Черна гора, ще се види, че (руският президент) Владимир Путин би направил всичко необходимо, за да постигне целта си и да възстанови Руската империя.С оглед на тези предизвикателства не е изненада, че при всяка спирка, която направих,да бъде потвърдено американското лидерство. Нациите в този регион са готови и искат да се изправят пред предизвикателствата. Не могат обаче да го направят сами. А партньорът, когото избират, са Съединените щати. Какво можем да направим сега?Първо, САЩ трябва да покажат активно присъствие. Както ми каза премиерът на една югоизточноевропейска държава, няма друг регион на света, където думите на американските лидери имат толкова голяма тежест или имат по-голям шанс да предизвикат значими стъпки към напредък. Именно затова продължителният ангажимент и по-чести посещения в региона на високопоставени американски служители са толкова важни.Второ, САЩ трябва да запазят подкрепата си за югоизточноевропейските страни, докато те преследват целта на интеграция в евроатлантическата общност брез институции като НАТО и ЕС. Именно този процес на интеграция предлага най-голямата надежда за мир и благоденствие в региона. Това означава, че САЩ трябва да оказват силна подкрепа за американски програми, които помагат за укрепване на върховенството на закона и борбата с корупцията – задължителни стъпки по пътя към евроатлантическата интеграция. Трябва ида остави вратата отворена за нациите от Югоизточна Европа, които все още се надяват да се присъединят.Най-накрая, САЩ трябва да застанат зад правото на всяка държава в Югоизточна Европа да избере бъдещето си без външна намеса, независимо дали става въпрос за агресия на Русия, която иска да преначертае границите в Европа чрез насилие, или за терористите, които целят да унищожат нашата обща цивилизация. Разширяването и задълбочаването на сътрудничеството в сигурността с нашите регионални съюзници и партньори е крайно необходимо.След двете световни войни САЩ поеха ангажимент за Европа, която е цяла, свободна и мирна. Направихе го, защото едно поколение държавници признаха, че американското лидерство е необходимо за постигане на мира и благоденствието в Европа, които бяха и все още са част от интересите на САЩ за национална сигурност. През последните седем десетилетия правихме избори и давахме жертви, за да удържим на думата си: навсякъде в Европа през Студената война, в Босна и Косово през деветдесетте години на миналия век, а днес в страните от източния фланг на НАТО. Трябва да сме подготвени отново да спазим ангажимента си в Югоизточна Европа, тъй като уроците на историята са ясни: пренебрегването на региона е в наша вреда.", "date": "2017.05.05", "title": "Балканите се нуждаят от САЩ, а тях ги няма"}
{"url": "http://www.dnevnik.bg/bulgaria/2017/05/05/2966422_ombudsmanut_obiavi_che_podlaga_noviia_parlament_na/", "text": "Като тест за парламента, така омбудсманът Мая Манолова определи отношението на депутатите към внесените от нея днес предложения за промени в законите, касаещи Частните съдебни изпълнители (ЧСИ). \"Народните представители трябва да покажат на кого са слуги – на народа, или на икономически интереси. Това е вододелът\", поясни Манолова по БНТ. Тя допълни, че шикалкавения няма да приеме.Според омбудсмана ситуацията е нетърпима, а хората изнемогват. \"Съдът сега е обикновена секретарка на монополните дружества и банките\", смята омбудсманът.Мая Манолова обяви, че през миналата година жалбите до нея са със 100% повече отколкото при нейния предшественик. Тази година пък се очертава да се постави нов рекорд, като за четири месеца има 4950 жалби.", "date": "2017.05.05", "title": "Омбудсманът обяви, че подлага новия парламент на първи тест"}
{"url": "http://www.dnevnik.bg/sviat/2017/05/05/2966417_aviacionnite_vlasti_v_evropa_predlojiha_pravila_za/", "text": "Европейската агенция за авиационна безопасност (EASA) публикува в петък предложенията си за регулиране на това как да се използват малки дронове. От 12 май до 12 август ще се събират коментари, реакции и предложения за това как да се въведе ред в масовото навлизане на подобни безпилотни летателни устройства в небето на Европейския съюз.Предложенията включват инсталирането на технологии, които да не позволяват дрон да навлиза над забранени територии, както и във всяка опаковка да се прилага листовка с инструкции какво е забранено и какво се препоръчва на собствениците да направят преди да включат апарата.От близо две години се търси отговор на бързото разрастване на този сегмент - било като хоби, било за бизнес цели, а регулаторите опитват да намерят такова компромисно решение, че дроновете да се използват безопасно без да се пречи на тази индустрия да се разраства.\n    Особени опасения предизвиква безконтролното използване на дронове близо и в района на летища. Редица пилоти съобщават за разминаване на близко разстояние с подобни устройства и EASA създаде специална комисия за анализиране на рисковете от сблъсък с дрон.Предложенията на агенцията са оформени за различни категории от малките дронове. Затова има и различни ограничения за максималната височина - от 50 до 120 метра над земята.Други предложени ограничения са дроновете да може да бъдат идентифицирани от разстояние, да са оборудвани с технология, която им пречи да навлизат над забранени обекти като летища и ядрени централи, например, както и задължителна регистрация на всеки собственик на дрон с тегло над 250 грама.Регулациите за малките апарати с тегло под 150 грама са поверени в момента на отделните страни членки на ЕС, поради което се е оформило разпокъсано законодателство, в което се опитват да работят производители като китайската DJI и френската Parrot.От EASA смятат, че по този начин ще може да се отговори на притесненията за сигурността и за запазване на личното пространство.Изискванията към дизайна на малките дронове ще се въведат чрез законодателството за продукти, одобрени за цялата територия на Европейската икономическа зона - т.нар. CE Marking.Освен това се предлага въвеждане на четири категории за операторите на летателните машини, обозначени с С0 до С4. Те предвиждат различна пределна възраст на използващите ги - за С0, например, няма ограничение, но за С1 вече трябва да си поне на 14 години (или надзираван от поне 14-годишен), регистриране на оператора (или надзорника му) и преминаване на онлайн тест. До използване на С4 ще се допускат само навършили 16 години (или надзорник поне на тази възраст), да се регистрират операторът и дронът и да мине онлайн тест.Има и някои формулировки, които сериозно биха ограничили използването на дронове - забрана да летят над многолюдни маси хора, да не слизат под 20 метра от частна собственост, да не летят над хора, сгради или автомобили и да не снимат хора без тяхно съгласие.Според риска, който би могло да носи използването на дрон, се предлагат и 3 категории с различни изисквания:- (открита) с нисък риск, не се изисква предварително разрешение от съответните власти за използване на безпилотното средство;- (специфична) със среден риск, за която компетентните органи трябва предварително да разрешат полет с изключение на стандартни случаи, когато е достатъчно само уведомление от оператора;- (сертифицирана) с висок риск, изисква се не само изрично разрешение от властите, но и дронът да отговаря на определени изисквания, да се управлява от лицензиран пилот и операторът да има одобрение за подобна дейност.След обработването на реакциите окончателното предложение ще бъде направено от EASA в края на годината.", "date": "2017.05.05", "title": "Авиационните власти в Европа предложиха правила за малки дронове"}
{"url": "http://www.dnevnik.bg/sviat/2017/05/05/2966434_amerikanski_voinik_e_ubit_v_somaliia_pri_operaciia/", "text": "Американски войник е бил убит вчера при операция в Сомалия срещу екстремистката групировка \"Аш Шабаб\", съобщи Африканското командване на САЩ, цитирано от \"Ройтерс\" и БТА.В съобщението се уточнява, че войникът е загинал близо до Барии, на около 64 км западно от столицата Могадишу. Впоследствие други източници от въоръжените сили потвърдиха, че двама войници са пострадали при инцидента. Това е първият случай, при който американски войник е убит в Сомалия от 1993 г. насам.На брифинг за репортери представител на Пентагона обяви, че нападателите, открили огън по американските части, са били неутрализирани. Операцията, при която са били ликвидирани, е била насочена срещу обект на \"Аш шабаб\", в който са пребивавали лица, свързани с атаки по американски и сомалийски военни и по екипи на мироопазващата мисия на Африканския съюз в Сомалия (АМИСОМ).Сомалийски служител от разузнаването казал на агенцията, че американски войници, спуснати от хеликоптери, нападнали скривалище на терористи, които оказали яростна съпротива. В престрелката били ранени двама американски войници.Въпросният обект е разположен в село Дарусалам, където се смята, че се укрива заместник-ръководителят на \"Аш шабаб\" Абдирахман Мохамед Уарсаме. Американските власти по-рано обявиха награда от 5 милиона долара за информация, която може да помогне Уарсаме да бъде изправен пред правосъдието. Не е ясно обаче дали издирването на високопоставения член на \"Аш шабаб\" е било крайната цел на операцията, обяснява \"Ройтерс\".През последните седмици САЩ и Сомалия засилиха действията срещу свързаната с \"Ал Кайда\" групировка. Президентът Доналд Тръмп одобри разширяване на американските военни операции срещу Аш Шабаб, припомня \"Асошиейтед прес\".Новият сомалийски президент Мохамед Абдулахи Мохамед, който има американско гражданство, обяви миналия месец нова офанзива срещу Аш Шабаб, чиято база е в Сомалия, но организира нападения в цяла Източна Африка. Групировката, която бе прогонена преди години от района на Могадишу, но продължи да извършва кървави атаки, обяви, че ще засили нападенията в отговор на действията на Тръмп и Мохамед.", "date": "2017.05.05", "title": "Американски войник е убит в Сомалия при операция срещу \"Аш Шабаб\""}
{"url": "http://www.dnevnik.bg/sviat/2017/05/05/2966436_ukrainskite_vlasti_obiaviha_stivun_segal_za_zaplaha_za/", "text": "Украинските власти забраниха на американския актьор Стивън Сегал да влиза на тяхна територия за срок от пет години и го нарекоха заплаха за националната сигурност, съобщи агенция \"Интерфакс\", цитирана от ДПА и БТА. Той получи руско гражданство през ноември. Сегал е и сред хората, подкрепили публично анексията на Крим от Русия.Актьорът има черен колан по айкидо и е известен като приятел на руския президент Владимир Путин. Двамата споделят обща страст към бойните изкуства.65-годишният Сегал е израснал в Калифорния, но твърди, че има руско и монголско потекло.", "date": "2017.05.05", "title": "Украинските власти обявиха Стивън Сегал за заплаха за националната сигурност"}
{"url": "http://www.dnevnik.bg/sport/2017/05/05/2966331_trima_begachi_pista_za_formula_1_i_edna_nevuzmojna/", "text": "Мечта, постижима цел или утопия? Да пробягаш маратон за по-малко от 2 часа изглежда немислимо за човешките представи. Но както понякога се случва, в основата на големите постижения стои една на пръв поглед налудничава идея.През 2014 г. \"Найки\" обяви своя проект \"Мисия: Под 2 часа\", който цели пробягването на маратон (42.125 км) за по-малко от 2 часа. След години на изследвания и планиране е време за най-важната част - същинският опит.В събота рано сутринта трима от най-добрите маратонци ще пробват да направят невъзможното възможно. В 6.45 ч. сутринта българско време те ще излязат на пистата за Формула 1 \"Монца\". Те ще направят 17.5 обиколки на 2.4-километровата писта. Времето и мястото са внимателно подбрани с цел да се създадат отлични условия - климат, терен, надморска височина и настилка. Очакванията са за хладно време със слаб вятър.\"Вярваме, че ако рекордът на двучасовата мисия падне, ще паднат и рекордите на традиционните маратони. Хората ще бягат по-бързо, така че очакваме и вярваме, че подобно нещо ще се случи\", каза Брад Уилкинс, който е част от изследователския екип на \"Найки\".\"Монца\" е равна, без хълмисти участъци, което е добре за скоростта. Има широки ъгли, без остри завои, което позволява оптимизиране на енергията за бързо тичане\", обясни Уилкинс.Тримата избрани атлети са , Лелиса Десиса (двукратен победител в Бостънския маратон с лично време 2.04:45 ч.) и Зерсенай Тадесе (световен рекордьор на полумаратон с личен резултат на маратон 2.10:41 часа). В момента световният рекорд е 2.02:57 ч. на Денис Кимето от Кения и беше поставен на Берлинския маратон през 2014 г.Изчисленията показват, че за да се падне под два часа, ще трябва настоящият рекорд да бъде подобрен с близо 3%, което е огромен процент спрямо стандартите. Това означава също, че трябва да се бяга около 2:50 минути на километър или да се свали с около 4-5 секунди под сегашното постижение. Атлетите ще трябва да се движат със средна скорост 21 км/ч, като не биха могли да си позволят голяма амплитуда в темпото.\"Физически е възможно предвид опита на състезателите, темпото на тичане и обувките - всичко може да направи разликата. Въпреки това, подобен скок за рекорд в бягането на дълги разстояния е много голям за историческите стандарти\", каза Майкъл Джойнър, специалист по спортни постижения.Опитът може да бъде гледан на живо  и в .", "date": "2017.05.05", "title": "Трима бегачи, писта за Формула 1 и една (не)възможна мисия - ще бъде ли пробяган маратон за под 2 часа"}
{"url": "http://www.dnevnik.bg/sport/2017/05/05/2966084_nba_otkri_akademiia_za_nabirane_na_mladi_talanti_v/", "text": "Националната баскетболна асоциация (НБА) откри своята първа тренировъчна академия в Африка. Основната цел е да разшири присъствието си на континента и да подготви повече местни кадри за лигата.\"Целта на академията на НБА в Африка е да създаде по-пряк път на младите хора, които имат талант, така че бъдещето им да не се определя случайно\", каза вицепрезидентът на НБА в Африка Амаду Гало Фал, цитиран от \"Ройтерс\".Академията е базирана в Сенегал, където спортната програма за развитие в партньорство с НБА вече е произвела професионални играчи като центъра на \"Минесота\" Горгий Диенг.През миналата година бяха открити три академии в Китай и предстои отварянето на такива в Индия и Австралия.\"Ако мога да намеря дете от Африка, което може да стреля към коша, това е специално. Защо? Защото те нямат условия\", каза техническият директор на академията Роланд Хюстън.Броят на чуждестранните играчи в НБА се увеличава, като в началото на сезона те бяха 113. Повечето от тях са европейци, а африканците са 14.", "date": "2017.05.05", "title": "НБА откри академия за набиране на млади таланти в Африка"}
{"url": "http://www.dnevnik.bg/bulgaria/2017/05/05/2966453_segashnoto_uravnenie_na_upravlenieto_e_po-lesno_obiavi/", "text": "Сегашното уравнение на управлението е по-лесно, защото неизвестните са с едно по-малко, каза днес по БНТ министърът на финансите Владислав Горанов. Той визира това, че вторият кабинет Борисов управляваше в коалиция с още две партии – АБВ и Реформаторския блок, докато сега партньорът е един – \"Обединените Патриоти\".В отговор на въпрос, дали мрази да харчи пари, Горанов обяви, че когато се харчат публични средства, финансовият министър го приема лично. Той уточни обаче, че учителските заплати е добре да започнат да се увеличават от тази година, защото дефицитът в грамотност е проблем, който трябва да бъде решен максимално бързо.Владислав Горанов посочи, че бюджетът е в добра кондиция и ако третият кабинет на Борисов си свърши работата, може и дефицитът да намалее. Финансовият министър подчерта, че сегашното правителство е изправено пред много повече предизвикателства от предишното.\"Знаем, че нямаме, не сто дни, а дори един ден, не ни е простено да губим и ден\", посочи Горанов. Той подчерта, че ако се натрупат негативи, те няма да бъдат простени от много по-силната опозиция.Горанов каза още, че кабинетът Борисов 3 нямаме нужда вече да връщаме властта, защото формулата на управление е приемлива и разпознаваема за хората.", "date": "2017.05.05", "title": "Сегашното уравнение на управлението е по-лесно, обяви Владислав Горанов"}
{"url": "http://www.dnevnik.bg/sport/2017/05/05/2966490_dermendjiev_tova_e_nai-silniiat_period_ot_razvitieto/", "text": "Треньорът на \"Лудогорец\" Георги Дерменджиев заяви, че това е най-силният период в развитието на клуба. Той оцени високо шестата поредна шампионска титла, .\"И от трите титли, които съм спечелил, съм много доволен. Всички са трудно извоювани, тази също, защото играхме в Шампионската лига и отборът трябваше да разпределя правилно силите си в мачовете. Това е най-силният период от развитието на \"Лудогорец\" - излязохме от групата в Шампионската лига, станахме шампиони, а ни чака и финал за купата (на 24 май срещу \"Ботев\")\", каза Дерменджиев пред \"Диема спорт\".Той изрази задоволството си от голямата преднина в класирането (19 точки пред ЦСКА и \"Левски\"). \"Аз съм пловдивчанин и за мен е удоволствие в родния ми град \"Лудогорец\" да стане шампион. Не можем да правим прогнози, че титлата ще дойде толкова рано, така се стекоха обстоятелствата.\"По думите му най-голямото предизвикателство пред него и отбора е било да контролира мотивацията в Първа лига след мачовете с ПСЖ и \"Арсенал\". \"Футболистите вече преживяха този цикъл мачове от Европа и България. Не искам да кажа, че българските отбори са слаби, но тогава мотивацията беше много трудна, защото физически и психически преди ги насочвахме към мачовете в от Шампионската лига. Имаше доста мачове, които играхме равномерно.\"Дерменджиев каза, че \"Лудогорец\" се нуждае от конкуренция в първенството, защото тя е необходима за българския футбол и националния отбор.\"Нашите цели са високи, имаме мач на 24 май за купата, а след това отборът трябва да се подготви, за да влезем в групите на Шампионската лига. Много хора мислят, че ние сме абонирани за това, но това не е така. Играхме срещу много силни отбори, така че всеки отбор си поставя тази цел. Не можем да отстъпваме и ще гледаме към седмата титла\", добави треньорът.", "date": "2017.05.05", "title": "Дерменджиев: Това е най-силният период от развитието на \"Лудогорец\""}
{"url": "http://www.dnevnik.bg/citat_na_deniia/2017/05/05/2966476_citat_na_denia_kato_precenihme_che_gospoja_pavlova_ima/", "text": "В момента, в който преценихме, че госпожа Павлова има чанта и дадохме портфейл – министерски пост.Това каза министърът на финансите . Реакцията му беше на въпрос на водещия Бойко Василев, свързан с разгоряла се дискусия в социалните мрежи, за цената на чантите, които Лиляна Павлова носи.", "date": "2017.05.05", "title": "Цитат на деня: Като преценихме, че госпожа Павлова има чанта и дадохме портфейл"}
{"url": "http://www.dnevnik.bg/sport/2017/05/05/2966464_grigor_dimitrov_popadna_v_potoka_na_muri_v_madrid/", "text": "Българският тенисист Григор Димитров попадна в поток с водача в световната ранглиста Анди Мъри в турнира от сериите \"Мастърс\" в Мадрид.Хасковлията, който е 12-и в схемата на надпреварата, започва участието си с Филип Колшрайбер. До момента двамата с 31-ия в света не са се срещали помежду си.При успех следващият съперник на Димитров ще е победителят между Иво Карлович и Роберто Баутиста Агут. След това е възможна среща с Мъри.В другата част на схемата са Новак Джокович и Рафаел Надал, които могат да се срещнат на полуфинал.Димитров ще играе в Мадрид за пета поредна година. През 2016 г. той загуби още в първия кръг от испанеца Пабло Кареньо Буста. Най-доброто му представяне беше през 2015 г., когато отстъпи в четвъртфиналите на рекордьора по титли Надал. При първите си две участия българинът стигна до третия кръг, където беше спрян от Томаш Бердих (2014 г.) и Стан Вавринка (2013 г.).След силния старт на годината, извел го до две титли и полуфинал в Australian Open, българинът е в серия от четири поредни загуби. Преди ден .", "date": "2017.05.05", "title": "Григор Димитров попадна в потока на Мъри в Мадрид, започва срещу германец"}
{"url": "http://www.dnevnik.bg/sport/2017/05/05/2966469_ludogorec_specheli_istoricheska_shesta_poredna/", "text": "\"Лудогорец\" спечели историческа шеста поредна шампионска титла. Разградчани подпечатаха очаквания си триумф с нова изразителна победа след 3:0 срещу \"Локомотив\" (Пловдив).Головете за успеха вкараха Абел Анисе, Вандерсон и Натанаел. Двата отбора завършиха с по десет човека след червените картони на Светослав Дяков и Димитър Велковски.Воденият от Георги Дерменджиев отбор събра 19 точки преднина пред ЦСКА и \"Левски\" и се оказа недостижим за тях. Това е най-рано спечелената титла за състава. Футболистите отпразнуваха триумфа със специално подготвени фланелки, като се събраха пред около 20-ината си привърженици в Пловдив.С шестата си поредна титла \"Лудогорец\" се доближи до рекорда на ЦСКА. Между 1954 и 1962 г. червените станаха шампиони девет пъти поред.До момента след 31 мача разградчани имат две загуби - от \"Левски\" и \"Дунав\".В началото \"Локомотив\" имаше възможности, но не успя да вкара. В 11-ата минута след центриране от ъглов удар Анисе изскочи при близката греда и с глава даде преднина на отбора си. Половин час по-късно Марселиньо изпусна добър шанс.В последните секунди на първата част единственият българин в състава на \"Лудогорец\" - капитанът Дяков, заслужи червен картон за удар без топка срещу Велковски. Малко след това самият Велковски се изправи и пресилено беше изгонен заради спречкване с Марселиньо.\"Лудогорец\" стигна до още два гола след почивката. Вандерсон напредна в 75-ата минута и с далечен удар в долния десен ъгъл направи 2:0. Седем по-късно Натанаел стреля силно и увеличи преднината на отбора си.\"Локомотив\" имаше добра възможност да намали в 88-ата минута, но Дино Мартинович отблизо улучи гредата.", "date": "2017.05.05", "title": "\"Лудогорец\" спечели историческа шеста поредна шампионска титла"}
{"url": "http://www.dnevnik.bg/sport/2017/05/05/2966518_uest_hem_udari_shampionskite_ambicii_na_totnum/", "text": "\"Уест хем\" нанесе удар по шампионските амбиции на \"Тотнъм\". \"Чуковете\" спечелиха с 1:0 лондонското дерби и намалиха шансовете на градския си съперник за титлата във Висшата лига.Ценния гол за домакините вкара Мануел Лансини в средата на второто полувреме.\"Уест хем\" сложи край на забележителната серия от десет поредни победи на \"шпорите\" в първенството. Воденият от Маурисио Печетино състав остава втори на четири точки зад \"Челси\", който обаче е с мач по-малко.До края \"Тотнъм\" ще се надява на грешки на сините, но и трябва да извлече максимума от домакинството на \"Манчестър юнайтед\" и гостуванията на \"Лестър\" и \"Хъл сити\".Първото добро положение в мача беше пред Лансини в седмата минута, но нападателят не успя да даде преднина на отбора си. До почивката \"Тотнъм\" създаде хубави възможности чрез Хари Кейн и Кристиан Ериксен, но също без резултат.\"Чуковете\" поведоха в 65-ата минута след разбъркване пред вратата на съперника. Тогава топката стигна до Лансини, който със силен удар отблизо я прати във вратата.\"Тотнъм\" потърси обрат, но не можа да затрудни съперника. Вместо това \"Уест хем\" имаше възможности за втори гол, които не оползотвори.", "date": "2017.05.05", "title": "\"Уест хем\" удари шампионските амбиции на \"Тотнъм\""}
