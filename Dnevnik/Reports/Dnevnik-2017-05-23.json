{"url": "http://www.dnevnik.bg/pr_sfera/2017/05/23/2975760_nov_benzin_na_omv_razkriva_pulnite_vuzmojnosti_na/", "text": "\"Ако искаш да изцедиш максимума от своята мощна кола, се нуждаеш от гориво с висок потенциал\", това каза на пресконференция днес, по повод представянето на нов бензин на OMV, Маркус Татцер - изпълнителен директор на вносителя на Audi и Volkswagen за страната \"Порше България\". Той допълни, че компанията от три години си сътрудничи с веригата бензиностанции и са доволни от резултата.\"Когато клиентите си купуват кола от нас, ги съветваме да зареждат с качествени горива\", допълни и управителят на Мото-Пфое - вносител на Ford, Jaguar и Land Rover Атанас Фурнаджиев. Мениджърът \"Автомобилни и приложни технологии\" в OMV Максимилан Щаудахер пък допълни, че разработването на новия бензин \"МаксМоушън 100 плюс\" (MaxxMotion 100plus) е станало в тясно сътрудничество с производителите на автомобили.\"Горивото задоволява напълно изискванията на модерните автомобилни технологии\", допълни управителят на OMV България Петър Величков. Д-р Щаудахер поясни, че дори в по-старите автомобили бензинът дава редица предимства, като почистване на нагара по клапаните и поддържането им чисти.В допълнение \"МаксМоушън 100 плюс\" дава до 14% по-добро ускорение, защитава от корозия металните компоненти в двигателя, а специална добавка намалява вътрешното триене, което сваля и разходът на гориво.В отговор на въпрос, Петър Величков уточни, че MaxxMotion 100plus е вече по бензиностанциите, произвежда се в рафинериите на OMV в Австрия и Румъния, а цената е същата като на досегашния бензин със 100 октана. Той посочи още, че новото гориво отговаря на най-високите пет изисквания на автомобилните производители, зададени от Worldwide Fuel Chartеr. \"Категория 5 означава, че горивото е с най-високото ниво на качество\", допълни управителят на OMV България.", "date": "2017.05.23", "title": "Нов бензин на OMV разкрива пълните възможности на автомобилите"}
{"url": "http://www.dnevnik.bg/skorost/2017/05/23/2975768_munikut_folksvagen_up_shte_ima_i_gti_versiia/", "text": "Най-компактният модел в гамата на \"Фолксваген\" от следващата година ще има и GTI версия. Почти готовият за серийно производство автомобил ще бъде показан на събора на марката край езерото Вьортзее.Еднолитровият трицилиндров турбомотор на \"Ъп\" GTI генерира 115 конски сили. При тегло 997 килограма колата се ускорява до 100 км/ч за 8.8 секунди. Що се отнася до цветовете, автомобилът се предлага в червено, бяло, сиво черно и синьо.Външните отличителни черти включват черни капаци на огледалата, 17-инчови алуминиеви джанти и червени линии на радиаторната решетка. Окачването е спортно, като е с 1.5 см по-ниско от стандартното.", "date": "2017.05.23", "title": "Мъникът \"Фолксваген Ъп!\" ще има и GTI версия"}
{"url": "http://www.dnevnik.bg/sviat/2017/05/23/2975976_teroristichna_ataka_ubi_pone_19_dushi_na_koncert_na/", "text": "\"Работим по установяването на всички детайли за събитието, което полицията разглежда като ужасяваща терористична атака. Мислите ни са при жертвите и семействата на пострадалите\", гласи изявление на премиера Тереза Мей, цитирано от в. \"Гардиън\".Първоначалната информация сочи, че нападението вероятно е самоубийствен атентат, коментират пред агенция \"Ройтерс\" двама американски източници, пожелали анонимност.- Близо два часа след инцидента \"Фейсбук\" активира опцията Safety Check, с която потребителите могат да съобщят, че са невредими. Контролираният взрив, извършен от полицията, е показал, че става въпрос за изоставени дрехи, а не за подозрително устройство, съобщиха силите за сигурност.\"Манчестър арена\" може да побере 18 000 души, но все още не е известно колко билета за тазвечершното шоу са били продадени, съобщава Би Би Си.Oт манчестърската полиция съобщават, че ще извършат контролирана експлозия в парк, разположен близо до арената, гара \"Виктория\" и катедралата.Двама репортери на Би Би Си съобщават, че полицията продължава да разширява кордона около залата и сега той се простира на 200 метра от нея. Открито е второ подозрително устройство, върху което силите на реда планират да проведат контролирана експлозия.От управата на арената съобщават, че инцидентът се е случил извън нея, противно на първоначалните съобщения, че взривът е бил в коридор на сградата.\"Чухме последната песен и изведнъж видяхме светкавица, взрив и пушек, усетих болка в крака и стъпалото\", разказва пред Би Би Си Гари Уокър от Лийдс, който е чакал дъщерите си да излязат от арената. \"Обърнах се към жена ми и тя каза \"Трябва да легна\". Ранена е в стомаха, може и кракът ѝ да е счупен. Аз имам дупка в стъпалото, причинена от шрапнел. Изненадах се, че ми се размина толкова леко\".За рани от шрапнели говорят и медици, интервюирани от Би Би Си.\"Охраната бе толкова объркана, колкото и всички останали\", разказва пред Би Би Си майка, която е била на концерта с 13-годишната си дъщеря. \"Имаше ужасно много деца без придружител в сградата. Опитах се да помогна на няколко момичета, които бяха сами и изпаднали в истерия, бяха на възрастта на дъщеря ми, ако не и по-малки\".19 потвърдени жертви и 50 ранени, инцидентът се разглежда като терористична атака, съобщи и манчестърската полиция.Службата за борба с тероризма е съобщила, че става въпрос за терористично нападение, съобщи в. \"Гардиън\".Източници на Би Би Си твърдят, че за момента инцидентът се разглежда като терористично нападение и че броят на жертвите е поне десет.Напускащи стадиона зрители все още държат розовите балони, пуснати от певицата по време на шоуто, показват кадри в социалните мрежи. Самата Ариана Гранде е невредима, съобщи неин говорител, цитиран от агенция \"Ройтерс\". Свидетел разказва пред Би Би Си, че е видял около 30 души на земята, които изглеждали мъртви. Жителите на града предлагат убежище на хората, останали без възможност да се приберат у дома, с хаштага #RoomForManchester в \"Туитър\". Пациентите в чакалнята на спешното отделение на университетската болница в града са помолени да напуснат, тъй като се очакват голям брой пострадали, съобщи репортер на \"Манчестър ивнинг нюз\". Британската транспортна полиция разпространи съобщение, цитирано от Би Би Си, че нейни служители са реагирали на взрив в коридора на арената. Коресподент на \"Манчестър ивнинг нюз\" съобщава, че на място е пристигнал сапьорски отряд и кучета, обучени да откриват експлозиви, а полицията непрестанно разширява кордона.Полицейски кордон опасва залата, гара \"Виктория\" и катедралата в града, съобщава репортер на в. \"Гардиън\".\"Огромен взрив, усетих го право в гърдите си\", казва пред \"Ройтерс\" Катрин Макфарлън. \"Беше хаос, всички бягаха и крещяха, и просто се опитваха да се махнат\". \"Беше един гърмеж и всички от другата страна на арената, откъдето се чу взривът, внезапно хукнаха към нас, опитвайки се да излязат\", разказва пред \"Гардиън\" 22-годишният Маджид Хан, който е бил на събитието. Експлозията е избухнала в края на концерта и някои от посетителите тъкмо са си тръгвали в този момент - около 22:45 местно време. Би Би Си съобщава, че жп-гарата \"Виктория\", намираща се близо до закритата арена Manchester Arena, е затворена.Експлозия е избухнала на концерт на поп певицата Ариана Гранде в Манчестър, полицията съобщава за жертви и ранени.Гражданите са предупредени да избягват района, съобщиха Би Би Си и в. \"Гардиън\". Очевидци разказват пред медиите, че са чули взрив в вдясно от сцената, и че тълпата се е втурнала да бяга. Има съобщения за поне пет забелязани тела.", "date": "2017.05.23", "title": "Терористична атака уби поне 19 души на концерт на Ариана Гранде в Манчестър (хронология)"}
{"url": "http://www.dnevnik.bg/bulgaria/2017/05/23/2976020_niama_danni_za_postradali_bulgari_pri_teroristichnata/", "text": "Към момента няма данни за пострадали българи при терористичната атака в Манчестър. Това съобщиха от министерство на външните работи.Късно снощи  след експлозия по време на концерт на американската поп-певица Ариана Гранде. Взривното устройство е избухнало на закритата \"Манчестър арена\" около 22:45 ч. местно време.Първоначалната информация сочи, че нападението вероятно е самоубийствен атентат. В официалното си изявление британският премиер Тереза Мей обяви, че се работи по установяване на всички детайли на терористичната атака.Българските дипломати в Манчестър са в непрекъсната връзка с полицията и местните власти. Веднага сред информацията за експлозията е задействан оперативен щаб за извънредни ситуации в посолството ни в Обединеното кралство. Посланик Константин Димитров е в постоянна връзка с властите в Манчестър.От външно министерство уточниха още, че полицията в английския град е публикувала номер на гореща телефонна линия за сигнали от граждани, чиито близки може да са били засегнати при нападението в концертната зала.При избиране от Великобритания номерът е 0161 856 9400, а при избиране от България - 00 44 161 856 9400.Всички български граждани, които желаят да получат актуална информация или да подадат сигнал за техни близки и познати, които може да са били засегнати при нападението, могат да го направят и на телефона на българското посолство в Лондон. За Обединеното кралство номерът е 020 7581 3144, а при набиране от България - 00 44 20 7581 3144.", "date": "2017.05.23", "title": "Няма данни за пострадали българи при терористичната атака в Манчестър"}
{"url": "http://www.dnevnik.bg/zelen/2017/05/23/2976008_kak_upravata_v_svilengrad_ubedi_horata_da_izhvurliat/", "text": "Преди три години в столичния квартал \"Горубляне\" за разделно събиране на отпадъци по модела \"от врата до врата\". Всяко желеащо да се включи домакинство от района получава безвъзмездно собствена жълта кофа за метал и пластмаса в дома си, а от фирмата за оползотворяване на отпадъка Екопак се наемат безплатно да ги събират два пъти в месеца. Реализацията и ефектът от проекта обаче е \"тотална катастрофа\" (по думите на предствител на организацията Екопак).Преди една година местната власт в Свиленград иска да въведе разделно събиране \"от врата до врата\". Най-трудното нещо, с което се сблъсква при реализирането на проекта си е да убедят организацията за събиране на отпадъци, с която общината има сключен договор да ги подкрепи и да им съдейства. А тя е отново Екопак и причината за резервите е горчивият опит от столичния квартал \"Горубляне\".Все пак местната управа в Свиленград успява да убеди фирмата и стартира пилотно със 100 домакинства в къщи на няколко съседни улици. Практиката им се оказва изключително успешна, а до 2018 г. амбициите на общината е да покрие всички едноетажни и ниски кооперации в града.А тайната, която в първия случай води до пълен провал, а във втория – до обнадеждаващ успех, разбираме, се крие във волята и ангажираността на местната власт, която трябва да положи постоянни усилия, за да информира гражданите защо се прави и да контролира целия процес. В случая със Свиленград това е част от по-голямата цел на общината да се справи с боклука на града, а управата му знае точно защо има смисъл да го прави.В Свиленград вече са извървели доста стъпки към намаляване на боклука за депото, усетили са ефекта реално и ще се опитат да станат първата община в България, влязла в европейската мрежа на общини с Нулеви отпадъци. \"Дневник\" разговаря със заместник-кмета Мария Костадинова за мотивите и опита от разделно събиране директно от домовете на хората – нещо доказало ефекта си, но все в други държави.Ръководството в община Свиленград е едно и също вече четвърти по ред мандат – начело с независимия кмет Георги Манолов, и добре познават процеса за разделно събиране на отпадъци, рециклиране и ополозотворянето им. Решават да преминат към разделно събиране директно от домовете, основно за да намалят битовия отпадък и така да съкратят разходи. \"Регионалното депо, където извозваме отпадъците е на 40 км разстояние от града, до град Харманли. \"Това ни коства много разходи за транспорт, плащаме депониране на тон отпадък. Затова търсехме вариант как да намалим количеството отпадък,\" обяснява Мария Костадинова.Единият начин да се случи това е да намалят зелената маса отпадък, т.нар.биоотпадък, който е в съществени количества в малко населено място, където хората гледат зеленчуци, плодове, трева. Затова скоро общината и общинското предприятие ще въведат нови кафеви кофи за биотпадък, които ще се извозват до компостираща инсталация, за нея вече имат одобрено финансиране.Другата причина да стигнат до модела \"от врата до врата\" е фактът, че цветните контейнери в града са доста отдалечени от жилищните сгради и домакинствата. С времето гражданите започват да изхвърлят в тях общ отпадък и много зелена маса. Така кофите се пълнят основно с битов отпадък и се обезсмислят. От общината преценяват, че ако взимат разделения отпадък от самите домакинства, това ще е по-комфортно за ползвателите, но и ще повиши контрола и ще има ефект за намаляване на отпадъците като цяло.Така хората в 100 домакинство започват да отделят хартията и пластмаса в една жълтата кофа, а в зелената – общите битовите отпадъци. За стъклото общината решава да запази контейнерите в определените точки по кварталите за разделно събиране из града. Стъклото се събира по-рядко, по-малко се изхвърля.Моделът жъне успех и защото е много удобен за гражданите, разделното събиране се случва в къщи, не се налага да се ходи до някъде. Хората осъзнават, че именно от тях зависи да го направят.Има определен ден по график на събиране по домовете, за който предварително се известяват хората. Тогава кофите се извеждат пред домовете, за да може фирмата да го вземе и извози.Само няколко месеца са нужни, за да се види осезаем резултат. \"Видяхме, че по този начин кофите наистина са пълнят за две седмици и то само с хартия и пластмаса.\"А обяснението Костадинова открива отчасти в манталитета на хората, но и в силния контрол и отговорност на общината: \"Живеем в малък град и хората се познават, за тях има значение да го правят както трябва. Има и елемент на престиж. Но и местната власт не остави нещата до раздаване на кофи, а заложи на много засилен контрол. Още преди да бъде събиран отпадъкът от домовете, общинските инспектори обикалят и проверяват какво има в кофите и дали се разделя правилно.\"Важна роля изиграва и силна информационно-разяснителна кампания защо се прави и как да се случва – и чрез регионалните медии, и от самите хора, които си споделят за удобството и ефекта. Инспекторите на общината обикалят по домовете, от врата на врата да разясняват на всеки защо го правят и как да става.Резултатът се вижда, когато сравняват колко се изхвърля разделно само от тези 100 домакинства с новата система с количеството от предходен месец, когато са практикували старата система за изхвърляне. \"Разликата беше голяма, а изхвърлените разделно отпадъци бяха абсолютно чисти, което е от голямо значение за фирмата, това означава за тях повече рециклиран материал. Когато е смесен, се налага наново да го сепарират, а това освен допълнителен труд, са и разходи.\"В пилотния си проект община Свиленград е предложила за пет години системата \"от врата до врата\" да покрие постепенно всички домакинства в къщи в целия град. След пилотния успех обаче самата фирма се обръща към общината с идея да увеличат домакинствата на 1000 като добавят към вече практикуващите още 900. И това ще се случи след сега, юни месец.В момента системата е покрила 1/3 от жителите – общо в града има към 3 500 еднофамилни жилища До година тя ще обхване всички еднофамилни жилища. За блоковете това няма как да стане и там са на системата с контейнерите.Общината настоява за тези семейства да има и финансови стимули. \"Хората, които полагат тези усилия е редно да бъдат облекчени финансово като вид стимул, да бъдат облекчени и да плащат по-малко такса за битови отпадъци. Логично е когато генерираш по-малко отпадък, да плащаш по-малко, но това зависи вече от промяна в закона,\" посочва Мария Костадинова.Законът в момента не забранява на една община сама да инициира промяна в изчислението на такса битови отпадъци. \"Притесняваме, че ако не приемат закона, така че той да задължи масово всички общини да таксуват на база количество отпадък, трябва да прецизираме много добре всички текстове, за да не стигнем до другата крайност, а именно да тръгнат дела срещу местната власт, например граждани да се жалват, че общината не е спазила закона.\"Въпреки това, от февруари голяма част от фирмите в Свиленград вече плащат такса на генерирано количество – с въвеждането на плащане на количество малка кофа, голяма кофа или контейнер, което според Костадинова е \"по-справедливо определяне на такса смет\"Специална комисия преценява коя фирма какви отпадъци изхвърля и дали декларираното количество отговаря на реалното. Този начин на процедиране е в интерес и на двете страни.\"Това е начинът да е по-справедливо,\" убедена е зам.кметът на граничния град. Според нея е редно да се направи всичко възможно да се стимулират хората да разделя ти да се рециклира.Свиленград вечи има изградена площадка за строителни отпадъци, за електроника, за хартия. Така по-малко ще отива като общ отпадък на депото на Харманли, ще плащаме по-малко отчисления, които никак не са дребна сума. И това непрекъснато се обяснява на хората.Бавенето на приемането на ново изчисление за такса битови отпадъци, според Костадинова е чисто политически ход. Тя често споделя добрите практики и опит на града си по конференции и дискусии, но повечето градоначалници сами не желаят да се захващат, поне не в техния мандат.", "date": "2017.05.23", "title": "Как управата в Свиленград убеди хората да изхвърлят разделно"}
{"url": "http://www.dnevnik.bg/sviat/2017/05/23/2975788_vupreki_skandalite_privurjenicite_na_trump_go_vijdat/", "text": "Четири месеца след встъпването му в длъжност, скандалите около Доналд Тръмп се трупат, но ревностните му поддръжници смятат американския президент по-скоро за жертва на политическата и медийната върхушка, които му слагат прът в колелата.Много от хората, които бяха отишли в петък вечерта да гледат автомобилните състезания в Алтамахоу в Северна Каролина, все още вярват в човека, когото подкрепиха с гласовете си през ноември.\"Мисля, че демократите опитват да му усложнят задачата\", обясни Робин Хол, седнала на трибуните на състезателната писта \"Ейс\", за да гледа надпреварата със състезателни автомобили, която е много популярна в този край на страната. Според 53-годишната детегледачка ситуацията около Белия дом се дължи на критични хора, които не могат да преглътнат . \"Те изпитват силно негодувание. Не контролират нищо\", каза тя.Разследването на връзки между , уволнението на директора на ФБР, издаването на  - с всеки изминал ден Тръмп изглежда все по-заплетен в афери, които получават голямо медийно внимание.Някои демократи на изборни длъжности вече призовават открито за започване на  заради предполагаемите нарушения, извършени от президента.\"Няма да има импийчмънт\", е категоричен Уейн Букър, чернокож адвокат от Кеъри (Северна Каролина) и горещ привърженик на Тръмп. Той не е убеден в обосноваността на разследването по руската афера: \"Да зарежем това, да преминем нататък и да го оставим да си върши работата\".Някои негови симпатизанти признават, че президентът е направил няколко грешни стъпки, но са уверени, че може да се справи с новата си длъжност. \"Той ще се измъкне от ситуацията\", смята Касиди Клоър, 21-годишна студентка от Роли (Северна Каролина) . \"Не ме е грижа\" за скандалите, казва тя. \"Искат да му сложат прът в колелата\".Северна Каролина, която дълги години е била бастион на демократите, от близо 50 години гласува за десните (републиканците - бел. ред.), въпреки че Барак Обама победи през 2008 г. в този предимно аграрен щат.Въпреки противоречията и полемиките, много привърженици на Тръмп в този щат все още ценят неговия непочтителен стил, при все че му създава трудности.\"Обожавам да виждам хора, които не са политически коректни\", обяснява Бренда Мърфи, която работи в контролна кула на пистата \"Ейс\". \"Лично аз съм впечатлена от немалко неща, които направи\", заявява тя. Пистата се намира в Аламанс, един от най-консервативните окръзи в Северна Каролина. \"Тук е страната на Тръмп\", казва на висок глас жената на шейсетина години.На няколко километра по на изток, в окръг Уейк, електоралната база на Тръмп също е солидна. \"Искам само да успее да си приложи програмата\", казва Мат Кий, работник в склад, по време на улична забава в Роли. \"Вземете се в ръце и продължете напред. Имаме нов президент\".Някои обаче се притесняват от изказванията на самия , които смущават мандата му и създават опасност той да остане без голям полезен ход на действие. \"Той върви към хаос и спорове\", изразява съжаление Джон Барилка, който участва в петък в едно от състезанията на пистата \"Ейс\" и не иска да каже за кого е гласувал. \"Това е пропусната възможност\". /БТА", "date": "2017.05.23", "title": "Въпреки скандалите, привържениците на Тръмп го виждат като жертва"}
{"url": "http://www.dnevnik.bg/sviat/2017/05/23/2976005_kakvo_e_izvestno_za_vzriva_na_koncerta_v_manchestur/", "text": "Хронология на драматичната нощ можете да прочетете Ето какво е известно за трагедията до 10:15 часа българско време тази сутрин: Според британската полиция е потвърдена смъртта на 22 души, а 59 са получили медицинска помощ в болница. По-рано данните за загиналите бяха за 19 души. Общо 60 линейки бяха изпратени на мястото на инцидента. Много от почитателите са млади хора. Взривът е предизвикал паника сред хилядите зрители и те са се втурнали към изходите, разказват очевидци. Ариана Гранде тъкмо приключи концерта си в \"Манчестър Арена\" - най-голямата зала в Европа с капацитет от 21 хил. души, когато стана експлозията. По-късно Гранде написа в \"Туитър\", че се чувства \"напълно разбита, с цялото си сърце толкова много, много съжалявам, нямам думи\". разтревожени търсеха децата си след взрива и мнозина се обърнаха към социалните мрежи с призиви като \"моля, всички да споделят това - малката ми сестричка Ема беше на концерта на Ари тази вечер в #Manchester и не си вдига телефона, моля, помогнете ми\" и снимка на русо момиче с цветя в косите.съобщи, че е получила сигнала в 22:33 местно време. Началникът на градската полиция Иън Хопкинс заяви, че става въпрос за самоубийствен атентат. \"Мога да потвърдя, че атентаторът е сред загиналите. Той сам е задействал взривното устройство, което е носил със себе си\", заяви Хопкинс, като уточни, че в момента се разследва дали е действал сам или в атентата са участвали и други хора.  е станал взривът още не е известно; според първоначалните данни изглежда това е станало или непосредствено пред залата, или близо до фоайето. Не е известно дори дали взривът е причинен от бомба. е версия, която първо бе представена пред \"Ройтерс\" от американски експерти. Според тях в тази посока сочат мястото и времето на експлозията. \"Не прилича на внимателно подготвено нападение с участието на няколко души, внимателно разузнаване на целта или употребата на някакви необичайни материали\", обяснява американски източник на агенцията. \"Именно това е притеснителното - колко е лесно да убиеш хора безразборно и да тероризираш невинни. С партньорите ни започнахме да преглеждаме разузнавателната си информация, за да проверим дали нещо сме пропуснали някъде.\" Тереза Мей заяви, че властите работят за установяване на всички подробности за това, което според полицията е \"отвратителна терористична атака\". на 8 юни - управляващата Консервативна партия, която води по популярност сред избирателите, се подготвя да прекрати временно кампанията си. за експлозията не е поела никоя терористична групировка, но поддръжници на \"Ислямска държава\" ликуват в социалните мрежи. Профили в \"Туитър\", свързвани с групировката, използват поздравителни съобщения, като някои от потребителите съветват да се напада и на други места. - да, взривът избухна точно на годишнината от убийството на войника Лий Ръгби, който бе нападнат и заклан на лондонска улица на 22 май 2013г. Смъртта му подейства шокиращо на британците и света, защото нападателят Майкъл Адеболаждо бе заснет от минувач да стои на улицата с облени в кръв ръце и да заплашва всички хора в страната.", "date": "2017.05.23", "title": "Какво е известно за взрива на концерта в Манчестър, убил поне 22 души (обновена)"}
{"url": "http://www.dnevnik.bg/gradska_sreda/2017/05/23/2939331_kakvo_kriiat_kartite_za_gradski_transport/", "text": "Основни компютърни познания, четец за карти, който не струва много и смартфон с най-употребяваната операционна система - това е всичко необходимо за безплатно презареждане на карта за градския транспорт в София. Картите могат да бъдат копирани на други носители, което позволява използването им от двама или повече потребители.Същия проблем с картите са имали много градове от Западна Европа още през 2008 г., но администрациите на Лондон и Амстердам са намерили решения още тогава. Според Центъра за градска мобилност към Столичната община проблемът тук ще се реши напълно с.Картите за градския транспорт са обикновени носители на информация. В неперсонализираните се съдържа информация за броя на пътуванията - колко са ползвани и колко остават, къде и кога са използвани. Персонализираните \"пренасят\" имената на собственика и негова снимка под формата на поредица от шестнайсетични кодове.В София се предлагат най-употребяваните карти в света. Те са изработени от холандската компанията NXP Semiconductors - дъщерна компания на \"Филипс\". NXP е разработила и използва системата за сигурност MIFARE Classic. От 2006 г. до днес от тези карти са продадени над 10 млрд. броя в цял свят.През 2008 г. група за дигитална сигурност към университета в Наймехен, Холандия, съобщава, че е открила начин да разчете цялата информация, която се съдържа в картите, използващи технологията MIFARE Classic. Тогава екипът от университета публикува три статии, в които описва проблема, които компанията NXP Semiconductors се опитва да спре по съдебен път, но неуспешно. Тогава по инициатива на министъра на вътрешните работи на Холандия властите започват проверка по случая, която доказва твърдението на учените.В следващите години няколко компютърни специалисти откриват различни начини за \"атакуване\" на картите и \"пробиване\" на системите за сигурност. Постепенно, времето, което е необходимо за разчитането на кодовете на една карта, намалява до около 30 секунди. Неизбежно компютърните специалисти откриват кодовете, които отговарят за броя пътувания на една карта. Те могат да бъдат копирани както на друг носител, така и на същия. Това е начин за безплатно зареждане на картите.В средата на март компютърният специалист  съобщи , че е успял да \"разбие\" предплатената карта за столичното метро. Един от ефектите е, че след това може да я зарежда и да пътува без да плаща. Дотогава \"безплатното зареждане\" е било възможно само за картите от наземния градски транспорт.\"За да \"разбия\" предплатената карта за метрото направих нещо, което никой досега не се бе сетил - използвах кодовете от картите за наземните линии, които вече бяха известни\", разказа пред \"Дневник\" Стоянов.Според него има и друг, по-сериозен проблем от възможността за безплатно презареждане на карти: \"Информацията, която се съдържа в картите само на най-повърхностно ниво - три имена, рождена дата, часове и спирки от които са таксувани, може да бъде \"извадена\" лесно и да бъде използвана във вреда на потребителите\".\"Ако знаеш нечии имена и рождена дата, много лесно можеш да получиш ЕГН, в интернет има достъпни програми за това\", казва още Стоянов. Според ръководителят на отдел \"Информационни технологии\" в Центъра за градска мобилност Лазар Петров рождената дата не се съдържа в картите за градски транспорт. Служители в три пункта за издаване и зареждане на карти казаха, че въвеждат рождена дата в системата на Центъра за градска мобилност.От друга страна Стоянов посочва, че потребителите могат да бъдат проследявани с информацията кога и къде е таксувана всяка карта. Според него това ще стане още по-опасно, когато Центърът за градска мобилност въведе новата система за таксуване, което се очаква през следващите две години. Тя предвижда пътуващите да бъдат таксувани при качване и слизане от превозното средство.\"Така, ако свалиш данните от някоя карта, ще знаеш как пътува собственикът й, къде слиза, къде се качва, къде и кога отива. От там ще е много лесно да се разбере в кой район работи и в кой живее собственикът на \"разбитата\" карта. Това вече е опасно\", предупреждава Стоянов.Според Центъра за градска мобилност превозните документи са защитени от недоброжелателни посегателства. От известно време в Центъра се опитват да подобрят системата за таксуване, така че клонирането да картите да не бъде възможно.\"Основният проблем е, че работим с две отделни системи - за електротранспорта и за метрополитена. Същевременно автобусните линии пък изобщо не разполагат с такава система\", каза пред \"Дневник\" Лазар Петров, който отговоря за софтуерната поддръжка на системата. По думите му, системите са били съвременни, когато са поставени, но са \"назад във времето към днешна дата и към възможностите в днешно време\".В резултат на усилията си в Центъра за градска мобилност успяват да \"уловят\" до 4 клонирани карти месечно. След като установят нарушението, блокират и картата копие, и оригиналната карта. \"Смятаме, че или собственикът на оригиналната карта я е копирал, или знае кой го е направил. За това блокираме и двете\", каза Петров.\"Очевидно от Центъра за градска мобилност не разбират, че проблемът е в личните данни, а не в безплатното презареждане\", коментира Илиян Стоянов.Според Лазар Петров от Центъра за градска мобилност \"не би следвало да има проблем с личните данни от картите\", защото \"дори да успеем да копираме или клонираме карта за градския транспорт, това не означава, че ще можем да успеем да свалим личните данни\". Той изрично посочи, че датата на раждане не се съдържа в картите, дори тези, които са персонализирани. Според него проблемите, че бъдат решени изцяло, когато бъде въведена новата единна тикет система, която ще позволи синхронизация в реално време, както и повече сигурност на картите и техните притежатели.\"Центърът за градска мобилност не се интересува от проблемите на картите, защото е много по-лесно и бързо да \"ловят\" гратисчиите, които просто се возят без билет\", каза пред \"Дневник\" Веселин Хаджитодоров, компютърен специалист, който също е запознат с проблема.Хаджитодоров е един от първите хора в България, които са започнали проучване на степента на \"пробиваемост\" на картите за градски транспорт в България, след като от холандския университет разкриват проблемите с тях. В момента той води курс по сигурност на системи и данни в Нов български университет.Идеята на всяка една система за сигурност е колкото се може повече хора да я тестват и да потвърдят, че тя работи добре, казва той. Според него Центърът за градска мобилност използва компрометираната система с надеждата, че никой няма да се опитва да разбере как работи и къде са проблемите. С развитието на технологиите, обаче, хората намират начин, посочва той.През 2009 години Хаджитодоров и негови съмишленици правят две неща. Едното е да променят кода на карта за наземния градски транспорт, като я правят валидна до 2033 г. Второто е да разчетат кода на картата на тогавашния директор на Столичната компания за градски транспорт (настоящ Център за градска мобилност).Половината градски транспорт в Европа е с такива карти и всеки ги \"чупи\", кой както намери за добре. Навсякъде имат проблеми с този тип карти, но ги ползват, защото са най-евтини. Но навсякъде са намерили решение, казва Веселин Хаджитодоров. Според него има две възможности за решаването на проблема:\"Единият вариант е да се премине на тотално различна система, като се заменят сегашните карти с по-сигурни и сменят уредите за таксуване. Другият е със съществуваща инфраструктура и система да следят постоянно коя карта къде и кога е ползвана и дали това отговаря на реалното зареждане, т.е. всичко да е онлайн. Така своевременно ще може да се проверява дали броят на пътуванията, извършвани с една карта, отговаря на заплатената сума.\"Според Илиян Стоянов системата трябва да бъде тотално променена, най-вече тази на картите, които да разполагат с чип, с висока степен на сигурност.\"Картите на банките са с чипове от най-висока степен на сигурност. Тези чипове ще оскъпят самите пластики изключително много. Картите за градски транспорт трябва да са със степен на сигурност, която е поне близка до най-високата\", смята Стоянов. Според него това е единственият начин, по който личните данни на потребителите биха били защитени.", "date": "2017.05.23", "title": "Какво крият картите за градски транспорт"}
{"url": "http://www.dnevnik.bg/sport/2017/05/23/2976045_kryonke_niama_namerenie_da_prodava_akciite_si_v_arsenal/", "text": "Мажоритарният собственик на \"Арсенал\" Стан Крьонке заяви, че акциите му \"не се и никога не са се продавали\". Изказването му дойде чрез официално обръщение на компанията му Sports and Entertainment в дните след предложението на Алишер Усманов.Руският бизнесмен .В обръщението си Крьонке изтъква, че е \"отдаден, дългосрочен инвеститор\" в \"Арсенал\" и ще остане такъв. Американецът държи 67% от акциите на клуба.Усманов е с 30%, но не участва във взимането на решенията. През април той заяви, че Крьонке трябва да поеме огромна отговорност за неуспехите на \"Арсенал\".Този сезон е първият в последните 16 години, в който отборът не успя да се класира за Шампионската лига. Колебливото представяне повдигна въпроса за бъдещето на мениджъра Арсен Венгер, като все повече се засилват натискът и протестите от страна на привърженици.", "date": "2017.05.23", "title": "Крьонке няма намерение да продава акциите си в \"Арсенал\""}
{"url": "http://www.dnevnik.bg/bulgaria/2017/05/23/2976034_borisov_nareche_atakata_v_manchestur_chudovishten_akt/", "text": "Министър-председателят Бойко Борисов изрази своите съболезнования към близките на загиналите и пострадалите от терористичния акт, извършен снощи по време на концерт на американската поп-певица Ариана Гранде в английския град Манчестър. При атентата загинаха най-малко 19 души, а ранените са поне 50.\"Вярвам, че с общите усилия на британските органи в сътрудничество с правителствата на съюзническите и партньорски държави ще бъдат разкрити извършителите на този чудовищен акт и те ще понесат заслуженото си наказание\", пише Борисов в съболезнователния адрес до британския премиер Тереза Мей.Българският премиер пожела успех на компетентните органи във Великобритания в разкриването на извършителите на атаката.\"Нашите мисли са с мъката и ужаса, изживяван в този момент от народа на Обединеното кралство\", посочва Борисов.От външно министерство уточниха, че към момента няма данни за пострадали българи при терористичната атака.", "date": "2017.05.23", "title": "Борисов нарече атаката в Манчестър \"чудовищен акт\""}
{"url": "http://www.dnevnik.bg/bulgaria/2017/05/23/2976080_sled_atentata_v_manchestur_karakachanov_otnovo/", "text": "Военният министър и вицепремиер по обществен ред и сигурност Красимир Каракачанов заяви пред Би Ти Ви, че в училищата ще има военно обучение и то няма да бъде в часа на класа. По думите му ситуации като тази в Манчестър изискват младите хора да имат поне основни познания как да реагират при кризи.Късно снощи , избухнала в края на концерта на американската поп звезда Ариана Гранде в английския град. Основната версия е, че атентатор самоубиец е предизвикал взрива.Според Каракачанов младежите трябва да знаят как да работят с оръжие, въпреки че им е забранено да притежават такова до навършване на пълнолетие. С въвеждане на военно обучение професията щяла да стане и по-популярна и така да се бори големият отлив на кадри от армията.\"Над 20% е недокомплектът в офицерския състав, а още по-голям във войнишкия. Особено голяма е липсата на хора в сухопътни войски. Обмисляме да се въведе постъпване в армията на доброволен принцип\", допълни Каракачанов.Министърът на отбраната уточни, че директорът на Дирекция \"Социална политика\" във ведомството. Негова снимка в нацистки поздрав пред танк, качена на профила му във \"Фейсбук\", беше разпространена малко след идентичния скандал със зам.-министъра на регионалното развитие Павел Тенев. \"Ще бъде категорично предупреден. Санкция по закон няма как да има\", заяви Каракачанов, като след това уточни, че все пак може да се наложи административна санкция за уронване на престижа на министерството.", "date": "2017.05.23", "title": "След атентата в Манчестър Каракачанов отново заговори за военно обучение"}
{"url": "http://www.dnevnik.bg/bulgaria/2017/05/23/2976042_dvama_ministri_uveriha_che_zaplaha_za_bulgariia_niama/", "text": "Министърът на вътрешните работи Валентни Радев и вицепремиерът и министър на отбраната Красимир Каракачанов увериха, че към момента няма заплаха за България след случилото се снощи в Манчестър.В 8 часа тази сутрин е свикан национален оперативен щаб, който обсъжда и анализира ситуацията, проверяват се мерките за сигурност, съобщи Каракачанов в ефира на БиТиВи. Той уточни, че това се прави при всеки подобен случай и е с превантивна цел.Пред БНТ вътрешният министър съобщи, че на заседанието ще се обсъди дали да бъде завишена степента на готовност и дали да се увеличи охраната на стратегически обекти като летища, гари и пристанища в България.Осъждам категорично подбудителите, организаторите и извършителите на терористичния акт в английския град Манчестър. За мен е недопустимо да бъде използвана каквато и да е форма на насилие, като инструмент за постигане на политически, икономически или идеологически цели. Съдействаме на британските власти с необходимата им информация за разкриването на извършителите и наказването на виновниците. Това написа в официалния си профил в социалната мрежа \"Фейсбук\" вицепремиерът и вътрешен министър Екатерина Захариева.\"Към момента посолството ни в Лондон , но продължаваме да работим активно с нашите граждани и властите на Острова чрез щаба за извънредни ситуации, задействан в мисията ни.Поднасям дълбоките си съболезнования на всички жертви на терористичното нападение, както и на техните близки. Скърбя заедно с британския народ и вярвам, че терористите ще получат справедливост, за да получат и душите на жертвите покой\", пише Захариева.", "date": "2017.05.23", "title": "Двама министри увериха, че заплаха за България няма след взрива в Манчестър"}
{"url": "http://www.dnevnik.bg/kultura/2017/05/23/2976026_nikol_kidman_i_dustin_hofman_s_glavni_roli_v_kan/", "text": "Талантливата австралийска актриса Никол Кидман се появи в Кан, за да участва в промоцията на най-новия филм на известния със своя пиетет към абсурда в киното гръцки режисьор Йоргос Лантимос \"Убийството на свещения елен\". В него тя играе стилна съпруга на сърдечен хирург със смущаващо поведение (в ролята ирландския актьор Колин Фаръл).Двамата имат две деца: дъщерята Ким и сина Боб. Всички живеят в богато обзаведен дом, но се разхождат в него като роботи. Интригата се базира на непонятните в началото чести срещи на доктора с тийнейджъра Мартин (Бари Кьоеган, когото неотдавна гледахме в \"И после светлина\" на Константин Божанов). Мартин живее сам с майка си, тъй като баща му е починал след операция, направена от въпросния доктор.Уж невинната история за приятелството между младо момче и мъж на средна възраст постепенно се преобръща, за да се превърне в изненадващо бавен, но достатъчно кървав трилър с отмъщение и жертвоприношение. В Кан Кидман сподели, че в момента се усеща като двадесетгодишна актриса, чиято кариера едвам започва. Тя похвали Лантимос за твърде специфичния му стил на работа с актьорите, на които \"давал пълна свобода, но изобщо не им разрешавал да играят.\" Част от пресата оцени филма като \"доста по-успешен от показания през 2015, пак в Кан \"Омар\", а друга го бойкотира с невъздържани подвиквания в прочутата зала \"Люмиер\". Хофман играе хапливия си герой с изключителна органичност и достатъчно самоирония, а такава не липсва и на епизодите, в които той не присъства физически. Двамата му синове, които поради разхвърляния живот на баща си са от различни майки (Адам Сандлър и Бен Стилър) са достатъчно смешни в търсенето на път един към друг, и то в момент, в който баща им е в болница, а неколцина \"ценители\" са се събрали да \"почетат\" негова скулптура.Четирите минути аплаузи в зала \"Люмиер\" напълно разнежиха Хофман, а американската преса веднага го затрупа с комлименти. От своя страна, самият Бомбах реши да внесе известни уточнения в разразилия се скандал с продукциите на \"Нетфликс\" като заяви, че \"Историите на семейство Мейеровиц\" е сниман като \"независим\", а американският разпространителски гигант е поел разходите само на постпродукцията на филма, който според него и \"без това е с твърде нисък бюджет\". По този начин, той като че ли направи опит да се разграничи от вече оформилото се мнение, че \"Нетфликс\" са пълни господари на филмите, които продуцират, а режисьорите са само изпълнители.Същевременно той се опита да се доближи и до позицията на френските разпространители, а също и до тази на председателя на международното жури Педро Алмодовар, който даде да се разбере, че според него всеки филм, показан в Кан, след това трябва да бъде показан и в киносалоните. Всъщност, скандал имаше и по време на прожекцията на \"Окя\" на корееца Бон Джун-Хо, симпатична фанстастична приказка, в която великолепната Тилда Сунтън играе зловеща собственичка на алчна корпорация за храни. Поводът, който отключи страстите на макс, беше банален, но показателен: минути след като прожекцията за журналисти стартира, тя трябваше да спре заради грешно подаден формат от прожекциониста. Залата се разбунтува и някои изтълкуваха поведението на пресата към \"Нетфликс\" като тенденциозно и враждебно. Един френски журналист написа: \"Грешката на прожекциониста може и да е подсъзнателна, но тя само доказва, че филмите на стрийминг гиганта не са направени за голям екран. Поради което нямат място на фестивала.\" Със страсти бе обсипан и \"Опасният\" на Мишел Азанависиюс, в който главен герой е швейцарският режисьор Жан-Люк Годар. Знаем, че филмите му \"До последен дъх\", 1960 и \"Лудият Пиеро\", 1965 отдавна са обявени за култови заглавия на революционната \"Нова вълна\" на френското кино. \"Опасният\" е сниман по мемоарния роман \"Една старателна година\" на Ан Виаземски, първата любов на Годар и негова съпруга в продължение на година. Истинската Ан е съвсем млада жена, която прави първи стъпки като актриса. Измислената (във филма на Азанависиюс) – също.Истинският Жан-Люк снима филма си \"Китайката\", 1967. Измислененият – също. После идва прословутият месец май на 1968-ма. Улиците на Париж са пълни с протестиращи студенти, а Годар и компания внезапно се появяват на фестивала в Кан и предизвикват неговото спиране. Въпросът е, какъв е безспорният мит на световното кино Годар в \"Опасният\" (в ролята великолепният Луи Гарел)? Отговорът е: един встрастен в киното и непохватен в любовта млад човек. Но освен това, подвластен на всички възможни форми на бунт срещу \"буржоазната\" естетика, влюбен в творчеството на Дзига Вертов. Годар на Азанависиюс е маниакален провокатор, винаги сериозен в думите си и винаги несръчен в делата си. В Кан режисьорът уточни, че \"неговият\" Годар не е биографичен, а по-скоро комиксов герой. На някои това им дойде в повече и те го обвиниха, че е превърнал едно величие в карикатура. Други сметнаха, че широката публика е получила истински подарък, тъй като \"Опасният\" е смешен, най-вече заради незлобливата ирония над увлеченията на младата френска интелигенция на 60-те години. А как е реагирал 86-годишният Годар на филма? На този въпрос Азанависиюс отговори така: \"Годар искаше да прочете сценария, изпратих му го, но отговор не получих. Предложих му да гледа филма. Но отговор не получих. Аз всъщност не очаквах такъв\" Другото френско заглавие, което сериозно разлюля фестивала бе \"120 удара в минута\" на Робен Кампийо. Става дума за емоционално изследване на последствията от сериозната травма, която продължава да не е заглъхнала във френското общество, а именно първите масови прояви на болестта СПИН. Тогава, в края на 80-те и началото на 90-те десетки хиляди са заразени, а ефикасно лечение все още не съществува. Кампийо представя \"машината на смъртта\" като причина за мъченическите страдания на огромен брой хора, повечето от тях хомосексуалисти, но не само. Във филма, точно като в живота, те са обречени, но въпреки физическите си страдания се опитват да се борят за правата си. Обвиняват безразличието на политическата класа и общественото мнение като цяло. Тяхното кредо е, че имат право на лечение и на любов.Тези които са очаквали, че пет години след феноменалния успех на \"Любов\", за който Михаел Ханеке заслужено бе отличен с втората си \"Златна палма\" (първата беше за \"Бялата лента\", 2009) ще получат върховно интелектуално удоволствие от най-новия му \"Щастлив край\" най-вероятно са останали леко разочаровани. Филмът, в който едно богато семейство живее в нехайство и стрес едновременно, недалеч от северния френски град Кале е и фрустриращ, и парадоксален и социален, но недостатъчно. Както винаги Изабел Юпер, Матийо Касовиц и най-вече Жан – Луи Трентинян са прекрасни, но това не стига на Ханеке, за да го превърне в потенцианелен претендент за трета \"Златна палма\". София Копола, Наоми Кавазе, Фатих Акин, Франсоа Озон и Сергей Лозница все още не са си казали думата ", "date": "2017.05.23", "title": "Никол Кидман и Дъстин Хофман с главни роли в Кан"}
{"url": "http://www.dnevnik.bg/sport/2017/05/23/2976083_konte_poluchi_nagradata_za_menidjur_na_godinata_vuv/", "text": "Антонио Конте очаквано беше определен за мениджър на годината във Висшата лига от асоциацията на мениджърите. Той заслужи наградата, след като изведе \"Челси\" до титлата още в първия си сезон начело на отбора.\"Мисля, че имах куп невероятни емоции в първата си година в Англия. Благодаря на всички, които са гласували за мен. Прекрасно е, че получавам наградата и се надявам, че съм я заслужил\", заяви 47-годишният италианец.Под ръководството му \"Челси\" стана първият отбор, спечелил 30 мача за един сезон във Висшата лига. Лондончани събраха 93 точки, което е вторият най-висок резултат в ерата на Висшата лига.Последното му предизвикателство за годината е дербито с \"Арсенал\" във финала за Купата на Англия в събота.\"Голямо постижение е, че името ми е сред тези на всички мениджъри, печелили наградата. Надявам се да продължа по най-добрия начин\", добави Конте. Наградата му беше връчена от бившия мениджър на \"Манчестър юнайтед\" сър Алекс Фъргюсън.Крис Хютън беше отличен за най-добър мениджър в Чемпиъншип, след като изведе \"Брайтън\" до елита в английския футбол.", "date": "2017.05.23", "title": "Конте получи наградата за мениджър на годината във Висшата лига"}
{"url": "http://www.dnevnik.bg/bulgaria/2017/05/23/2976011_sistemata_za_glasuvane_-_edin_ot_trite_kapana_za_vota/", "text": "Нововъведената система за електронно гласуване, чрез която за първи път магистратите ще могат пряко и дистанционно да изберат свои представители в новия съдебен съвет, изборите за който вече са в ход, не е проверена от външни специалисти и няма гаранции доколкото анонимността на вота ще бъде гарантирана.Това са опасенията на специалисти и на Българския институт за правни инициативи (БИПИ),  на следователите, прокурорите и съдиите, които ще излъчат свои 11 представители (1 следовател, 4 прокурори и 6 съдии) в новия кадрови орган на съдебната власт.Масово предпочитана е електронната система (най-много тя е избрана от прокурорите, следователите и на трето място съдиите), която беше въведена за първи път за тези избори.за втори път (веднъж всички магистрати от съответното звено се събират, за да чуят кандидатите и евентуално да им зададат въпроси, а самото гласуване е предвидено за седмица след това).Категоричният отпор на мнозинството от съвета, системата да бъде тествана от външни специалисти, поражда съмнения дали тя е достатъчно сигурна. В началото на април при обсъждането на правилата за избор, Калин Калпакчиев предложи външни специалисти да проверят електронната система за гласуване. Повод бяха въпроси от магистрати дали анонимността на вота им е гарантирана.  от съвета обаче видя в това опит за провокация и проваляне на избора за нов съдебен съвет.- системата не дава високи гаранции за анонимност на вота;- системата за електронно гласуване не е тествана за устойчивост на външни атаки;- системата за електронно гласуване е само с едно ниво на сигурност при удостоверяване данните на потребителя (този, който се регистрира да ползва системата), което е възможно най-примитивният подход във времена на ежедневни неправомерни атаки в електронното пространство;- системата за електронно гласуване е \"заключена\" само в сървърите на ВСС, а при отрицателното ниво на доверие към сегашния му състав, това буди сериозни притеснения.След провеждането на общото събрание на следователите, след което настоящият заместник-главен прокурор и шеф на Националната следствена служба Евгени Диков стана първият член на бъдещия съвета, неизяснен остана въпросът и защо са отчетени 29 невалидни електронни гласа.В правилата е записано, че дори когато не е избран нито един от кандидатите, системата отчита вота. В края на април, съветът реши системата да бъде доработена, за да има възможност магистратът, избрал да гласува електронна да има и опцията \"не подкрепям никого\". За това фирмата, разработила системата \"Абати АД\" трябва да получи над 30 хиляди лв. Но от резултатите, представени от ВСС след вота за Диков не се разбира да е имало такава възможност за електронния вот. В следващите четири съботи предстоят останалите общи събрания на прокурорите и съдиите. поискаха проверка на системата или отмяната й. Тогава специалист по електронно гласуване и управление Божидар Божанов заяви, че публичната информация за системата за електронен вот е доста оскъдна, но от известното може да се разбере, че е реализирана по наивен начин и не спазва международните стандарти. Той обясни -По думите му числата могат да се подменят така, че да не се разбере за намесата. Даде пример и с електронната система за гласуване в Естония. При нея има електронна бюлетина, която е криптирана и има всички инструменти за защита тайната на вота.Преди време от най-голямата магистратска организацияпризоваха магистратите да гласуват чрез бюлетина, а не електронно, заради съмненията в системата.Председателят на Върховния касационен съд Лозан Панов вече беше \"тричан\" (по негови думи) от мнозинството в съвета заради опита му да пресече спускането на кандидатури по места. Още преди няколко месеца той обърна внимание, че в районите на някой от петте апелативни съдилища се правят общи събрания, на които административните ръководители призовават към издигането и гласуването на регионална кандидатура.Затова Панов поиска протоколите от тези събрания, за да покаже, че на тях е имало магистрати, които са се усъмнили в подобна процедура, след като всеки може да упражни пряко своя вот. Това обаче беше порицано от мнозинството в съвета с решение, което определи поведението на Панов като опит за намеса в изборите.\"Това е съдебната номенклатура, която се опитва да запази своите позиции\", обясни тогава Панов. Той определи случващото се като опит за намеса във волята на редовите магистрати, тъй като съдебните началници на практика налагат на редовите магистрати предварително избран кандидат.До 2015 г. изборът от квотата на съдиите и прокурорите ставаше непряко. По места се избираха делегати, които впоследствие се събираха на делегатско събрание, което избираше членовете на ВСС от съответната квота. Най-често за делегати бяха избирани ръководителят на съответния съд/прокуратура и неговите заместници, които от своя страна избираха членове на ВСС. Така се стигаше до затворен кръг, в който една тясна общност от магистрати се възпроизвежда на ръководни позиции едни други. За да бъде пресечена тази практика през 2015 г. беше решено магистратите да гласуват пряко на общи събрания.За шестте места в съдийската колегия се борят 27 съдии, което е с десет души повече от кандидатите при предходния избор за Висш съдебен съвет. Изборът предстои в началото на юни. Панов неколкократно призова магистратите да не се страхуват и да не се съобразяват с волята на своите преки ръководители или с решението на съответното събрание, издигнално кандидатура, а да гласуват по съвест, за да не се възпроизведе този състав на съдебния съвет.В началото на септември съставът на новия съдебен съвет ще бъде попълнен и с 11 души от парламента. Това за първи ще става с квалифицирано мнозинство - т.е. 160 души, което означава, че за да бъде избран кандидат, това ще се случи с гласовете на ГЕРБ и или с тези на БСП, или с тези на ДПС.През 2012 година, когато отново ГЕРБ беше на власт, 11-те души бяха договорени и разпределени на партиен принцип. Така в съвета влязоха хора, предложени и от БСП, и от РЗС (Димитър Узунов), и от \"Атака\" (Ясен Тодоров). Кандидатите все още не са известни.Следващият Висш съдебен съвет ще има важната и трудна задача да върне доверието и на гражданите, и на магистратите в съдебната система. Освен това от това какви хора ще влязат в органа, от който зависи кой ще е председателят и на най-малкият съд, дали етичните нарушения ще се установяват и наказват принципно, дали магистратите ще се издигат в кариерата си само на базата на своите професионални качества, зависи обликът на цялата система, както и изборът на нов главен прокурор. А и Европейската комисия неколкократно подчерта, че начинът, по който ще се проведат тези избори, е от ключово значение за мониторинга на България.", "date": "2017.05.23", "title": "Системата за гласуване - един от трите капана за вота за нов съдебен съвет"}
{"url": "http://www.dnevnik.bg/biznes/2017/05/23/2976109_uiz_er_veche_leti_mejdu_sofiia_i_frankfurt/", "text": "Нискотарифната авиокомпания \"Уиз ер\" (Wizz Air) започна да лети между София и Франкфурт, се казва в прессъобщение от името на превозвача.Полетите са всеки ден като излитането от София е в 12.35 ч, а кацането - в 18.05 ч., се вижда от информационната система на летището. Началната цена е 48.99 лв в едната посока с включени данъци и такси, уточнява авиокомпанията.През 2016 \"Уиз ер\" е превозила над 1.7 милиона пътници по нискотарифните си линии от Българи. По изчисления на авиокомпанията така са подпомогнати повече от 1300 местни работни места в свързаните бизнеси.Сега авиокомпанията има седем самолета, базирани в София, и през юли ще разположи един Airbus A320 във Варна. Там тя ще създаде 36 работни места, с което броят на служителите й в България надхвърля 300.Сега \"Уиз ер\" обслужва 44 маршрута от три български летища - в София, Варна и Бургас.", "date": "2017.05.23", "title": "\"Уиз ер\" вече лети между София и Франкфурт"}
{"url": "http://www.dnevnik.bg/biznes/2017/05/23/2976092_sigurnostta_i_rabotnite_mesta_sa_sred_akcentite_na/", "text": "България си определя четири приоритета при председателството на Европейския съюз от началото на 2018 г. Това се разбра едва днес от думите на ресорния по темата министър Лиляна Павлова пред БНТ.От разговора не се разбра кога тези приоритети ще бъдат представени конкретно.Тя посочи, че приоритетите са основно в четири области - сигурност (която обхваща и въпросите на правосъдието и миграцията), заетост (която обхваща работни места и растежа), социалната интеграция и Европа като глобален стратегически партньор.По последната тема Павлова подчерта, че България вижда ролята на ЕС като подкрепяща ситуацията в Западните Балкани, където обстановката е нажежена. \"Трябва да се намерят всички политики тази тема да е в нашия дневен ред\", посочи министърът. Тя допълни, че затова София ще бъде домакин на среща на високо равнище по темата още по време на естонското председателство, във формата Европейски съюз и Западни Балкани на ниво министри.Темата за Брекзит ще е една от важните, посочи още Павлова като наблегна на въпроса за сигурността и стабилността на българите, живеещи в Обединеното кралство.Според нея чрез българското председателство за България ще се научат повече неща отколкото се знаят в някои нейни части в момента.", "date": "2017.05.23", "title": "Сигурността и работните места са сред акцентите на българското председателство"}
{"url": "http://www.dnevnik.bg/sviat/2017/05/23/2976114_ariana_grande_planira_da_prekrati_turneto_si_sled/", "text": "Американската певица и актриса Ариана Гранде планира да преустанови турнето си след атентата в Манчестър в края на нейния концерт, съобщи сайтът TMZ.Според този източник Гранде все още не може да дойде на себе си, след като . Зрителите на концерта са били предимно тийнейджъри и млади хора.Концертното ѝ турне предвиждаше на 25 и 26 май  в Лондон на стадиона \"02\", разположен в центъра на развлекателния комплекс на полуостров Гринуич. По всяка вероятност те ще бъдат отложени поради две причини - заради застрашената безопасност на певицата и заради психическото ѝ състояние.След гастролите във Великобритания американската  планираше концерти в Белгия, Полша, Германия, Швейцария, Франция и други страни. Графикът на  Dangerous Woman беше плътно запълнен до месец септември.Взривът в Манчестър избухна веднага след като Ариана Гранде напусна сцената в края на концерта. Бомбата се взриви недалеч от входа на арената в Манчестър, през който зрителите напускаха покрития стадион. Самата 23-годишна изпълнителка не пострада, но призна, че е шокирана от случилото се.\"Аз съм разбита! От цялото си сърце ви казвам, че страшно ми е мъчно. Просто нямам думи!\", написа изпълнителката в Туитър.", "date": "2017.05.23", "title": "Ариана Гранде планира да прекрати турнето си след атентата"}
{"url": "http://www.dnevnik.bg/biznes/2017/05/23/2976124_imoti_za_25_mln_lv_na_plamen_stoianov_-_damboveca/", "text": "Над 300 дка земя с множество сгради и жп линии на рециклиращата компания \"Екометал инженеринг\" в столичния квартал \"Кремиковци\" са обявени за продажба от частен съдебен изпълнител. Общата стойност на всички имоти е близо 25 млн. лв., но активите са разделени на позиции, като за всяка от тях може да се подава оферта, информирав днешния си брой.\"Екометал инженеринг\" е собственост на Пламен Стоянов, известен като единия от братята Дамбовци. През 2010 г. двамата бяха арестувани в полицейската акция \"Октопод\", но по-късно разследването срещу тях беше прекратено. Преди година братята осъдиха България в Страсбург.Търгът е по искане на един от големите кредитори на дружеството - \"Уникредит Булбанк\", която има ипотеки върху имотите, с които са обезпечени вземания за общо 26 млн. лв. Компанията обаче има и други дългове. Преди година за продан бяха обявени машините за рециклиране от \"Хета асет резолюшън\" - наследника на лизинговото дружество \"Хипо Алпе Адриа\", информира печатнот оиздание.", "date": "2017.05.23", "title": "Имоти за 25 млн. лв. на Пламен Стоянов - Дамбовеца, търсят купувач"}
{"url": "http://www.dnevnik.bg/bulgaria/2017/05/23/2976123_obvineniiat_za_ubiistvoto_na_mladej_v_borisovata/", "text": "Обвиненият за убийството на младеж в Борисовата градина Йоан Матев е бил регистриран за кражба в Пето РПУ в София през 2014 г. Това се разбра по време на заседанието на Софийския апелативен съд, който окончателно остави Матев в ареста.Тогава обвиняемият е бил на 16 години, а процесът не е стигнал до съд. Защитата – адвокат Станислав Гюров, не пожела да коментира какво е станало с тази регистрация.След задържането на Матев за убийството първо МВР, а после и прокуратурата посочиха като възможен мотив за извършеното - грабеж.Делото стигна до втора инстанция, след като защитата на обвиняемия обжалва определението на Софийския градски съд, с което бе потвърдена най-тежката мярка за неотклонение задържане под стража.Мотивите на съдебния състав - Маргаритка Шербанова, Вера Цветкова и Петър Гунчев бяха, че обоснованото предположение, че именно той е извършителят, не е разколебано, дори напротив; има опасност обвиняемият да се укрие или да извърши престъпление.Аргументите на защитата и прокуратурата съвпадаха с тези, изразени пред първата инстанция. За тях четете .Матев, който сега е на 19 г. и е студент по право в Благоевград, бе задържан две години след убийството на Георги Игнатов.  и бе намерен на пейка в Борисовата градина близо до метростанция \"Национален стадион Васил Левски\" с прободна рана от нож.При задържането на обвиняемия от вътрешното министерство съобщиха, че според тях двамата не са се познавали. Повече за разказаното от вътрешното ведомство и прокуратурата четете ., че младо момче бяга от мястото на инцидента. Самоличността му обаче така и не беше установена дори и след като видеото се разпространи в медиите с призив, ако някой го разпознае, да сигнализира в МВР.Матев беше задържан едва преди няколко месеца. По време на убийството той е бил на 17 години.На предишните заседания, в които съдът решаваше мярката за неотклонение на обвиняемия, се разбраха интересни факти около случая като този, че директорът, преподаватели и съученици на Матев са го разпознали на снимките, които полицията разпространи във всички училища в София след инцидента. Те обаче не са сигнализирали по-рано, без да стане известно с какви мотиви освен тези на учениците - че ги било страх.В крайна сметка близо две години по-късно една от съученичките на Матев се свързала с приятелката на жертвата и ѝ казала кое е момчето, което се вижда на записите от камерите. След това приятелката на Георги Игнатов е отишла в полицията и разследването се насочило към Матев. Основен свидетел на прокуратурата е братът на обвиняемия, който свидетелствал, че Йоан Матев му е споделил, че е намушкал човек в този ден - 2 юни 2015 г. Искал да вземе парите на жертвата, но без да иска, го е намушкал.Освен това братът на обвиняемия е дал информация на полицията, чрез която тя е открила нож, с който се предполага, че е извършено убийството. Той е бил намерен в шахта в близост до пейката, където бе открито тялото на жертвата. Не стана известно защо полицията не е проверила по-рано шахтите около мястото на инцидента.Беше назначена и ДНК експертиза на ножа. По него обаче нямаше годен биологичен материал, който да установи в кого е бил последно ножа. Заключението на експертите обаче бе, че раната по тялото на жертвата добре отговаря да е причинена от този нож, според размерите и вида му.Повече от предишните съдебни заседания, когато за първи път бе гледана мярката за неотклонение на обвиняемия четете  и .", "date": "2017.05.23", "title": "Обвиненият за убийството на младеж в Борисовата градина е регистриран за кражба"}
{"url": "http://www.dnevnik.bg/bulgaria/2017/05/23/2976094_grajdanski_organizacii_svikvat_dnes_marsh_za/", "text": "Марш за европейско правосъдие, или протест за освобождаване на държавата от мафията - под този наслов довечера от 18 ч. гражданската инициатива \"Правосъдие за всеки\" заедно с други граждански организации призовава за отпор срещу срастването на властите и реформа за гарантиране на върховенството на закона и правата на гражданите (Денят 23 май е избран неслучайно, обясниха от организацията. На този ден през 1992 г. е взривен в колата си италианският прокурор Джовани Фалконе, който се е осмелил да посегне на сицилианската мафия и е платил с живота си.Междувременно по предполагаемия маршрут на марша за правосъдие  и надпис \"Съдия на олигархията\". Това се случва три седмици след като на тротоара пред ВСС също анонимни лица, скрити зад маски, оставиха прясно одрани агнешки глави.Към днешната инициатива на \"Правосъдие за всеки\" са се присъединили и организациите \"Да остане природа в България\", сдружение \"Боец\", базирано във Видин, \"Национална мрежа на родителите\", различни сдружения за защита на културното наследство, и други формирования. Паралелно в Пловдив и във Варна граждани като физически лица са се самоорганизирали в групи за локални акции в подкрепа на марша в столицата, обясни Петър Кънчев от ръководството на \"Правосъдие за всеки\".Исканията ни са към цялата политическа система. В организацията и в събитието не участват политически партии, искаме да опазим гражданския терен. Ако политици вземат участие, то е само в качеството им на граждани, коментира пред \"Дневник\" , председател на УС на \"Правосъдие аз всеки\".\"Гражданско сдружение \"Боец\" в обществена полза има регистрация от 2015 г., но съществува от по-рано, няма политически амбиции и активността му е насочена предимно към онези обществени процеси , които имат за цел борба с корупцията и организираната престъпност\" - така представи организацията говорителката й , адвокат. А председателят на сдружение \"Боец\" , собственик на шивашка фирма във Видин, на въпроса защо се включва в събитието, каза: \"Ще бъдем там, за да изразим подкрепа за смелите магистрати и членове на Висшия съдебен съвет, които имат куража да се изправят срещу мнозинството на мафията в съвета.\" Запитан дали не използва силни думи, като споменава имена, той отвърна, че \"само когато се говори конкретно, за живи хора и с имена, само тогава може да има резултат.\"Моментът е преломен! Държавата ни се разпада, овладяна от олигархията, която е превзела всички власти. Имаме парламент без реформаторски партии, правителство, което явно няма намерение да продължи съдебната реформа, и правосъден министър, който я обяви за приключена само преди година.Имаме Висш съдебен съвет, в чийто символ се превърнаха кървавите агнешки главички – еманация на страха и зависимостите от политиците и мафията. Всеки опит на независимите и почтени магистрати да повдигнат там въпросите за върховенството на правото или спазването на морала и закона се сблъсква или със стена от мълчание, или с водопад от хули, обиди и заплахи.Вече имаме и опит за публично заклеймяване и може би дори за бъдещо отстраняване от поста на председателя на Върховния касационен съд, само защото не следва линията на пълно подчиняване на съда на прокурорската воля!Имаме главен прокурор, който се изявява като самодържец, не дължащ отчет и обяснения никому и за нищо, а моделът ЦУМ явно е новият символ на паралелната власт.Имаме и президент, който явно не мисли, че са проблем сенчестите контакти на висши магистрати и заплахите към свободни медии!До края на 2017 г. България трябва да изпълни 17 конкретни препоръки на Европейската комисия в областта на правосъдието, да избере новия състав на Висшия съдебен съвет и нов председател на Върховния административен съд. От тези действия и избори зависи нашето европейско бъдеще, а оттам и бъдещето на нашите деца и внуци!Не се ли противопоставим сега, оставяме всичко в ръцете на олигархията и сенките на бившата Държавна сигурност, които вече си присвоиха държавата пряко!Ние, от Инициатива \"Правосъдие за всеки\", разбираме, че в настоящата ситуация пътят пред нашите идеи за радикална съдебна реформа е блокиран. Несъмнено същата съдба ще сполети и всяко желание за промяна или съпротива срещу беззаконието в която и да е сфера, ако те засягат интереси на силните на деня.Затова призоваваме всички свободни граждани и активни граждански организации да се присъединят на към . На тази дата е взривен в колата си до Палермо един от най-смелите борци срещу мафията в Италия – независимият прокурор Джовани Фалконе, станал символ на тази борба в световен мащаб. На 24 май е празникът на нашата писменост и слово – имаме какво да кажем и да изискаме от нашите държавници по тези два повода!Нека защитим заедно демокрацията, свободата на словото и върховенството на правото! Да потвърдим европейската си принадлежност и да поискаме истинска правосъдна реформа за независимо, ефективно и достъпно правосъдие, за държава на гражданите, а не на мафията!", "date": "2017.05.23", "title": "Граждански организации свикват днес марш за правосъдие (допълнена)"}
{"url": "http://www.dnevnik.bg/bulgaria/2017/05/23/2976144_premierut_borisov_se_obiavi_za_razsekretiavane_na/", "text": "Министър-председателят Бойко Борисов е на мнение, че стенограмата от консултациите на 29 юни 2014 г. при президента на България Росен Плевнелиев по повод КТБ и ситуацията във финансовия сектор в страната трябва да се разсекрети, съобщи правителствената информационна служба.Според Борисов фалитът на банката е тема с изключителен обществен резонанс и публикуването на разговорите, проведени дни след поставянето на КТБ под специален надзор, ще създаде възможност за съставяне на обективно мнение за предприетите от институциите действия и ще отговори на очакванията за прозрачност при вземането на решения.Позицията на премиера е в отговор на постъпило писмо от настоящия държавен глава Румен Радев, се уточнява в съобщението. В неделя пред БНР но ще изчака до 26 май да получи съгласие от всички участници в разговора - министър-председателят по това време Пламен Орешарски, представители на парламентарно представените политически сили, между които и лидерът на ГЕРБ Бойко Борисов, управителят на БНБ тогава Иван Искров и подуправителят Калин Христов.Късно снощи БНР съобщи, че от БНБ също е дала отговор на президента, но не от пресцентъра й не са уточнили дали е положителен или отрицателен.Досега от \"Дондуков\" 2 са отказвали да предоставят съдържанието на разговорите. Според справка на сайта \"Бивол\" има общо 45 искания по Закона за достъп до информацията (ЗДОИ) и всички те са отхвърлени - четири в мандата на Плевнелиев, останалите в мандата на Радев.На 12 май Административният съд - София град отмени отказа на администрацията на президента да предостави достъп до стенограмата на КТБ, поискана от сайта \"Биволъ\". Администрацията на президента може да обжалва решението в 14-дневен срок, който още не е изтекъл. ", "date": "2017.05.23", "title": "Премиерът Борисов се обяви за разсекретяване на стенограмата за КТБ"}
{"url": "http://www.dnevnik.bg/sport/2017/05/23/2976155_kasiias_obmislia_predlojenie_ot_livurpul_tvurdi_as/", "text": "Испанският вратар Икер Касияс е получил предложение от \"Ливърпул\", съобщава \"Ас\". Опитният футболист обмисля няколко варианта за бъдещето си.Касияс, който преди три дни навърши 36 години, има договор с \"Порто\" по юни. Според информацията вратарят ще се раздели с португалския отбор.Интерес към него има от клубове от Турция, Китай и Катар. Предложението от \"Анфийлд\" е най-напред в списъка на Касияс, посочва испанският спортен всекидневник.Основният му мотив е участието на червените в Шампионската лига - вратарят е играчът с най-много мачове в турнира - 175, като има с един повече от Паоло Малдини и с два повече от Шави Ернандес, припомня \"Ас\".През почти цялата си кариера световният шампион с Испания от 2010 г. се състезаваше в \"Реал\" (Мадрид). Преди две години той премина в \"Порто\".", "date": "2017.05.23", "title": "Касияс обмисля предложение от \"Ливърпул\", твърди \"Ас\""}
{"url": "http://www.dnevnik.bg/sviat/2017/05/23/2976142_manchestur_ivning_njuz_da_se_obedinim_pred_terorizma/", "text": "Няма оправдание, няма извинение за чудовищното престъпление, извършено в славния ни град снощи. Това бе убийство на невинни. Сърцата ни са разбити.Така започва статия на главния редактор на \"\" Роб Ървин, посветена на атентата, който уби над 20 души и рани десетки.За една секунда снощи бяха , семейства бяха разбити, общности – хвърлени в отчаяние. Безразлични към страданието на жертвите си, терористите, активни в Западна Европа, решиха да използват хората, търсещи радост.Така Голям Манчестър (бел. ред. - метрополисът, в който влиза град Манчестър) се присъедини към трагичен списък, в който споделяме мъката си с жителите на,, , ,  и . Ние имахме и ужасното нещастие да понесем най-смъртоносната терористична атака на наша земя от взривовете в Лондон през 2005 г.Снощи с над 20 000 души, отишли да видят Ариана Гранде по време на световното ѝ турне. Американската звезда има огромен брой последователи в социалните мрежи и е любимка на тийнейджърите, които бяха .Сега се изпълнява мрачната задача да бъдат идентифицирани тези,. За някои семейства неистовото  ще завърши с ужасяваща скръб. Хиляди младежи ще трябва да се справят с травмата от момента, когато са побегнали, за да се спасят.Как ние, хората от Голям Манчестър, можем да помогнем на пострадалите?Е, можем да направим това, в което сме добри – да се обединим, точно както когато терористите опустошиха града ни преди повече от двадесет години. (Бел. ред. - авторът вероятно има предвид атентата, извършен от  през 1996 г., който рани над 200 души, но не уби никого благодарение на предупрежденията и бързата евакуация, извършена от местните власти. Взривената тогава бомба бе най-голямата, избухвала на британска земя).Снощи хората предложиха убежище на останалите без покрив над главата си. Други отидоха да дарят кръв. Дори помощ, мисли и молитви в социалните мрежи.Днес, утре, вдругиден и по-нататък можем , които искат да унищожат начина ни на живот, че не могат да надделеят.Ще продължим напред и ще направим Голям Манчестър още по-велик. Ще се грижим един за друг и ще подкрепяме съседите си. Терористите ще се провалят. Ние ще възтържествуваме.", "date": "2017.05.23", "title": "\"Манчестър ивнинг нюз\": Да се обединим пред тероризма, както преди двадесет години"}
{"url": "http://www.dnevnik.bg/zdrave/2017/05/23/2976129_miroslav_nenkov_iska_debat_za_donorstvoto_predi_da_se/", "text": "Зам.-министърът на здравеопазването Мирослав Ненков заяви пред БНТ, че идеята му , ако близките не се съгласят да дарят органите им, е с цел да предизвика социален дебат по темата. По думите му няма как да се направи законова промяна за донорството, без тя да бъде обсъдена в детайли.Ненков обясни, че при мозъчна смърт пациентът по закон се води покойник. Въпреки това неговите близки могат да откажат да спрат системите, които поддържат тялото му, а няма как лекар да стори това без съгласието им. Това представлявало правен вакуум.\"Пациентът де факто е покойник, но лежи на едно легло и сърцето и бъбреците му работят. Това е малка празнинка в закона, която трябва да запълним. Нужно е юридическо изпипване\", уточни Ненков.Той добави, че министерството обмисля да поиска мнение от специалисти на Световната здравна организация, които да кажат дали водата в няколко населени места, в която беше открит уран, е \"опасна или не чак толкова опасна\" за пиене. По думите му това е природно явление и не е умишлено предизвикано от човешка дейност.", "date": "2017.05.23", "title": "Мирослав Ненков иска дебат за донорството преди да се мисли за нов закон"}
{"url": "http://www.dnevnik.bg/sviat/2017/05/23/2976167_durjavi_ot_es_veche_mogat_da_poiskat_ot_vlastite_v/", "text": "Европейската заповед за разследване влезе в сила вчера, съобщи Европейската комисия, без да уточни дали всички държави от ЕС са приели съответните промени в националното си законодателство. Вчера бе и крайният срок за въвеждането на директивата.С промените ще бъде улеснена работата при разследвания, в които доказателствата се намират в друга държава от ЕС. По силата на европейската заповед за разследване властите в една държава могат да поискат от своите колеги от тяхно име да извършват претърсвания и разпити. Очаква се това да подобри работата по разследвания на общата престъпност и в частност по случаите на.Европейската заповед за разследване се основава на взаимното признаване, което означава, че всяка държава от ЕС е задължена да признае и изпълни искането на друга държава от Общността, както би направила с решение на нейните собствени власти.Прилагането на заповедта ще бъде по строги крайни срокове за изпълнение - до 30 дни, държавите да решат дали приемат искането. Ако го приемат, в 90-дневен срок исканите действия следва да бъдат извършени. Всяко забавяне ще бъде докладвано на държавата от ЕС, издала заповедта.Властите, получили искане, могат да откажат да изпълнят заповедта само при определени обстоятелства - например, ако искането противоречи на основните принципи на правото на получаващата държава или вреди на интересите ѝ в областта на .Европейската заповед за разследване трябва да бъде издадена или потвърдена от съд, а издаването ѝ може да бъде поискано от заподозрян или обвиняем, или от негов защитник, в съответствие с правото на защита и с националния наказателен закон. Държавите от ЕС трябва да се уверят, че заподозрените или обвиняемите разполагат с правни средства за защита, равностойни на тези, които са на разположение при сходно национално производство, както и че знаят за тези възможности.По силата на новото законодателство страна от ЕС може да предаде на друга държава от Общността временно задържани граждани за събирането на доказателства; може да поиска проверки на банковите сметки и финансовите дейности на заподозрените или обвиняемите; може да извършва разследвания под прикритие и прихващане на съобщения; може да поиска прилагането на мерки за запазване на доказателства.През юни ЕК ще представи допълнение към директивата, за да улесни събирането на електронни доказателства. Директивата няма да бъде прилагана от Дания и Ирландия. Новата директива бе изготвена по предложение на Австрия, Белгия, България, Естония, Словения, Испания и Швеция и бе приета през 2014 година.", "date": "2017.05.23", "title": "Държави от ЕС вече могат да поискат от властите в чужбина да разследват от тяхно име"}
{"url": "http://www.dnevnik.bg/razvlechenie/2017/05/23/2976130_predozirane_krusti_deteto_si_na_prabulgarski_han_za/", "text": "Фондация предлага по 200 или 100 лева на родители, чиито деца носят име на прабългарски хан. Предложението е на фондация 'Въздигане\" и от няколко дни набира популярност в социалните мрежи. Фондацията предлага по 200 лева на родители, чиито деца са кръстени с имената на прабългарските ханове Кубрат, Алцек, Тервел и Аспарух. По 100 лева пък се предлагат за името Вълчан. Условието е децата да са родени през тази година, което родителите трябва да докажат, като изпратят снимка от акт за раждане на имейл.\"Изключително сме горди да заявим, че вече 10 родители на дечица с имена #Тервел, родени след декември 2016 г., ни изпратиха актове за раждане\", пише организацията. В същата публикация се посочва, че \"еднократна безвъзмездна помощ\" от 200 лв. ще получат първите 10 родители, които са изпратили акт за раждане и децата им носят имената на българските ханове.Според  \"основите на фондацията са активистите\", като на \"Фейсбук\" страницата се посочени конкретни имена, които подкрепят финансово кампанията. Пак в същия се сайт се казва, че всяка цел и кампания на фондацията се разпределя по равно между активистите, които \"сe ангажират на 100% с изпълнението на своята част от целта\". В единственото описание на самата фондация \"Въздигане\", достъпно на сайта се казва:Преглед на сайта на фондацията показва, че другите й кампании също са обвързани с българската история и темата за патриотизма. Например текуща кампания цели \"стартиране на собствено издателство, което ще издаде най-добрата Българска историческа литература\". За да подкрепят каузата на фондацията, на желаещите се предлага да купят поредица от 12 детски екциклопедии \"История на България\" на обща цена от 32.80 лв.\"Въздигане\" е инициатор и на поставянето на витрини със скулптури на \"велики наши владетели във всяко българско училище\". За тази своя идея фондацията разчита на дарения, като всеки, дарил 20 лв., ще получи \"Монета на Благодарността\", се посочва още на сайта.", "date": "2017.05.23", "title": "Предозиране: Кръсти детето си на прабългарски хан за пари"}
{"url": "http://www.dnevnik.bg/kultura/2017/05/23/2975310_pametnikut_na_buzludja_moje_da_stane_chast_ot_noviia/", "text": "Бруталистките монументи на тоталитаризма на Балканите, начело с паметника на Бузлуджа, може да влязат в нов филм на номинирания за \"Оскар\" аниматор Теодор Ушев. Както вече стана известно, един от проектите на художника е филм по току-що излезлия роман \"Пумпал\" на Владислав Тодоров, автор на екранизираните вече \"Дзифт\" и \"Цинкограф\". Част от скиците на Ушев по \"Пумпал\" - който сам е вдъхновен от Дом-паметника на партията на старопланинския връх, бяха изложени в Дома на киното за премиерата на романа.\"Филмът е игрален, но с елементи на анимация, направена в постпродукция. Комбинация между бруталистка натура, каквито са тези паметници - те са около петнайсетина - и дорисуването й с подобна техника\", разказа в интервю за \"Дневник\" Тодоров. Бузлуджа властва над всички тях с размерите и надморската си височина. Проектът, на който писателят е и сценарист и продуцент, е на етап кандидатстване за подкрепа пред филмовия център, за да може да бъде заснет именно там.\"Пумпал\" е антиутопия с елементи на приказка, \"брутална приказка\", както гласи подзаглавието. То обаче е по-скоро препратка към стила брутализъм в архитектурата, отколкото към конкретната история на паметника. Става дума за върхушка от избраници, които след биоклетъчната революция се обезсмъртяват и планират да отлетят в космоса на борда на Пумпала. За зла врага един от тях се влюбва в Спящата красавица - единствена мостра на станалия вече ненужен женски пол, запазена на борда като културно-историческо наследство.Вдъхновението за романа не е историята на БКП, а по-скоро руският космизъм, разказа Тодоров - полурелигиозно, полуфилософско течение от края на XIX и началото на XX в., чиито представители вярват, че безсмъртието чрез научни методи, а след Октомврийската революция поставят основите на руската космическа програма. \"Старият режим мисли Константин Циолковски за лунатик, но съветската власт дава сериозни пари за експериментите му и те раждат ракетния двигател. Летящата чиния на Бузлуджа за мен се вписа директно в тази историческа верига.\"", "date": "2017.05.23", "title": "Паметникът на Бузлуджа може да стане част от новия филм на Теодор Ушев"}
{"url": "http://www.dnevnik.bg/sviat/2017/05/23/2976197_vse_po-malko_rusnaci_smiatat_za_prestuplenie/", "text": "Все по-малко от жителите на Русия смятат за престъпление репресиите на Сталин. Това сочат данни от анкета на центъра \"Левада\".Делът на хората в страната, смятащи  за политическо престъпление, за пет години е спаднал от 51 на 39%, а една четвърт от участниците ги оправдават като \"политическа необходимост\".Запитани за отношението на днешните руски власти към сталинските репресии, анкетираните най-често избират варианта \"изобщо не мисля за това\", разказва в. \"Ведомости\", цитиран от Би Би Си и БТА. Само 26% от хората в Русия смятат Сталин за престъпник.\"Обратът в отношението към репресиите, както и към други теми, датира от 2014 г., когато се появиха проблемите със Запада и желанието за  по модела на съветската митология, затова отслабна и критиката срещу Сталин\", обяснява зам.-директорът на \"Левада\" Алексей Гражданкин.Израсна поколение, което се намира исторически далеч от тези събития и не е получило достатъчно знания по въпроса, констатира историкът Никита Петров от правозащитната организация \"Мемориал\".\"Това е безпаметност, съчетана със злонамереност от страна на властите, които го правят, за да не се осъзнава човек като част от историята, а да сакрализира и днешната власт.Безразличието на властите тласка масовото съзнание към схващането, че си съподчинена единица и затова не бива да риташ срещу силните\", коментира общественикът пред \"Ведомости\".Впрочем нагласите в България не са много по-различни. Над половината от българите считат, че Източна Европа се нуждае от \"силна Русия, която да противостои на Запада\", сочи проучване на \"Пю рисърч център\" (Pew Research Center).  е изиграл \"много или предимно положителна\" роля в историята. Процент по-малко – 32 на сто – смятат същото за последния съветски лидер Михаил Горбачов. На Сталин се гледа по-положително само в Грузия, Русия, Армения и Молдова.", "date": "2017.05.23", "title": "Все по-малко руснаци смятат за престъпление репресиите на Сталин"}
{"url": "http://www.dnevnik.bg/sport/2017/05/23/2976204_goldun_steit_dovurshi_san_antonio_v_chetiri_macha_i/", "text": "Баскетболистите на \"Голдън стейт уориърс\" постигнаха още един безпроблемен успех срещу \"Сан Антонио спърс\" и спечелиха финала на Западната конференция в НБА с 4:0 победи.Тимът на Стив Кър се наложи със 129:115 при гостуването си в Тексас и стана първият отбор в историята, който печели 12 победи в първите си 12 мача в плейофите.\"Воините\" не загубиха нито един двубой по пътя към третия си пореден финал в лигата и подобриха постижението на \"Лос Анджелис лейкърс\", който стартира с 11:0 в директните елиминации през 1989 и 2001 г. (Тогава в първия кръг на плейофите се играе до три победи.)\"Сан Антонио\" отново не успя да се противопостави в отсъствието на контузения си лидер Кауай Ленард. \"Голдън стейт\" натрупа аванс от 14 точки още в средата на първата четвърт и нито за момент не изпуснаха мача от контрол.В началото на третата част преднината на \"воините\" за пръв път надмина 20 точки, а до края \"шпорите\" не успяха да се доближат на повече от девет разлика до края на двубоя.Стеф Къри беше най-резултатен за победителите с 36 точки след 14 точни стрелби от игра от 24 опита, а към точковия си актив добави шест асистенции и пет борби.Кевин Дюрант пропусна само три от 13-те си изстрела в мача и се отличи с дабъл-дабъл от 29 точки и 12 борби. Дреймънд Грийн завърши с 16 точки, осем борби, осем асистенции и две откраднати топки.Клей Томпсън нямаше вечер и се отчете само с десет точки, но Йън Кларк и Андре Игуадала направиха силно включване от пейката. Кларк вкара 12 точки за 18 минути, а Игуадала записа седем точки, шест борби, три асистенции и две откраднати топки за 22 минути.За \"Спърс\" най-резултатен беше резервният гард Кайл Андерсън с 20 точки. Ману Джинобили завърши с 15 точки, седем асистенции и три откраднати топки, а когато седна на пейката в края, беше изпратен с викове и аплодисменти от публиката, тъй като все още не е ясно дали ще прекрати кариерата си.Пати Милс, Ламаркъс Олдридж, Дани Грийн и Джонатън Симънс отново се представиха много неубедително и комбинираха 44 точки след едва 16 точни стрелби от 47 опита.Тази вечер предстои четвъртият мач от финала в Източната конференция, където шампионът \"Кливланд кавалиърс\" води с 2:1 срещу първенеца от редовния сезон \"Бостън селтикс\". , но пропиляха 22 точки аванс и ", "date": "2017.05.23", "title": "\"Голдън стейт\" довърши \"Сан Антонио\" в четири мача и влезе в историята на НБА"}
{"url": "http://www.dnevnik.bg/sport/2017/05/23/2976165_bivsh_prezident_na_barselona_e_arestuvan_za_prane_na/", "text": "Бившият президент на \"Барселона\" Сандро Росел е бил арестуван при акция на испанските власти. Тя е проведена във вторник рано сутринта от местната полиция.В основата й е разследване за пране на пари. Смята се, че Росел е бил част от мрежа за извличане на незаконни комисиони, придобити от продажбата на имиджови права на Бразилската футболна конфедерация.Бившият президент на \"Барселона\" и останалите в групата са заподозрени, че са прали пари чрез компании, базирани в офшорни зони. При акцията са претърсени девет офиса и домове на заподозрени.Разследването е за времето, преди Росел да стане президент на каталунците (той беше начело на клуба от 2010 до 2014 г.). По това време чрез фирмата си Ailanto Marketing е управлявал права на бразилския национален отбор. Чрез организиране на приятелски срещи е събирал средства, които данъчните в Испания смятат за незаконни, пише \"Мундо\".Възможно е замесен в разследването да се окаже и бившият президент на бразилската конфедерация Рикардо Тейшейра, както и други бивши ръководители на бразилския футбол.Испанските власти  от времето, в което Росел беше начело на каталунците. По случая Росел е изправен пред угрозата за пет години затвор, а футболният клуб - пред глоба от 8.4 милиона евро. ", "date": "2017.05.23", "title": "Бивш президент на \"Барселона\" е арестуван за пране на пари"}
{"url": "http://www.dnevnik.bg/analizi/2017/05/23/2976131_dulbokiiat_komatozen_sun/", "text": "Миналата седмица ми разказаха, че в едно училище пристигнал чалга певец с екип от музиканти, оператори, осветители, озвучители, всички те се разположили в двора и започнали да снимат клип с новата песен на изпълнителя, мощните уредби гърмели, кючеците се мятали, тъпаните думкали, дворът ехтял, така да се каже, от песента. И какво, учителите и учениците сигурно веднага са излезли на бунт, на протест, възкликнах аз наивно. Не само че не протестирали, ами избрани ученички се включили като масовка в клипа, за най-голяма тяхна радост и гордост. Не само че нямало протест на учителите, ами певецът имал изричното съгласие на директорката на училището. Не само че не бил позорно изгонен, ами оставил дарение в размер на двеста лева.Чух още и не повярвах на ушите си за майтапчийските снимки в Бухенвалд.Гледах още как една абитуриентка отишла на бала си в ковчег и излязла от него с дългата си абитуриентска рокля, събирайки възхищението и завистта на съученичките си.Може да се продължи този списък печално дълго.И всичко това в навечерието на най-съкровения за нас, българите, празник – на нашите букви и писменост, на нашата култура, на нашата духовност. Четем, гледаме и слушаме за подобни пошлости всекидневно, но в навечерието на празника на просветата и културата тези явления стават по-фрапиращи и стресиращи. Въпреки всички обяснения не мога да намеря истински отговор как се стигна дотук. Защото пошлостите и извращенията ни заливат с нови и нови достижения, които надминават всички обяснения., безотговорност, липса на вкус, липса на критерии. Винаги намирам връзка между безнаказаността и масовата чалгизация във всички сфери, на всички нива. Безнаказаността отприщи примитивизма, а именно там е генезисът на пошлостта.Безнаказаността у нас беше установена със закон. Безнаказаността беше въведена по две причини – за да може да се осъществи разграбването и за да се отъждестви демокрацията с беззаконието.И това доведе до деградацията, от която не зная дали ще намерим сили да се спасим. Защото вече сме в ситуация, когато самите спасители се давят. Културата е заразена отвътре с пошлост.. Вкусът се възпитава бавно и трудно както всяко израстване. А когато си заобиколен от безвкусица, тя се просмуква неусетно. Тя става жизнена среда. И в училищата започват да се снимат чалга клипове. И на снимачната площадка ехтят аплодисменти. Не мога да повярвам, че директорката е разрешила училището да стане снимачна площадка за чалга клип само срещу 200 лева. Със сигурност \"културната проява\" е стимулирана с много по-голяма сума, но към личния й бюджет. Ето я отново пряката връзка на безнаказаността и пошлостта. Пошлостта се финансира криминално и това остава безнаказано. Безвкусните плодове ги ядем всички, но и това остава безнаказано. Само че наказанието идва неусетно – постепенно и неусетно ние затъваме в тинята. А от тиня се излиза или трудно, или никак.Едно време, когато се е извършвала масовата колективизация в селското стопанство, е имало съпротива, отпор, нежелание, ропот, дори жертви. Когато се е извършвала национализацията, е имало отпор. Когато се е налагала комунистическата пропагандна безвкусица в културата, е имало съпротива, давани са жертви. А днес лошият вкус, размитите критерии, ниските изисквания станаха норма, приемат се за нормални, станаха нещо, против което не роптаем, напротив, намираме го за естествено. Моят колега Митко Новков написа в една своя статия, че стойностното е в . Този дълбок коматозен сън е много по-страшен от откраднатите милиарди, от корупцията, от мафията, от Цацаров и Пеевски. И се сещаме за другото  Нас пита Апостолът. Не ни остава място за оптимизъм. Розовите очила не са от полза. Мощните усилватели в училищния двор няма да ни събудят от дълбокия коматозен сън.Иска ми се да кажа нещо оптимистично, иска ми се да намеря основание за надежда. Зная, че не всичко е удавено в талазите на безвкусицата и бездуховността, зная, че много хора живеят с чест и се вдъхновяват от възрожденския химн. Но посредствеността става все по-агресивна и това е много тревожно. Именно това означава констатацията, че стойностното е в  Посредствеността е винаги агресивна, но когато се изгубят критериите за стойностното, как да очакваме светла бъднина?!Затова  но търси вярната посока. И се моли, народе, на равноапостолните просветители, защото те зададоха посоката. Иначе какво честваш, народе? Иначе какво са  и , ако няма ?Актуалното днес е да честваме 24 май като празник на посоката, за да бъде празник на бъдещето, а не празник на миналото. И да не редактираме текста на химна, както беше редактиран от комунистическата цензура.\"Дневник\" препечатва текста от", "date": "2017.05.23", "title": "Дълбокият коматозен сън"}
{"url": "http://www.dnevnik.bg/politika/2017/05/23/2976231_kabinetut_naznachi_oshte_trima_zamestnik-ministri/", "text": "Премиерът Бойко Борисов назначи още трима нови заместник-министри, съобщиха от правителствената пресслужба. Двама от тях стават заместници на правосъдния министър Цецка Цачева, а другият ще работи в образователното ведомство.Зам.-министри на правосъдието ще са Николай Проданов и Десислава Ахладова-Атанасова. Проданов е преподавател в катедра \"Публичноправни науки\" в Юридическия факултет на Великотърновския университет. Ахладова-Атанасова е магистър по право, като от 2014 г. е председател на районния съд в Перник.В края на миналата година съдия Ахладова бе избрана за председател на Административния съд в Перник от съдийската колегия на ВСС в съмнителна за законността ѝ процедура. Причината бе, че след последните изменения в Закона за съдебната власт (ЗСВ) за административен ръководител се назначава съдия от същото или от по-високо ниво на орган на съдебната власт и само по изключение може да се назначава съдия от по-ниско ниво. Тогава Ахладова бе председател на Районния съд в града. Другите двама кандидати за поста бяха Ивайло Иванов - съдия от Административния съд в Перник и Роман Николов от Районния съд в Брезник.Предпочитанията на мнозинството за Ахладова предизвикаха сериозни дебати в съдийската колегия. Като тези, които се обявиха в подкрепа на председателката на Районния съд в града не успяха да се аргументират защо в случая се налага изключителност, за да бъде избран съдия от по-нисък по степен съд.След проведения избор експертът от Института за пазарна икономика Любомир Авджийски публикува становище, според което ВСС е погазил закона при избора на председател на Административния съд в Перник. Повече за мнението на експерта четете . на съдийската колегия пред Върховния административен съд (ВАС). Самата Десислава Ахладова също поиска съдът да спре процедурата по назначаването ѝ, докато магистратите не се произнесат по същество на спора дали е законно избрана. Аргументите ѝ бяха - да е сигурна, че няма да загуби позицията си на председател на Районния съд в града при евентуална отмяна на избора ѝ. \"Дневник\" научи, че Иванов е оттеглил жалбата си и Ахладова е встъпила в длъжността шеф на Административния съд. Така не се стигна до съдебно решение, което да обяви законен или не е бил изборът ѝ.Сега Ахладова трябва да бъде временно освободена от ръководния пост, за да се заеме с длъжността на зам.-министър.За зам.-министър на образованието и науката е назначен Петър Николов. Той е доктор по история и магистър по политически мениджмънт. В периода 2014-2017 г. е парламентарен секретар на Министерския съвет.", "date": "2017.05.23", "title": "Кабинетът назначи още трима заместник-министри (обновена)"}
{"url": "http://www.dnevnik.bg/biznes/2017/05/23/2976187_turisticheskite_putuvaniia_se_uvelichavat_s_blizo_70/", "text": "През първото тримесечие на 2017 г. 926.1 хил. български граждани са предприели туристически пътувания. Броят им е с 68.3% по-голям, отколкото през същия период на миналата година. Похарчената за туризъм сума е 183.5 млн. лв., с 35 на сто по-голяма, съобщи Националният статистически институт.Девет от всеки десет туристи са пътували само в страната, 9.4% - само в чужбина, а 1.2% - и в страната, и в чужбина.Спрямо година по-рано общият брой на пътувалите (на възраст 15 и повече навършени години) нараства с 68.3%, пътувалите само в страната се увеличават с 80.2%, пътувалите само в чужбина - с 13.3%, докато пътувалите в страната и чужбина намаляват с 20.2%.Близо половината от всички пътувания са осъществени от хората в активна възраст - 25 - 44 години, като всеки десети е бил в чужбина. Хората в пенсионна възраст пътуват предимно в страната.Най-честата цел за пътуване в страната е посещение на близки - в 47% от пътуванията, докато в чужбина се ходи най-често на почивка и екскурзия - 39.6% от случаите.И в началото на 2017 г. се запазва тенденцията хората сами да организират почивката си. Това важи в по-голяма степен за пътуванията в страната, където без резервация са осъществени 97% от тях, а в чужбина - две трети.В страната най-голямото разходно перо на туристите е храната с дял 37.7%, докато в чужбина най-много пари отиват за транспорт - 33.5%.През първото тримесечие на 2017 г. средният разход при пътуване с лична цел на човек е 132.00 лв. в страната и 500.88 лв. в чужбина. При командировките в страната се харчат средно 161.63 лв. на човек, а в чужбина - 991.43 лв.", "date": "2017.05.23", "title": "Туристическите пътувания се увеличават с близо 70%"}
{"url": "http://www.dnevnik.bg/sport/2017/05/23/2976242_aleksandur_tomash_smeni_vereia_s_gradskiia_supernik/", "text": "Александър Томаш е новият треньор на \"Берое\". От старозагорския клуб обявиха, че вече е постигнато споразумение с него и екипа му.Негови помощници ще бъдат Константин Мирчев и Тодор Кючуков. Щабът ще бъде представен на старта на лятната подготовка на отбора, която започва на 8 юни.От \"Берое\" посочиха, че до тогава нито Томаш, нито хората в щаба му ще дават изявления по темата.Този сезон Томаш беше начело на градския съперник \"Верея\". \"Берое\" направи две треньорски смени, като за последно отборът беше воден от Ферарио Спасов. Клубът  след загубения двубой с \"Ботев\" в плейофа за участие в евротурнирите.", "date": "2017.05.23", "title": "Александър Томаш смени \"Верея\" с градския съперник \"Берое\""}
{"url": "http://www.dnevnik.bg/bulgaria/2017/05/23/2976212_glavniiat_sekretar_na_mvr_obiavi_che_sa_vzeti_vsichki/", "text": "След проведеното заседание на Националния оперативен щаб, ръководено от вътрешния министър Валентин Радев, не е променено нивото на заплаха от тероризъм в страната, както и това на готовност на службите след случилото се снощи в Манчестър. Това се разбира от съобщение на МВР.На срещата на щаба са присъствали всичките му членове, обяви по-късно на брифинг за разследване, в хода на което е неутрализирана престъпна група за трафик на мигранти, главният секретар на МВР Младен Маринов. Щабът е изготвил анализ и оценка на рисковете, включително - оценка на заплахата от терористичен акт по доклад на службите.Оценката е, че към момента няма непосредствена заплаха за България, както - вътрешният министър Валентин Радев и военният Красимир Каракачанов.На заседанието е потвърдено трето, т.е. най-ниско ниво на заплаха по Закона за противодействие на тероризма. Потвърдено е нивото на готовност - \"зелена степен\", т.е. постоянна готовност на службите в страната, което е ежедневната им работа, и \"жълта степен\" – за специализираните служби, както и по отношение на транспортната инфраструктура, по летища и гари, обясни Маринов.Предприети са мерки за осигуряване на засилено полицейско присъствие на местата с висока посещаемост от граждани. Информация за решенията на щаба ще бъде изпратена на президента, министър-председателя и на председателя на Народното събрание, се посочва в съобщението на МВР.Младен Маринов пък отказа повече информация, освен разпространената от пресцентъра на МВР. Той увери, че властите са взели всички мерки за сигурността на гражданите. Във връзка с предстоящи отбелязвания на националния празник - 24 май, където се очаква струпване на повече хора, както и при футболни мачове или други мероприятия, службите вземат всички необходими мерки, без значение какво се случва по света, обясни още главният секретар.", "date": "2017.05.23", "title": "Главният секретар на МВР обяви, че са взети всички мерки за сигурност след атентата в Манчестър"}
{"url": "http://www.dnevnik.bg/biznes/2017/05/23/2976221_danuchnite_zasilvat_kontrola_na_kulturnite_subitiia/", "text": "Инспекторите на Националната агенция за приходите (НАП) засилват контрола за спазването на данъчните", "date": "2017.05.23", "title": "Данъчните засилват контрола на културните събития"}
{"url": "http://www.dnevnik.bg/bulgaria/2017/05/23/2976256_spored_prouchvane_68_ot_bulgarite_ne_sa_si_kupuvali/", "text": "Поне 68% от българите и техните семейства не са купували книга през последната една година, сочат данните от проучване на \"Галъп интернешънъл\", направено по повод 24 май. То е проведено сред 819 пълнолетни българи между 4 и 11 май и е част от изследователската програма на агенцията, независима от външно финансиране.32 на сто от анкетираните твърдят, че те или семействата им са купили поне една книга в последната година. 13% заявяват, че са взимали книги от библиотека в последната една година. Останалите 87 на сто твърдят, че не са.Добрите новини са, че почти половината от хората на възраст между 18 и 35 г. са си купували книги през последната година, а една четвърт от най-младите са взимали книга от библиотека.В сравнение с 2010 година, когато \"Галъп интернешънъл\" има подобно проучване, процентът на хората, които не са закупили нито една книга през последната година, се увеличава. Като причина се посочват засилващата се тенденция към ползване на онлайн литература и затрудненият достъп до книги.Според данните делът на четящите е съставен предимно от млади хора с висше образование, населяващи по-големите градове. Жените, които са закупували книги или са взимали от библиотека, са два пъти повече от мъжете.", "date": "2017.05.23", "title": "Според проучване 68% от българите не са си купували книга през последната година"}
{"url": "http://www.dnevnik.bg/kultura/2017/05/23/2976258_proletniiat_bazar_na_knigata_zapochna_v_ndk/", "text": "Близо 50 премиери и срещи с десетки обичани автори предлага Пролетният базар на книгата, който започна днес в НДК. Изложението продължава до края на седмицата с работно време от 10.00 до 20.00 ч., освен в неделя, когато ще затвори в 19 ч.Участващите издателства са над 100. В рамките на изложението с читатели ще се срещнат Александър Секулов, Антон Стайков, Бойка Асиова, Божана Апостолова, Владо Даверов, Владимир Попов, Георги Господинов, Димана Йорданова, Емил Андреев, Здравка Евтимова, Ивинела Самуилова, Йордан Велчев, Йорданка Белева, Константин Трендафилов, Милен Русков, Петър Чухов, Тони Николов и други. Пълната програма ще откриете в прикачения файл.", "date": "2017.05.23", "title": "Пролетният базар на книгата започна в НДК"}
{"url": "http://www.dnevnik.bg/skorost/2017/05/23/2976272_preminavaneto_na_tirove_prez_tunel_vitinia_v_posoka/", "text": "Движението на тежкотоварни автомобили над 10 т през тунел \"Витиня\" на магистрала \"Хемус\" в посока Варна се спира от днес за срок от 20 дни, съобщиха от Агенция \"Пътна инфраструктура\". Причината е извършването на проектантско обследване на виадукта при километър 33-ти.За тировете е въведен обходен маршрут. Те ще бъдат отклонявани при пътен възел \"Витинска река\" по пътя Ботевград – София и ще се качват отново на магистралата при пътен възел Ботевград.", "date": "2017.05.23", "title": "Преминаването на тирове през тунел \"Витиня\" в посока Варна се спира за 20 дни"}
{"url": "http://www.dnevnik.bg/bulgaria/2017/05/23/2976270_ako_se_nujdaiat_ot_partnyor_drugite_durjavi_ot_es/", "text": "Останалите европейски държави не желаят да си сътрудничат с България, страната не споделя техните интереси, а когато все пак бива потърсена – не реагира адекватно.Това показват резултатите от мащабно  на Европейския съвет по външна политика, което цели да оцени влиянието на всяка членка на ЕС и възможностите за съвместна работа на националните правителства.В него участват 421 експерти от 28-те европейски държави, 11 от тях са от България. Анкетираните професионалисти работят в политиката, държавните институции, научни организации, медиите и други.България се нарежда сред последните места по трите въпроса с коя държава биха желали да си сътрудничат националните правителства; с кого имат общи интереси и коя страна откликва на предложенията за съвместни дейности.Ако останалите европейски страни трябва да изберат партньор за съвместна дейност, България ще е 26-ият им избор от 28-те държави членки, като дели тази позиция със Словения. Зад нас е само Малта. За сметка на това, дори когато бива потърсена, София не реагира и се нарежда на последно място по този критерий.Страната е буквално последният партньор, желан за сътрудничество по темите външна политика, икономика и фискална политика.На 25-о място се нареждаме по темата сигурност и отбрана, изпреварвайки Ирландия, Кипър и Малта. Това вероятно се дължи на гласовете на Румъния, Хърватия, Унгария, Полша, Италия, Холандия и Испания. 17 експерти от тези държави са посочили България като важен партньор по темата.Румъния, Словакия и Гърция са държавите, които се свързват най-често с българското правителство и смятат, че имат общи интереси с него. Опити за сътрудничество правят още Унгария, Чехия, Полша, Италия, Хърватия и Испания. Един-единствен експерт от Румъния е заявил, че с България е лесно да се работи и че тя откликва, когато бъде потърсена.Съответно най-много експерти от Румъния, Латвия и Холандия са посочили България като отговор на въпроса \"Кои други правителства или европейски държави са разочаровали вашето собствено правителство\".Държавата предпочита решенията в ЕС да се взимат от всички европейски държави вместо от коалиции и на практика не участва в \"клубовете по интереси\" от типа на .България разчита да следва политика, одобрена от всички в ЕС, по въпроси, вариращи от международните отношения, отбраната, граничната охрана, съдебната система, имиграцията, отношенията с Русия и Украйна до еврозоната, единния пазар, енергетиката и климатичните въпроси.Обобщените данни показват, че 63% от експертите и 61% от обществото предпочитат да оставят отговорността за вземането на решения в ръцете на всички държави. 4% от експертите и 22% от българите настояват решения да се вземат само на национално ниво.Германия заема безапелационно първите места по всички въпроси – от това кого биха потърсили първо за сътрудничество останалите държави, до степента на отдадеността си към на съюза. Франция, Великобритания (въпреки ), Италия, Испания, Полша, Холандия и Швеция са останалите най-влиятелни държави.\"На Европейския съюз му липсва група държави, желаещи и готови да работят заедно и да промотират по-нататъшната европейска интеграция\", коментира председателят на берлинския офис на съвета Йозеф Янинг. \"За да се преборят със сегашните центробежни сили, европейските държави трябва да наберат сили чрез структурирани групи или неформални коалиции, които да работят заедно за \"повече Европа\".", "date": "2017.05.23", "title": "Ако се нуждаят от партньор, другите държави от ЕС няма да потърсят България"}
{"url": "http://www.dnevnik.bg/sport/2017/05/23/2976265_ivan_kordoba_shte_igrae_v_otbora_na_figo_v/", "text": "Колумбиецът Иван Кордоба ще участва в благотворителния мач на Димитър Бербатов и Луиш Фиго в София на 14 юни. Бившият защитник ще играе в отбора на португалеца, обявиха организаторите.Двамата са били съотборници в \"Интер\". Именно в италианския клуб премина основната част от кариерата на Кордоба.Той изиграва над 300 мача за \"нерадзурите\" между 2000 и 2012 г., като печели пет титли в Серия А, а през 2010 г. триумфира в Шампионската лига.Бил е капитан на Колумбия, а с националния отбор печели Копа Америка.Билетите за благотворителното шоу се продават в мрежата на \"Евентим\". Събраните средства ще бъдат насочени в подкрепа на деца.", "date": "2017.05.23", "title": "Иван Кордоба ще играе в отбора на Фиго в благотворителното шоу в София"}
{"url": "http://www.dnevnik.bg/morski/2017/05/23/2976246_nacionalna_veriga_ot_spodeleni_kreativni_prostranstva/", "text": "Първата национална верига от споделени креативни пространства за изобретатели и стартъп предприемачество ще започне дейността си от Варна в близките седмици. Това съобщи Мартен Демирев, един от създателите на компанията \"Иновейтър криейтив спейсис\" (Innovator Creative Spaces), която стои зад проекта.Целта нае да създаде взаимодействаща мрежа от работни пространства в цялата страна, обясни Демирев. Всички те ще разполагат с високотехнологични работилници за софтуерни и хардуерни прототипи, за разработки в различни области на техниката, науката, бита и културата. Работилниците ще бъдат оборудвани с 3D принтери, CNC рутери, лаборатории за виртуална реалност, лазерно рязане и други технологични иновации.\"Дългосрочна цел на екипа е реализирането на креативна мрежа в България, разпръсната в няколко български града, казва Мартен Демирев. Предвижда се всяка една от локациите да бъде съобразена с регионалните особености и нужди, като се специализира в направления, които имат особена важност за съответната област\".Екипът, стоящ зад проекта, чиято крайна цел е да създадее част от световното движение за изобретатели и предприемачи Maker Movement. То обединява мрежа от над 6 хил. взаимосвързани пространства и над 135-милионна аудитория из целия свят.Според публикация в сайта на компанията \"Иновейтър криейтив спейсис\" проектът й за създаване на споделени креативни пространства има като крайна цел да оформи \"градивна осъвременена среда, която да отключва и стимулира предприемаческото и творческото мислене на младите, като черпи опит от добрите практики в страни като САЩ, Германия, Япония и др. Само за последната година са възникнали над 150 сходни пространства в целия свят\".Създателите на \"Иновейтър криейтив спейсис\" предвиждат в рамките на проекта им освен технологични лаборатории да бъдат създадени бизнес инкубатор, преакселератор, менторска програма, академия, провеждаща обучения за ученици и студенти, както и споделени работни места за стартиращи компании и специалисти. Те ще могат да бъдат подпомагани с консултации по въпроси, свързани с маркетинг стратегиите им, брандинга на продуктите им, дизайна, ще могат да получават юридически и административни услуги, да получават– т.нар. seed money и др.\"Уверени сме, че дейността щe допринeсе не само за разрешаването на проблема с младежката безработица, но и ще стимулира възможностите за преквалификация, ще стимулира предприемаческия дух и ще генерира потенциал за икономическото развитие на страната, каза още Мартен Демирев. Убеждаваме се в това всеки ден.\"Веднага след Варна подобни центрове ще трябва да бъдат открити и в Пловдив, Стара Загора и София. В близките седмици предстои да бъдат обявени и предварителните форми на записвания за участие в проекта, както и кои ще са първите му партниращи организации.", "date": "2017.05.23", "title": "Национална верига от споделени креативни пространства започва развитието си от Варна"}
{"url": "http://www.dnevnik.bg/zdrave/2017/05/23/2976288_nad_60_ot_mladite_lekari_ne_sa_motivirani_da_se/", "text": "Над 60% от младите лекари не са мотивирани да останат да се реализират професионално в България. Това показват резултатите от анкета на Българския лекарски съюз (БЛС) и Асоциацията за развитие на медицинската общност. Проучването изследва проблемите в системата на специализацията в здравеопазването.В рамките на 15 дни са били анкетирани 515 млади лекари от цялата страна. Повече от половината от тях посочват сумата 1000 - 1500 лв. за предпочитана начална заплата по време на специализацията си.От БЛС предупреждават, че всяка година около 500 лекари напускат България, за да намерят по-добри условия на труд и по-добро заплащане. Почти половината млади лекари в страната намират за несправедлив начина за прием на специализанти и предпочитат връщането на конкурсния изпит вместо събеседването, което се практикува към момента.Друг проблем, посочен от младите медици, са недостатъчните места за специализация, както и липсата на обобщена и лесно достъпна информация за актуални конкурси и приеми на бъдещи специалисти. 67% от настоящите специализанти са на мнение, че университетската болница е най-подходящото място за провеждане на следдипломните обучения, а 20.8% категорично заявяват, че искат болницата, в която специализират, да е многопрофилна.Според младите лекари тази тенденция може да бъде променена с нововъведения в обучителния процес в специализираните лечебни заведения и извънболничната помощ и да се намери начин всички специалности да станат еднакво атрактивни за бъдещите медици.\"Нашите лекари ги примамва възможността за финансова стабилност и адекватни условия на труд. Ето защо отворена врата за връщането им и задържането им в родината е адекватното заплащане на тяхната работа, създаване на нормални условия на обучение и труд и възможности за кариерно израстване\", заяви председателят на БЛС Венцислав Грозев.", "date": "2017.05.23", "title": "Над 60% от младите лекари не са мотивирани да се реализират в България"}
{"url": "http://www.dnevnik.bg/biznes/2017/05/23/2976266_ot_kakvo_da_se_pazim_ako_rezervirame_pochivkata_si/", "text": "Много европейски потребители не се оплакват, ако крайната цена за полет, хотел или кола под наем не съответства на посочената първоначално, защото не знаят къде да го направят. Това установи мрежата от Европейски потребителски центрове (ЕПЦ) ECC-Net.Докладът \"Резервацията на почивка онлайн: остава ли първоначалната цена и на финала?\" се основава на анализ на 539 потребителски жалби, 237 симулирани резервации и 513 отговора в онлайн проучване сред потребители. Резултатите показват, че ценовите разлики между резервацията и крайното плащане съществуват и са най-често срещани при пътуванията със самолет. В повечето от тези случаи причина за оскъпяването са такси за управление, такси за кредитни карти или за чекиране. През 2015 г. 19% от хората, които са се обърнали към мрежата от ЕПЦ, са го направили по теми, свързани спочивки и ваканции.Евроекспертите извеждат 10 съвета към потребителите и още няколко - към търговците, за да избегнат взаимните недоразумения и разочарования.- Цената трябва да включва всички такси.- Проверете дали са включени допълнителните услуги.- Отделете време и внимавайте, докато правите резервацията.- Уверете се дали не е включена опцията за \"гъвкави дати\".- Проверете дали в цената е включена застраховка.- Предварително отбелязаните с отметка полета са забранени в ЕС.- Може да се добавят такси за плащане с кредитната карта.- Направете принтскрийн на резервацията- Двойна проверка.- Четете имейла си.- Станете модел за подражание – приложете най-добрите практики.- Използвайте прозрачна и изчерпателна политика на ценообразуване.- Осигурете бързо и полезно обслужване на клиентите си.- Въведете надежден знак за доверие.- Осигурете си доволни клиенти, които ще споделят своя положителен опитонлайн с други потребители.", "date": "2017.05.23", "title": "От какво да се пазим, ако резервираме почивката си онлайн"}
{"url": "http://www.dnevnik.bg/bulgaria/2017/05/23/2976252_sled_blizo_godina_sledene_policiiata_razkri_grupa_za/", "text": "Полицията под надзора на специализираната прокуратура е неутрализирала престъпна група за трафик на мигранти. Това се разбра по време на брифинг от думите на главния секретар на МВР Младен Маринов, наблюдаващият прокурор Евгения Станкова и директорът на дирекция \"Миграция\" в ДАНС Антон Станчев. Шестима от задържаните вчера 20 души са обвинени за участие в престъпно сдружение. Те са с прокурорско задържане от 72 часа и утре ще бъде поискан постоянния им арест от съда.Разследването на службите е от юли 2016 до 22 май 2017 г. То е започнало след справка на ДАНС, към която е била прибавена и справка на ГДБОП, която също е разследвала участниците в групата.Младен Маринов обясни, че част от членовете на групата са задържани още през януари, когато е било установено, че са се снабдили с два автомата \"Калашников\" и един боен пистолет, освен това са търсили взривни вещества. Оръжията са иззети тогава, както действа МВР винаги, защото могат да се използват за всякакви криминални прояви, обясни Маринов. Оттогава в ареста е и смятаният за ръководител на престъпната група, който е натурализиран българин. От прокуратурата отказаха повече обяснения за него.Сред задържаните за 24 часа 20 души има български и чужди граждани - от Афганистан и Сирия, заяви прокурор Станкова. Към този момент чужденците са свидетели по разследването, като не е установено да са заплаха за националната сигурност. Станкова увери обаче, че се работи и по целта на пребиваването им в страната и ако бъде установена заплаха за сигурността на страната, ще бъдат предприети нужните мерки. Обвинени са само български граждани.Част от групата са отговаряли за превозването и превеждането на мигранти през турско-българската граница до София. Другата част за превеждането им през границата със Сърбия или Румъния, обясни Славчев.В хода на разследването са претърсени 21 адреса в София и София-област. Иззети са множество мобилни апарати и SIM карти, като предстои да се установи какво съдържат те, коментира още прокурор Станкова. Групата е действала в много населени места, сред които Хасково, София, Видин, Кулата, Севлиево, Димитровград и др.Директорът от ДАНС Антон Станчев отказа да посочи колко мигранти са били трафикирани от групата, като уточни, че агенцията знае броя им. Сумата, която е вземала групата за един човек, пък е била между 700 и 1200 евро.", "date": "2017.05.23", "title": "След близо година следене полицията разкри група за трафик на хора"}
{"url": "http://www.dnevnik.bg/sviat/2017/05/23/2976311_23-godishen_muj_e_zadurjan_isliamska_durjava_poe/", "text": "                        23-годишен мъж е задържан във връзка с  снощи, при който загинаха 22 души и десетки бяха ранени.Арестът е извършен в южната част на . По-рано премиерът Тереза Мей съобщи, че силите за сигурност знаят идентичността на атентатора, но все още няма да я разкрият. Тя каза още, че  е дело на един човек, но не е известно дали той е имал помощници в подготовката си, писа агенция \"Ройтерс\".Източници от полицията казват пред Би Би Си, че бомбата е била направена с подръчни средства.\"Ислямска държава\" пое отговорност за нападението чрез съобщение в приложението Telegram, съобщи Би Би Си.Друг арест, несвързан с на концерта на Ариана Гранде, също бе извършен днес. Това се случи след временната евакуация на търговски център в града. Полицията изрично подчерта, че този инцидент не е свързан със , а нормалната работа на центъра вече е възстановена.Търговският център \"Арндейл\" бе евакуиран за кратко от съображения за сигурност. На фона на това предизвика паника сред клиентите и продавачи, имаше и съобщения за експлозии и изстрели, но тази информация не бе потвърдена от авторитетни източници.", "date": "2017.05.23", "title": "23-годишен мъж е задържан, \"Ислямска държава\" пое отговорност за атаката в Манчестър (обновена)"}
{"url": "http://www.dnevnik.bg/sport/2017/05/23/2976284_sudut_v_lozana_ostavi_v_sila_izkljuchvaneto_na/", "text": "Българската шахматна федерация (БФШ) е загубила обжалването пред Спортния арбитражен съд в Лозана по казуса с , обяви ръководният орган на шаха в Европа.В основата на отстраняването миналия септември беше отказът на БФШ да предостави изискани документи и фактури за преводи в периода 2011 - 2014 г., когато тогавашният президент на федерацията Силвио Данаилов беше начело и на европейския шах. ЕШС твърди, че проведените в Албена и Златни пясъци турнири през 2014 г. не са под неговата шапка, въпреки че БФШ смята обратното. За организирането им бяха отпуснати и държавни средства.Според информацията на 28 април е имало изслушване в Лозана, след което съдът е взел решението да отхвърли жалбата на БФШ.ЕШС посочва, че уважава всички решения на КАС - най-висшия, независим спортен съд. \"КАС признава, че ЕШС е действал по напълно честен, подходящ и прозрачен начин\", допълват от Европейския шахматен съюз.Българската федерация трябва да плати разходите по делото, както и да плати 5000 швейцарски франка разноски на ЕШС.Данаилов реагира остро след отстраняването на българската федерация и твърдеше, че е въпрос на време решението да падне в съда. Същото мнение .Наскоро . Решението му съвпадна с началото на втория мандат на спортния министър Красен Кралев, който , ако не погаси близо 500 хил. лева задължения до 5 юни.Заради наказанието  на европейското по шах.Миналата година Данаилов получи 18-месечно наказание от международната федерация (ФИДЕ), което ограничи дейността му до границите на България. Опозицията му създаде алтернативна федерация (Български шахматен съюз).", "date": "2017.05.23", "title": "Съдът в Лозана остави в сила изключването на България от Европейския шахматен съюз"}
{"url": "http://www.dnevnik.bg/bulgaria/2017/05/23/2976337_polski_diplomati_chetat_iavorov_i_slaveikov_za_denia/", "text": "Дипломати от посолството на Полша решиха да отбележат Деня на българската просвета и писменост с четене на откъси от произведения на класици на българската литература. В инициативата се включиха още и представители на Полския институт, както и семействата им.Дипломатите дори разпространиха видео на поздрава си за 24 май. На него те са облечени в традиционни български народни носии – северняшка, тракийска, добруджанска, пиринска, родопска и шопска, докато четат откъсите от произведенията.Сред класическите български произведения, които поляците са избрали, са химнът на българската просвета \"Върви, народе възродени\" на Стоян Михайловски, \"Татковино\" на Петко Славейков, \"Родина\" на Пейо Яворов и \"Родна реч\" на Ран Босилек.В най-новата история на страната празникът на българската просвета се отбелязва най-дълго – от 166 години. За пръв път е честван на 11 май 1851 г. в епархийското класно училище в Пловдив.\"24 май е повод да се замислим за духовното и културно наследство, завещано от първите български учители – светите братя Кирил и Методий. Тяхната мисионерска дейност в края на ІХ в. има голямо значение за възникването и развитието на славянската писменост. Името на Кирил носи азбуката, която се използва и днес – кирилицата. През 1980 г. папа Йоан-Павел ІІ обяви братята Кирил и Методий за съпокровители на Европа\", пише в приветствието на полските дипломати.", "date": "2017.05.23", "title": "Полски дипломати четат Яворов и Славейков за Деня на българската просвета (видео)"}
{"url": "http://www.dnevnik.bg/sport/2017/05/23/2976264_futbolnata_asociaciia_proveriava_smianata_na_teri_v/", "text": "Английската Футболна асоциация (ФА) е започнала проверка заради смяната на Джон Тери в последния мач в кариерата му. Причината са високи залози, че той ще напусне терена в 26-ата минута на срещата със \"Съндърланд\" в неделя.Мениджърът на сините Антонио Конте каза, че идеята е била на Тери и той се е съгласил да изпълни желанието му. 36-годишният англичанин изигра последния си мач за \"Челси\". Защитникът записа 717 двубоя във всички турнири за 19 години в отбора.\"Той го заслужава. Той е легенда на клуба, а не просто един от най-добрите защитници в света\", заяви Конте.В основата на необичайния залог е числото 26 - свързано с номера, с който бранителят играеше.Букмейкър съобщи, че е изплатил три печалби, като една от тях е била при коефициент 100:1 при залог от 25 паунда. Друга компания е влязла в спор с клиент за това дали смяната е била извършена в 26-ата или 28-ата минута, когато Тери е излязъл от терена, пише Би Би Си.\"Заложих пари, защото помислих, че със сигурност ще излезе. Обикновено не залагам, но бях изненадан, че коефициентите са толкова високи\", каза един от позналите.ФА определя като наказуемо предварителното уреждане на резултат или всякакъв друг вид договаряне в рамките на двубоя. Бившият капитан на Англия Алън Шиърър коментира, че това действие не е било с подобна подбуда.\"Това беше направено с добри намерения. Не мисля, че трябва да се направи нещо, което би могло да подкопае авторитета на играта\", каза Шиърър.", "date": "2017.05.23", "title": "Футболната асоциация проверява смяната на Тери в последния му мач заради залози"}
{"url": "http://www.dnevnik.bg/bulgaria/2017/05/23/2976278_sudiiskata_kolegiia_obrazuva_disciplinarno_delo/", "text": "Съдийската колегия образува дисциплинарно производство срещу бившия председател на Софийския районен съд (СРС) Методи Лалов, който е и кандидат за член на новия състав на Висшия съдебен съвет. Той е предложен за наказание от инспектората към съдебния съвет.\"За\" са били 7 от членовете на съвета, а шест са били против. Решенията, свързани с дисциплинарните производства, се взимат при изключени монитори и не е известно какви са били мотивите на мнозинството.Преди време съдийската колегия  наказа със \"забележка\" Методи Лалов заради забавени дела през 2015 година. Междувременно срещу Лалов е в ход и проверка на ДАНС по жалба на две освободени от него служителки.В дисциплинарния състав са Димитър Узунов, Галина Карагьозова и Соня Найденова. Председател е Карагьозова.", "date": "2017.05.23", "title": "Съдийската колегия образува дисциплинарно дело срещу Методи Лалов"}
{"url": "http://www.dnevnik.bg/bulgaria/2017/05/23/2976289_hristo_ivanov_dnes_triabva_da_skochim/", "text": "Това е от днес. Макар да се крият, не са анонимни, но и макар да не са анонимни, са безлични като всеки тъп и груб инструмент: Цацаровите шпиц-бандюги от План Б.Има засилващи се индикации, че са готови да стигнат докрай и е издадена команда за свалянето на Лозан Панов от поста му. На пръв поглед, това е лудост – рискуват да прекалят, да създадат жертва и да предизвикат силен отзвук. Истината е обаче, че както от гледна точка на залозите, така и от гледна точка на мисленето на оста Пеевски-Цацаров, това е логичен ход.В момента се преразпределят порциите в третата и четвъртата власт – правосъдието и електронните медии. Тези хора искат не просто да си подновят концесиите върху тези сектори и не просто да вземат повече. Искат да вземат всичко и завинаги. Цацаров и Пеевски знаят, че политическата цена за тяхното поддържане на сцената при запазваща се формална демокрация става непоносима. Знаят, че ако не си осигурят влияние в съдебната власт и медиите в следващите 5-7 години поне, рано или късно на някой ще му хрумне да се освободи от тях – особено на политици, които не са толкова чудовищно зависими от тях като Борисов, Нинова и Доган. Понеже в момента те вече контролират изцяло първите две власти – законодателната и изпълнителната, а Европа е втренчена в пъпа си, тези момчета считат, че сега е моментът не просто да спечелят повече време, а да се наложат като трайни фактори.В момента, постигането на тази цел минава през осигуряване на пълна доминация в следващия ВСС и Върховния административен съд. Цацаров и Пеевски трябва да сломят всяка съпротива, да няма кой изобщо да задава въпроси, да пита за нередностите при електронното гласуване за ВСС, да разваля тишината на Цецка Цачева.На пътя на този план стоят Лозан Панов, Калин Калпакчиев и останалите от опозицията във ВСС. Стоят джобове на съпротива или поне крехка независимост в софийските съдилища - затова е зорът делата за корупция да се вземат от Софийски градски съд и да се пратят в създадените от Цацаров и Цветанов специализирани съдилища. Залогът за всички нас не е просто съдбата на тези наши висши магистрати, които заслужават званието държавници. Залогът е съхраняването на дори това състояние на прогнила полу-демокрация.Още миналия четвъртък сме разпратили до всички продемократични политически сили предложение за обща политическа позиция по този опит за окончателно заграбване на съдебната власт до ЕК и посланиците на страните-членки с искане да излязат от мълчанието си, да заемат недвусмислена позиция, както и да започнат разговори за засилване на наблюдението върху съдебната власт в България, защото кризата у нас достига нивата на Полша и Унгария. Досега сме получили подкрепата единствено на Зелените и ДЕОС. Призовавам и останалите най-късно до четвъртък да се определят.Призовавам отново всички да се включим като граждани в шествието на \"Правосъдие за всеки\". Не слушайте онези, които продължават с токсичната пропаганда на разделението и безсилието. Днес въпросът за единството и единодействието е въпрос за това дали ще можем да надмогнем себе си, грешките, слабостите и горчивините си и да бъдем на площада в защита на демокрацията. Днес Родос е на площад \"Народно събрание\", там трябва да скочим. Нека бъдем заедно!", "date": "2017.05.23", "title": "Христо Иванов: Днес трябва да скочим"}
{"url": "http://www.dnevnik.bg/morski/2017/05/23/2976328_literaturata_otiva_pri_decata_s_proekta_varnalit_2017/", "text": "Двадесет и осем автори на съвременна детска литература, документални книги и илюстратори, ще участват в детските и младежки литературни дни . Това съобщиха от пресслужбата на общинската администрация във Варна. Форумът, който се организира за пръв път, ще се състои от 31 май до 3 юни.Организатор на събитието е община Варна, а негов координатор е писателят Захари Карабашлиев. \"Четенето трябва да стане нещо, което търсим, за което говорим, с което изкушаваме децата, каза той при представянето на събитието. Не можем да чакаме децата да отидат при литературата, трябва литературата да отиде при децата. Те трябва да видят, че книгите, които четат, се пишат от живи хора, някои от тях ще са им интересни, други скучни, но трябва да ги провокираме\", каза още Карабашлиев.Освен него в литературните дни ще участваткато Георги Господинов и Теодора Димова. Сред останалите участници са Константин Трендафилов, Юлия Спиридонова, Зорница Христова, Радостина Николова и създателят на проект \"Златна ябълка\" Димитър Петров.Става дума за мобилна книжарница за съвременна българска литература, с която поетът планира да пътува из България през летните месеци, \"за да запали нови читатели по любимите си книги\". Бусът, с който Любомиров, поема на път първо към Варна, е тридесетгодишен фолксваген, изрисуван от художника на графити, известен с псевдонима Nasimo.Сред чуждестранните писатели , които ще вземат участие във \"ВарнаЛит 2017\", са Сали Грийн от Великобритания, автор на поредицата \"Полулош\", която е преведена на 47 езика, Стефан Пастис (САЩ), създал хитовата поредица \"Тими Провала\".Свой модул в проекта ще имат влогърите Емил Конрад и Стан, а специално за случая литературното предаване на БНТПартньор на събитието е и bTV.Повече информация и пълната програма за фестивала може да бъде открита на сайта .", "date": "2017.05.23", "title": "Литературата отива при децата с проекта \"ВарнаЛит 2017\""}
{"url": "http://www.dnevnik.bg/sport/2017/05/23/2976390_voleibolnata_federaciia_podpisa_chetirigodishen/", "text": "Волейболната федерация (БФВ) подписа четиригодишен договор с букмейкъра \"Ефбет\". Компанията стана спонсор на мъжкия национален отбор за Световната лига.Двете страни посочиха, че за следващата година се предвижда и \"специално партньорство\" заради световното първенство, на което България е домакин съвместно с Италия. Възможни са и разговори за спонсориране и на женския национален отбор.\"За нас е голяма чест и привилегия да бъдем партньори на българската федерация и най-успешния национален отбор в последните двадесет години. Рядко в България се подписват толкова дългосрочни договори, което е ясен знак, че ние вярваме на БФВ\", казаха от \"Ефбет\".Вицепрезидентът на федерацията и отговорник по маркетинговите въпроси Любомир Ганев посочи, че БФВ \"прави всичко възможно нашите състезатели, щабове и отбори да се чувстват максимално улеснени в подготовката, както и да бъдат финансово осигурени\".В договора са предвидени премии за отбора при постигане на цели в Световната лига. Националите започват участието си в надпреварата на 2 юни, а от 9 до 11 юни са домакинствата срещу световния шампион Полша, Канада и олимпийския първенец Бразилия във Варна.Логото на \"Ефбет\" ще стои на екипите на отбора по време на турнира.Селекционерът Пламен Константинов посочи, че . Той се надява на силно представяне в Световната лига, като при евентуално класиране за финалите е възможно да се даде почивка на основни състезатели.", "date": "2017.05.23", "title": "Волейболната федерация подписа четиригодишен договор с букмейкър"}
{"url": "http://www.dnevnik.bg/sport/2017/05/23/2976318_boksovata_federaciia_organizira_nacionalna_liga_s/", "text": "Българската федерация по бокс създаде национална лига за мъже, в която ще участват най-добрите български състезатели. Основната цел е да се натрупат повече мачове през годината, а оттам да се повиши конкуренцията между участниците.Първият кръг на лигата започва на 3 юни в Пазарджик. В нея ще участват четири отбора с по осем състезатели. Съставите бяха определени след жребий на 19 май в Благоевград.Отборите ще бъдат водени от националните треньори Палми Ранчев, Жоел-Солер Арате, Валентин Поптолев и Александър Александров. Те ще са начело съответно на \"Ханове\", \"Лъвове\", \"Багатури\" и \"Вълци\". В последния отбор има най-много национални състезатели - Елиан Димитров (60 кг), Айрин Исметов (64), Арман Хакобян (75), Радослав Панталеев (81) и Петър Белберов (+91).Боксьорите ще бъдат разделени в осем категории, като във всяка ще се играят по два мача. Победителят от всеки двубой ще получава по 250 лв., а загубилият – 150 лв.Състезателите ще участват от името на своите клубове, което ще им носи точки за финансирането от спортното министерство. Крайният победител във всяка категория ще получи допълнителен бонус от 1000 лв., като ще бъде определен и отборен шампион.След първия кръг националите ще отпътуват на лагер в Украйна, където от 14 до 25 юни ще се проведе европейското първенство.", "date": "2017.05.23", "title": "Боксовата федерация организира национална лига с идеята да увеличи конкуренцията"}
{"url": "http://www.dnevnik.bg/biznes/2017/05/23/2976376_taksa_smet_da_zavisi_ot_kolichestvoto_otpaduci/", "text": "Възможностите за прилагане на нов подход при определянето на такса смет според количеството на изхвърлените отпадъци обсъдиха на среща днес министърът на околната среда и водите Нено Димов и председателят на Българската стопанска камара Божидар Данев, съобщиха от пресцентъра на министерството. В момента такса смет, която се плаща на общините, се налага съобразно големината и данъчната оценка на имотите.България е единствената страна в Европа, в която таксата за битови отпадъци се определя спрямо стойността на активите, посочи Божидар Данев. Според него това не допринася за намаляване на отпадъците в страната и налага разширение на инвестициите за депа. По думите му в сега действащата система липсва икономическата полза и тя не стимулира рециклирането.Председателят на БСК посочи, че въпросът е обсъждан с Министерството на финансите и вече има разработен проект на промени в Закона за местните данъци и такси, с който се въвежда нова методология за определяне на таксата спрямо количествата изхвърлени отпадъци.Според Данев това ще доведе до намаляване на замърсяването и ще стимулира потребителите да изхвърлят разделно. От работодателската организация настояха също за въвеждане на принципа за разходно ориентирани такси за услугите по третиране на отпадъците.Министър Нено Димов отбеляза, че министерството подкрепя принципа на определяне на таксите на основата на количество генерирани отпадъци и на извършените разходи, но промяната трябва да бъде осъществена при намиране на баланс между интересите на бизнеса, на гражданите и на общините. \"Може би трябва да има решение, включващо конкретни срокове – първо за бизнеса, а след това и за гражданите\", коментира той. По думите му този въпрос ще бъде приоритетен за Министерството на околната среда и водите.", "date": "2017.05.23", "title": "Такса смет да зависи от количеството отпадъци, поискаха от стопанската камара"}
{"url": "http://www.dnevnik.bg/v_pamet/2017/05/23/2976393_pochina_aktyorut_sur_rodjur_mur/", "text": "Актьорът Роджър Мур, чиято най-известна роля е тази на Джеймс Бонд, почина на 89 години.Новината съобщи семейството му, цитирано от британските медии. \"Той си отиде днес след кратка, но смела борба с рака\", обявиха децата му от Швейцария.Той участва в седем от екранизациите за легендарния агент 007, включително в \"Живей и остави другите да умрат\" ( Live and Let Die) и \"Шпионинът, който ме обичаше\" (Spy Who Loved Me).Актьорската му кариера обхваща 8 десетилетия и макар да бе най-прочут като \"третият Бонд\", се занимаваше и с хуманитарна дейност, като през 1991 г. стана посланик на добра воля на УНИЦЕФ.Роден в Лондон през 1927 г., той работи като модел в началото на 50-те години, след което подписва 7-годишен договор с кино гиганта MGM. След няколко първи филма Мур става популярен на малкия екран.\"В ранните ми актьорски години ми казваха, че за да успееш, се нуждаеш от характер, талант и късмет в еднакви съотношения. Бих оспорил това. За мен си е 99% късмет. Не е достатъчно да си талантлив, ако не си на правилното място в подходящото време\", каза той преди три години в интервю за \"Гардиън\".Мур приема ролята на Джеймс Бонд при второто предложение, защото първия път бил обвързан с ангажименти към телевизионни филми. Когато Шон Конъри се оттегля от поредицата, той го замества и първата екранизация се появява през 1973 г. След \"Живей и остави другите да умрат\" Мур играе в още 6 филма за агента в следващите 12 години. Това го прави и актьора, най-дълго изпълнявал ролята, до оттеглянето му през 1985 г., когато бива наследен от Тимъти Далтън.\"Няма недостатъци в това да станеш известен като Бонд. Когато съм навън, хората често ми казват \"г-н Бонд\" и аз нямам нищо против. Защо да имам\", коментира той.През 1999 г. е отличен с Ордена на британската империя, а през 2003 г. получава и рицарска титла не заради шпионските филми, а заради благотворителната си дейност, на която се отдава в значителна степен заради познанството си с Одри Хепбърн.", "date": "2017.05.23", "title": "Почина актьорът сър Роджър Мур"}
{"url": "http://www.dnevnik.bg/skorost/avtomobilna_industriia/2017/05/23/2976400_pretursvaniia_v_ofisi_na_daimler_zaradi_sumneniia_za/", "text": "Служители на германската прокуратура са започнали претърсвания на офиси на производителя на автомобили \"Даймлер\" като част от разследване за манипулиране на данните за разхода на гориво на дизелови модели на концерна, предаде \"Ройтерс\". В акцията са ангажирани 23 прокурори и общо 230 души, сред които полицаи и следователи.Претърсвания е имало в 11 офиса в провинциите Баден-Вюртемберг, Берлин, Долна Саксония и Саксония. При тях са търсени доказателства в подкрепа на подозренията.Според прокуратурата в Щутгарт разследването е срещу \"известни и неизвестни служители на \"Даймлер\", които са заподозрени в измами и подвеждащи реклами, свързани с вредните емисии, отделяни от дизеловите модели на \"Мерцедес\". Разследването е започнало през март.През април от \"Даймлер\" съобщиха, че разследване за нивата на отделяните вредни емисии са започнали и властите в САЩ. По-рано този месец пък от компанията обявиха, че се отказват от плановете за хомологация на новите си дизелови модели, за да могат да бъдат продавани в САЩ.След  който избухна през септември 2015 година и засегна \"Фолксваген\", периодично излизат информации, че на проверка са подложени и други производители на автомобили.", "date": "2017.05.23", "title": "Претърсвания в офиси на \"Даймлер\" заради съмнения за манипулирани данни за разхода"}
{"url": "http://www.dnevnik.bg/politika/2017/05/23/2976421_delian_peevski_e_deklariral_sobstvenost_v_novi_firmi/", "text": "Депутатът от ДПС Делян Пеевски е декларирал участие в три нови фирми. Това се разбира от декларациите му за конфликт на интереси, подадени в началото на мандата .На 12 май т.г. Пеевски е станал едноличен собственик на \"Интръст\" ЕАД. Капиталът на дружеството е 4 млн. лв., а дейността му е \"инвестиционна и търговска дейност, сделки с недвижими имоти, търговско представителство и посредничество, както и извършване на всякакви други сделки и/или дейности, които не са забранени от българското законодателство\", сочи справка в Търговския регистър.Другата декларирана фирма е ИНТ ЕООД, чийто капитал е 1 млн. лева. В Търговския регистър е вписана същата дейност. Управител и на двете фирми е Александър Георгиев. Георгиев управлява и други дружества на депутата от ДПС, пише .Третото дружество, в което Пеевски декларира собственост е Mercury Holding LTD. От декларацията не се разбира къде е регистрирано дружеството, отбелязва capital.bg. Посочено е само, че той е придобил 10 хил. дяла.Повече за декларации на депутатите четете  и .", "date": "2017.05.23", "title": "Делян Пеевски е декларирал собственост в нови фирми (обновена)"}
{"url": "http://www.dnevnik.bg/sviat/2017/05/23/2976385_finansovite_ministri_ot_evrozonata_ne_se_sporazumiaha/", "text": "Маратонското заседание на финансовите министри от еврозоната в Брюксел приключи без споразумение за гръцкия дълг и без да бъде доведен докрай вторият преглед на помощната програма, който би отворил пътя за отпускане на транша от 7 млрд. евро.Решенията за това се отлагат за следващата среща на Еврогрупата на 15 юни, информират гръцките издания, цитирани от БТА.Миналата седмица правителството гласува , ангажира се с бюджетни излишъци от 3.5% до 2022 г., но не получи нито финална оценка за изпълнението на програмата, нито пък бе дадена зелена светлина за транша дори на части.В. \"Прото тема\" пише, че на заседанието гръцката страна е казала \"да\" на всичко, но не е получила нищо. Анализатори споделят, че се бил разиграл \"жесток покер\", за да може Международният валутен фонд (МВФ) да бъде склонен да се включи в гръцката програма.Решенията остават за 15 юни заради по гръцкия дълг, допълва изданието. Всички страни от Еврогрупата заявиха, че ще се срещнат отново тогава с надеждата, че дотогава Гърция ще е изпълнила 25 дейности, за които е поела ангажимент.\"Много сме близо до споразумение, но засега не успяхме да преодолеем \"ножицата\" между онова, което може да бъде направено в Гърция (по съкращаването на бюджетните разходи), и онова, което трябва да бъде направено\", каза председателят на еврогрупата Йерун Дейселблум.Дейселблум посочи също така, че споразумение за  за което Атина настоява, засега не е възможно и че са необходими още дискусии преди следващото заседание на Еврогрупатa. Той изрази надежда, че дотогава МВФ ще се съгласи да приеме спасителната програма за Гърция.Дейселблум изрази мнение: \"Всякакви форми на облекчаване на дълговото бреме на Гърция, ако въобще се стигне до тях, ще бъдат възможни едва след завършването на третата програма за макрофинансова помощ за страната.\" За ново реструктуриране на дълга настоява МВФ, който само при това условие е готов да предостави на Гърция допълнителна финансова помощ по своя линия.Очакванията са, че до следващата среща Берлин и МВФ ще преодолеят разногласията си и ще се спогодят за гръцкия дълг, коментира в. \"Катимерини\". Страните от еврозоната, обаче, които са основни кредитори на Атина, засега не са готови за нови облекчения на условията за погасяване на гръцките заеми. През 2012 г. те вече се съгласиха на  ѝ, включително и на удължаване на сроковете за тяхното погасяване, обаче тази мярка се оказа недостатъчна, за да може страната да бъде в състояние поне да обслужва самостоятелно дълга си, да не говорим за неговото погасяване.В. \"Етнос\" цитира финансовия министър Евклидис Цакалотос, който смята, че е нужно повече време за уреждане на въпроса за гръцкия дълг. Нюз.ин коментира, че Еврогрупата е отказала да се събира извънредно преди 15 юни, както предварително се предполагаше, и че на следващата си среща финансовите министри вероятно ще конкретизират мерките за гръцкия дълг. Окончателното решение за тях ще бъде взето през 2018 г., когато изтича текущата спасителна програма за Гърция.Кредиторите са се съгласили, че договорените бюджетни излишъци трябва да останат на нива 3.5% от БВП и те да бъдат валидни пет години след края на сегашната програма, която изтича през август догодина.Гърция в момента е в етап на изпълнение на третата международна програма за макрофинансова помощ в размер на 86 млрд. евро, приета през лятото на 2015 г. Общият обем на всичките три програми, приети след 2010 г., вече надхвърли 300 млрд. евро.Атина очаква втория транш от третата програма вече повече от година, но отпускането му се отлага поради разногласията между кредиторите и гръцкото правителство за съдържанието на пакета от реформи, имащи за цел съкращаването на бюджетните разходи.", "date": "2017.05.23", "title": "Финансовите министри от еврозоната не се споразумяха за гръцкия дълг"}
{"url": "http://www.dnevnik.bg/politika/2017/05/23/2976396_atanas_atanasov_i_svetoslav_malinov_s_nai-golemi/", "text": "Атанас Атанасов и евродепутатът Светослав Малинов са с най-големи шансове за председател на ДСБ, след като Радан Кънев си подаде оставката след изборите през март.В събота се проведе изслушването на четиримата кандидати за председателското място. Самият избор ще бъде на Националното събрание на партията на 10 юни в аулата на УАСГ. Видео от изслушването на кандидатите е достъпно на сайта на ДСБ.В експозето си каза, че всичко, което правил в политиката, го е правил публично и е заобикалял изкушенията, каквито е имало много. Той смята, че е важно ДСБ да има присъстващ и действащ председател и, че е важно партията да вземе конфронтационна позиция към правителството. Според него \"това е властта на цялата олигархия в държавата\". Коалиционната ни политика трябва да е към противници на властта, смята Атанасов. Той предложи за да има ефективно действаща партия да се съставят предварителни листи на кандидатите преди изборите – общински съветници, кметове, кандидат-депутати. В листите можело да участват и хора, които не членуват в партията. Атанасов се обяви за инициативност за коалиционна политика. Той ще заложи на нови модерни информационни канали, \"за да не бъдем зависими от зависимите медии\" и да се стигне до младите хора. Трябва да направим пореден опит да се превърнем в партия на белия бизнес в страната, каза още той. Атанасов смята, че трябва да се наложат наказания за членове на партията, участвали в избори в други формации. Той се зарече да покани Радан Кънев в ръководството за да е мост към \"Нова република\"., смята, че той е човекът, който може да реши проблемите в ДСБ за следващите 2 години и че шансът за предсрочни избори е много малък. Убеден е, че ще се справи със съвместяването на длъжностите на евродепутат и председател на ДСБ. Малинов се надява, че ДСБ ще е в следващия парламент. Опозиционната ДСБ трябва да бъде запазена марка, каза още Малинов. Ако бъде избран за председател на ДСБ, Малинов смята да се кандидатира и за лидер на \"Нова република\". \"Трябва да се продължи с \"Нова република\" като платформа. Вярвам в ДСБ, за да се притеснявам, че ДСБ ще се обезличи, ако е в друга коалиция или платформа\", каза още той.Третият кандидат е . Той е на 29 години и е завършил макроикономика в УНСС преди 2 месеца. По думите му произхождал от репресирано семейство, което не е било такова само при управлението на Иван Костов. Негова основна цел като председател ще е влизане на ДСБ в парламента. Точев смята, че трябва разширяване на \"Нова република\"., която беше председател на изборен щаб на ДСБ - София, и парламентарен секретар на министерството на образованието в предишния кабинет е четвъртия кандидат. Според нея каузата на ДСБ е да се постави човешкият капитал в центъра на политиките. Тя мисли, че ДСБ има нужда от привличане на експерти. Да подредим първо нашата къща и тогава да говорим за коалиции, каза Кирилова. Според нея коалициите трябва да се сключват на база ценностни споразумения, а не на сбор на електорат. Според нея предстои \"дълъг и тежък път за коалиция с партии от Реформаторския блок\", който вече не съществувал, както и \"Да, България\". Тя също е на мнение, че \"Нова република\" има потенциал.", "date": "2017.05.23", "title": "Атанас Атанасов и Светослав Малинов с най-големи шансове да оглавят ДСБ"}
{"url": "http://www.dnevnik.bg/sviat/2017/05/23/2976427_shoubiznesut_izrazi_suchuvstvie_i_tuga_sled_atakata_v/", "text": "Звезди от шоубизнеса изразиха шок и тъга от  на концерта на певицата  в Манчестър снощи.Поне , десетки са ранени.Най-младата жертва е осемгодишно момиченце.Австралийската поп певица Кайли Миноуг написа в \"Туитър\", че сърцето ѝ е разбито.Шер сподели, че се моли за града, в който е преживяла специални моменти.Иконични фигури от музикалната сцена на Манчестър също изразиха съболезнования.Бившият фронтмен на \"Оейзис\" Лиъм Галахър заяви, че е \"в пълен шок и е абсолютно разбит\".Американската певица Селена Гомес изпрати \"мисли и молитви на всички засегнати\".Кейти Пери каза, че сърцето я боли за пострадалите семейства, Ариана и състоянието на света.", "date": "2017.05.23", "title": "Шоубизнесът изрази съчувствие и тъга след атаката в Манчестър"}
{"url": "http://www.dnevnik.bg/politika/2017/05/23/2976443_mareshki_s_krediti_za_nad_17_mln_lv_i_chasten_interes/", "text": "Заместник-председателят на парламента и лидер на \"Воля\" Веселин Марешки е солидарен длъжник за над 17 млн. лв., според декларацията му по закона за конфликт на интереси. 10.69 млн. лв. той дължи по два заема на Юробанк (България), има и кредитна карта от Първа инвестиционна банка за 10 000 лв. Останалите 9 заема са към Българо-американската кредитна банка. Отделно Марешки е поръчител за 53.13 млн. лв., като два от заемите са в Юробанк, а останалите 6 в ДСК.Отделно Марешки е декларирал таблица със 133 лица и фирми, към дейността на които има частен интерес. Осем от тях са партии, сдружения и фондации. Останалите са фирми, като голямата част от тях стопанисват аптеки.", "date": "2017.05.23", "title": "Марешки с кредити за над 17 млн. лв. и частен интерес към 133 лица и фирми"}
{"url": "http://www.dnevnik.bg/sviat/2017/05/23/2976381_trump_predloji_oriazvane_na_trilioni_dolari/", "text": "Белият дом представи днес предложенията си за бюджета на САЩ за новата фискална година, започваща през октомври, с които предвижда съкращаване на стотици милиарди долари разходи на администрацията още през 2018 г.Основната част от свиването на разходите идва от намаления бюджет за подпомагане здравните услуги и хранителни помощи за бедните. В същото време администрацията продължава да настоява за значително понижаване на данъците и борба с бюджетния дефицит.Не е сигурно, обаче доколко конгресмените и сенаторите ще приемат това предложение, тъй като те самите пишат бюджетни планове като част от кампаниите си за частичните избори за Конгреса през ноември 2018 г.Тръмп няма лично да представи плана, тъй като е на първата си обиколка в чужбина, продължаваща и следващата седмица в Европа.Идеята на Белия дом е парламентът да одобри съкращаването на 3.6 трилиона долара правителствени разходи в следващите 10 години и балансиране на бюджета до края на десетилетието.Повече от 800 милиарда долара ще е съкращението в програмата Medicaid за подпомагане здравните осигуровки на бедните американци. Екипът на президента иска да намали федералното участие в този инструмент и да разшири правомощията на отделните щати да решат дали да продължат да го използват и за какво точно.Други 192 млрд. долара може да се спестят от купоните за храна, отпускани за допълване бюджетите на бедните домакинства. Предложението на Тръмп е повече американци без деца да си намерят работа, ако искат да получават купони.Републиканците са под натиск да одобрят обещаното намаляване на данъците, представяно като фундамент на пробизнес мерките на администрацията на Тръмп. Основното сред тях е свиването на корпоративния данък от 35 на 15 процента и ограничаването на категориите за определяне на подоходен данък от 7 на 3. Засега обаче Белият дом и републиканците са принудени да се занимават със скандала за евентуалните връзки на екипа на Тръмп с Русия, няколкото разследвания по този въпрос и продължаващите сътресения след уволняването на директора на ФБР Джеймс Коми.Съкращаването на федералната вноска в Medicaid вече бе одобрено в долната камара на Конгреса, но бъдещето на проектозакона в Сената не е сигурно. Първите щрихи на предложенията за орязан бюджет бяха представени през март и не бяха приети с възторг в Конгреса.Други предложения предвиждат орязване на помощите за фермери, налагането на такси за инспектирането на месопроизводството и продажба на половината от държавния петролен резерв за извънредни ситуации.Сред деликатните съкращения са тези за федералната пощенска служба, за които от години не се събира достатъчно подкрепа от конгресмени от двете партии.С по-малко пари от бюджета ще трябва да се справят всички министерства, но най-сериозно засегнати са Държавният департамент и Агенцията за защита на околната среда.Има и ведомства с увеличени разходи - Пентагонът ще получи повече средства и е предвидено да започнат плащанията по проекта за издигане на стена по границата с Мексико.В помощ на 6-седмичен отпуск при раждане или осиновяване на дете бюджетът предвижда 25 млрд. долара. С други 200 млрд. долара се стимулират щатските и местни власти да увеличат инвестициите в пътища, мостове, летища и други важни инфраструктурни обекти.Планът на Тръмп залага на това икономиката да расте с 3% годишно към края на първия му мандат. Това обаче е доста оптимистичен сценарий в сравнение с изчисленията на Комисията за бюджета към Конгреса - 1.9%. Директорът по бюджетните въпроси в Белия дом Мик Мълвени коментира, че подобна оценка на конгресмените \"предполага песимистична нагласа за Америка, за икономиката, за нейните хора, нейната култура... а ние просто не можем да приемем това\".", "date": "2017.05.23", "title": "Тръмп предложи орязване на трилиони долари правителствени разходи"}
{"url": "http://www.dnevnik.bg/sviat/2017/05/23/2976414_voinstvenata_turgovska_poziciia_na_trump_pritesniava/", "text": "Значително мнозинство от селска Америка подкрепи Доналд Тръмп в борбата за президентския пост. Хората бяха привлечени от обещанията му да се намалят екологичните регулации, да се засили прилагането на закона и федералният закон за здравеопазването да се подмени с нов.Много фермери обаче са обезпокоени заради друга част от дневния ред на Тръмп - обещанието му за преразглеждане на търговската политика на САЩ, включително обявеното намерение да предоговори Северноамериканското споразумение за свободна търговия (НАФТА) с Канада и Мексико.Позицията на Тръмп, че , унищожаваща работни места, никога не е срещала силен отклик в селскостопанска Америка. НАФТА разшири достъпа на американските фермери до пазарите на Мексико и Канада, стимулира износа им и донесе преимущества на мнозина от тях.Селскостопанска Америка внезапно се разтревожи миналия месец, когато изглеждаше, че Тръмп ще се стреми дори към . Сътрудници на Белия дом сигнализираха, че той просто ще изтегли страната от пакта.\"Господин президент, американските фермери, отглеждащи царевица, помогнаха да бъдете избран.  ще бъде катастрофално за американското земеделие\", предупреди в изявление Уесли Спърлок от Националната асоциация на производителите на царевица.За броени часове Тръмп смекчи позицията си. Той заяви, че всъщност , а първо ще се опита да постигне по-изгодно споразумение с Мексико и Канада. Този процес официално бе започнат в четвъртък, когато търговският представител на САЩ Робърт Лайтхайзър обяви намерението на администрацията да предоговори условията.Докато бе кандидат за президентския пост, Тръмп определяше позицията си  като средство за борба с нечестните чуждестранни конкуренти. Той обвиняваше несправедливите споразумения за увеличаващия се търговски дефицит на САЩ и \"кражбата\" на работни места в промишления сектор.НАФТА и други търговски споразумения обаче бяха благоприятни за американските фермери, които ще понесатСАЩ са имали излишък в търговията със селскостопански продукти поне от 1967 година, сочат правителствени данни. Миналата година износът на селскостопанска продукция е превишил вноса с 20.5 милиарда долара.\"Не започвате търговски преговори... с битки с търговските си партньори, които са напълно излишни\", посочва Арън Лемън, пето поколение фермер в Айова, който произвежда царевица, соя, овес и сено.Много фермери са разтревожени, че политиката на Тръмп ще застраши износа им точно в момент, когато се сблъскват с по-ниски цени на растителната и животинска продукция.\"Доста бързо се стига до тази тема в разговорите\", казва Блейк Хърст, производител на соя и царевица от северозападната част на щата Мисури. Жителите на неговата област подкрепиха Тръмп с повече от 3 към 1 в изборите, но сега усещат: \"Щеше да бъде по-добре, ако реториката (по търговските въпроси) не бе толкова рязка\", отбелязва Хърст, който е президент на Фермерската организация на Мисури.Основният аргумент на Тръмп срещу НАФТА и другите споразумения бе, че те излагат американските работници на неравностойната конкуренция на нископлатени работници в страни като Мексико и Канада.НАФТА наистина подтикна някои американски производители да преместят заводите си и работните места в Мексико. От влизането в сила на споразумението през 1994 година и смекчаването на тарифите обаче годишният износ на селскостопански стоки за Мексико е скочил близо пет пъти до около 18 милиарда долара.и най-вече за царевица, соя и свинско. \"Търговските споразумения, които имаме, са много благоприятни\", твърди Стивън Ценски, главен изпълнителен директор на Американската асоциация на производителите на соя. \"Трябва да се погрижим да не нанесем удар на значителните придобивки, които земеделието спечели\", допълва той.САЩ имат излишък по търговията със селскостопанска продукция с Мексико през 20 от 23-те години от влизане в сила на НАФТА. Излишъкът все пак премина в дефицит през 2015 и 2016 година, когато световните цени на земеделските култури и добитъка се понижиха и намалиха стойността на американския износ, отбелязва Джоузеф Глаубър от Международния институт за изследване на хранителната политика.Мексико започна да търси алтернативи на американските храни, защото, както мексиканският министър на земеделието Хосе Ровироса посочи през март, коментарите на Тръмп за търговията \"предизвикаха несигурност\" в селскостопанския сектор.След като се разпространи новината, че Тръмп обмисля да изтегли САЩ от НАФТА, Сони Пърдю, от дни министър на земеделието на САЩ, побърза да отиде в Белия дом с карта, показваща районите, които ще бъдат засегнати най-тежко от този ход, припокриващи се с териториите, където мнозинството жители гласуваха за Тръмп.\"Опитах се да му покажа, че в селскостопанския сектор понякога думи като \"изтегляне\" и \"прекратяване\" могат да имат големи последици на пазарите\", каза Пърдю в интервю за АП. \"Според мен президентът взе много мъдро решение в интерес на множество селскостопански производители в цялата страна\", избирайки да запази НАФТА, допълни министърът.през януари, изпълнявайки обещанието си да изтегли страната от Транстихоокеанското партньорство, което администрацията на Обама договори с 11 страни от Азиатско-Тихоокеанския регион. Според Тръмп пактът щял да унищожи американски работни места заради конкуренцията с нископлатените азиатски работници.Сделката обаче също така щеше да даде на американските фермери по-широк достъп на пословично недостъпния японски пазар и лесно влизане на бързо растящия пазар на Виетнам.Филип Сън от Американската федерация на износителите на месо отбелязва, че оттеглянето на САЩ от ТТП е оставило Австралия с конкурентно предимство, тъй като Канбера вече е договорила по-ниски мита с Япония.Тръмп заплаши също така да наложи мита върху вноса от Мексико и Канада, с което предизвика опасения, че двете страни ще отговорят със собствени санкции. Фермерите знаят, че често стават първите жертви в търговските войни.Мнозина си спомнят търговския сблъсък през 2009 година, когато Китай отговори на американските мита върху автомобилните гуми, налагайки мита върху вноса на пилешки продукти от САЩ. Мексико пък въведе мита за редица американски стоки - от шунка до лук и коледни елхи - през 2009 година в знак на протест срещу забраната мексикански камиони да пресичат границата.Белият дом отказа да коментира опасенията на фермерите, че търговската политика на Тръмп може да им навреди. Много фермери все още възлагат надежди на администрацията на Тръмп.Някои например приветстват плановете му да намали регулациите за защита на околната среда, които според тях водят до оскъпяване на селскостопанската дейност. Някои се надяват също, че авторът на книгата \"Изкуството на сделката\" ще успее да договори начини за подобряване на НАФТА.Една от възможностите може да включва Канада. НАФТА дава на Отава възможност да предпазва млекопроизводителите си от чуждестранната конкуренция чрез мита и регулации, но оставяше поне едно изключение - американският млечен протеинов концентрат, който се използва за производство на сирене. Когато канадските фермери се оплакаха от по-евтиния внос, Канада промени политиката си и чрез цените на практика изтласка американския млечен протеинов концентрат от пазара.\"Канада силно затрудни бизнеса на млекопроизводителите ни от Уисконсин и други гранични щати. Няма да търпим това. Внимавайте!\", написа в \"Туитър\" Тръмп през април.Някои американски животновъди биха искали предоговореното споразумение да им даде нещо, което сегашната версия им отказва - правото да обозначават продуктите си като \"Произведени в Америка\". През 2015 година Световната търговска организация отхвърли подобно етикетиране като несправедлива спрямо Мексико и Канада.Мнозина се опасяват, че преразглеждането на американската търговска политика, планирано от Тръмп, има за цел да съживи промишленото производство, а селското стопанство е оставено на заден план. /БТА", "date": "2017.05.23", "title": "Войнствената търговска позиция на Тръмп притеснява американските фермери"}
{"url": "http://www.dnevnik.bg/video/2017/05/23/2976424_video_drugite_novini/", "text": "\"Другите новини\" е рубрика за уеб новини на БНТ.Посрещаме празника с дъждовеХомосапиенс начало от БалканитеКитайски блогър превзема Северния полюс на скиПроверки за касови бележкиЗапочват Софийски музикални седмициДжаз начало за зала \"42\"", "date": "2017.05.23", "title": "Видео: Другите новини"}
{"url": "http://www.dnevnik.bg/biznes/2017/05/23/2976454_shest_sa_kandidatite_da_stroiat_obhoda_na_aheloi/", "text": "Шест оферти са подадени за строителството на 4.5 километровия обход на Ахелой по пътя Бургас - Слънчев бряг, съобщи агенция \"Пътна инфраструктура\". Прогнозната стойност на проекта е 26 млн. лв.  Новото трасе ще се повиши безопасността, тъй като транзитният трафик ще бъде изведен извън град Ахелой, уточняват от агенцията. Най-ниска е офертата на \"Хидрострой\" АД. Компанията е готова да изгради участъка за 13 488 365 лв. без ДДС. Съвсем малко повече - 13 635 851 лв. без ДДС, дава \"СБ Ахелой\" ДЗЗД, с участници: \"ПСТ Груп\" ЕАД и \"Бургаспътстрой\" АД.Най-голяма сума, но под прогнозната цена, предлага \"Автомагистрали Черно море\" – 21 744 404 лв. без ДДС.\"Трейс Груп Холд\" АД обещава да свърши работата за 19 367 639 лв. без ДДС.Консорциум \"СТРАБАГ АХЕЛОЙ\" ДЗЗД, с участници: \"ЩРАБАГ\" ЕАД и \"СТРАБАГ АГ - клон България\" КЧТ, оферира 19 622 444 лв. без ДДС.\"Обединение Ахелой БПА 2016\", в което са: \"ПЪТСТРОЙ-92\" АД; \"БРИЛЯНТ-СЛЪНЧЕВ БРЯГ\" ООД И \"АЛФА АДВАЙС\" ЕООД са готови да извършат строителството за 20 348 433 лв. без ДДС.Обходният път ще преминава по нов терен, като се отделя от съществуващото трасе на път I-9 Слънчев бряг – Бургас , ще обхожда гр. Ахелой от север и ще се включва отново в съществуващия път. Ще бъдат изградени две самостоятелни платна с по две ленти за движение във всяка посока. Съществуващият участък, който преминава през града, е с интензивно движение и разрастването на туристическите комплекси допълнително натоварват пътуването. Действителната скорост на движение през летните месеци е около 30 км/ч., се казва в съобщението.", "date": "2017.05.23", "title": "Шест са кандидатите да строят обхода на Ахелой"}
{"url": "http://www.dnevnik.bg/sviat/2017/05/23/2976453_evrokomisiiata_shte_otpravi_izgodno_predlojenie_za/", "text": "Европейската комисия ще представи следващата седмица предложение, което ще направи примамливо приемането на единната валута за всички страни от съюза, които все още са извън еврозоната. Това съобщи в Брюксел еврокомисарят по икономическите въпроси Пиер Московиси.Според \"Ройтерс\" това е част от усилията да бъде сплотена преди началото на преговорите за Брекзит групата ЕС-27 - държавите, които ще останат след напускането на Великобритания.Агенцията допълва, че предложението ще се съдържа в очертаването на бъдещето на еврозоната. То ще е част от по-широк план на Еврокомисията за реформиране на съюза след Брекзит и сред прилив на евроскептични настроения.\"Ще се опитаме да изработим рамка, която да е толкова привлекателна, че да е - както казват във филмите - \"предложение, което не можеш да откажеш\". Така Московиси отговори на въпроси на журналисти за подробности за неговата инициатива \"за приключване на икономическия и монетарен съюз до 2025г.\" Според него след Брекзит икономиката на ЕС ще бъде още по-силно доминирана от еврозоната и това би трябвало да е мотив към онези извън нея да се присъединят.Всички страни от ЕС с изключение на Великобритания и Дания, са задължени да приемат еврото, но не е фиксиран срокът, в който те трябва да се откажат от националната си валута. Московиси изтъкна, че всяка държава трябва да се движи към единната валута със собствено темпо, както и че Еврокомисията няма нито правомощията, нито желанието да принуждава когото и да е да направи това в определен срок. Затова той предпочита да говори за примамливи предложения, вместо за настояване за по-бързо движение към еврото.В страните извън еврозоната общественото мнение по-често е против раздялата с националната валута. В Полша - най-голямата икономика от Източна Европа, 57% са срещу еврото, показа проучване на \"Евробарометър\", публикувано през декември.Несъгласните доминират още в Чехия, Швеция, Дания и България, докато в полза на еврото се изказват в Унгария, Хърватия и Румъния.Идеите за засилена интеграция на ЕС след напускането на британците се засили през последните месеци и особено след победата на Еманюел Макрон на президентските избори във Франция. На първата му среща с канцлера Ангела Меркел двамата се обявиха дори за промени в основополагащите договори на ЕС.По същото време германският финансов министър Волфганг Шойбле предложи в интервю за италианския в.\"Република\" да се създаде парламент на еврозоната. По думите му тази идея върви заедно със създаването на континентален фонд за спасяване на закъсали държави и той я е обсъждал с Макрон.Френският президент говори за общ бюджет и финансов министър на еврозоната, за което трябва да се внесат поправки в договорите на ЕС. Според Шойбле това е нереалистично, защото са промяната е нужно единодушие на всички държави от съюза, а в някои случаи промените трябва да преминат и през национални референдуми.Идеята му за парламент на еврозоната е за консултативна институция към Европейския стабилизационен механизъм, съставена от членове на Европейския парламент.Засега всичко е на ниво представяне на виждания и идеи, защото всички искат първо да минат изборите във Франция и особено в Германия в края на септември. Освен това продължава спорът дали Еврокомисията да е водещият глас за засилване на политическата и икономическата интеграция.Друг много важен въпрос за бързо разширяване на еврозоната е дали може да се прекъсне връзката между държавния дълг и финансовия сектор на държавите, така че да не носят всички страни с евро колективна отговорност, когато закъса банка, притежаваща много държавни облигации от една от тях.Берлин винаги е подозирал, че от него се очаква да гарантира своеобразни облигации на еврозоната, заради които в случай на криза германските държава, икономика и финансов сектор ще трябва да поемат допълнително бреме. Както Германия, така и Холандия настояват на друг подход - да се въведе таван на държавен дълг, който банките могат да вписват в баланса си.Според в.\"Ханделсблат\" в началото на април зам.-председателят на Еврокомисията Валдис Домбровскис е представил документ за дискутиране, в който се предлага създаването на общ бюджет на еврозоната с две концепции - да се инвестира в изпаднали в икономическа криза държави или да се създаде обща система за подпомагане на безработните, като втората идея дори според него изглеждала нереализуема.Московиси предложил неговият пост на еврокомисар по икономическите въпроси да получи правомощия да координира дейността на финансовите министри от еврозоната. Берлин е против и срещу тази инициатива, допълва \"Ханделблат\".", "date": "2017.05.23", "title": "Еврокомисията ще отправи \"изгодно предложение\" за влизане на всички страни в еврозоната"}
{"url": "http://www.dnevnik.bg/sport/2017/05/23/2976445_ot_rekordyora_chelsi_do_golovata_mashina_kein_sezonut/", "text": "Висшата лига на английския футбол изпрати сезон, в който \"Челси\" подобри рекорда за най-много победи и стана шампион за втори път в последните три години. Тимът на Антонио Конте спечели 30 от 38-те си мача и изравни още едно впечатляващо постижение - за най-много поредни победи в първенството. Сините спечелиха 13 последователни срещи oт 1 октомври до Нова година, колкото и \"Арсенал\" през 2000/01 г.\"Съндърланд\" този път не успя да избегне изпадането, след като прекара 110 поредни дни на дъното на класирането, a \"Лестър\" направи най-слабата защита на титла от създаването на Висшата лига. \"Лисиците\" завършиха 12-и, на 49 точки от първото място.\"Манчестър юнайтед\" остана едва шести, въпреки че записа най-дългата серия без загубa този сезон - 25 мача, а \"Мидълзбро\" не успя да запази мястото си в елита след рекордните в шампионата 16 последователни срещи без победа.В 380 мача бяха отбелязани 1064 гола, средно по 2.8 на двубой, а средната посещаемост на срещите в английския елит беше 35 821 зрители.Най-посетеният мач беше победата на \"Манчестър юнайтед\" срещу \"Уест бромич\" с 1:0 на 1 април - 75 397 зрители, а най-малко публика имаше в домакинството на \"Борнемут\" срещу \"Мидълзбро\" (4:0) на 22 април - 10 890 души.\"Тотнъм\" постигна най-голямата победа през сезона - 7:1 като гост на \"Хъл сити\" в последния кръг, а най-много попадения (по девет) бяха отбелязани в двубоите \"Суонзи\" - \"Кристъл палас\" (5:4) и \"Евертън\" - \"Борнемут\" (6:3).В последния ден от шампионата се разписаха 33-ма различни играчи. Това е нов рекорд за английския футбол в рамките на един ден (в лига с 20 отбора).През изминали сезон беше отчетен и най-малкият брой голове с удари извън наказателното поле в ерата на Висшата лига (11.6%). Най-голям принос имаше плеймейкърът на \"Ливърпул\" Филипе Коутиньо - шест.Хари Кейн стана голмайстор с 29 попадения, въпреки че пропусна осем двубоя заради контузия. Той се разписваше средно на всеки 87 минути. Ромелу Лукаку (25 гола) и Алексис Санчес (24 гола), които останаха втори и трети при топ реализаторите, бележеха съответно на всеки 131 и 134 минути.Кейн стана най-младият футболист в историята на Висшата лига, който отбелязва 25 и повече попадения в два поредни сезона. Той е и едва петият с подобно постижение след Алън Шиърър, Роби Фаулър, Тиери Анри и Робин ван Перси.23-годишният англичанин стана и едва петият играч в историята на Висшата лига, който вкарва три и повече хеттрика в рамките на един сезон. Преди него това са правили Шиърър (1994/95 г. и 1995/96 г.), Рууд ван Нистелрой (2002/03 г.), Димитър Бербатов (2010/11 г.) и Луис Суарес (2013/14 г.).Кейн вкара два гола повече, отколкото всички играчи на \"Мидълзбро\" взети заедно. Лукаку отбеляза 40% от попаденията на своя \"Евертън\", а по този показател над всички беше Джърмейн Дефоу, който реализира 15 от 29-те гола на \"Съндърланд\" (52%). \"Челси\" също имаше своя голям голмайстор в лицето на Диего Коща. Бразилецът с испански паспорт е донесъл най-много точки сред всички играчи в резултат на отбелязани попадения - 15 точки, при 13 точки за Кейн, Джейми Варди, Серхио Агуеро и Фернандо Йоренте.Кевин де Бройне от \"Манчестър сити\" направи най-много асистенции през сезона - 18, а полузащитникът на \"Тотнъм\" Муса Дембеле завърши с най-висок процент точни подавания - 92% (сред играчите с поне 25 мача).Идриса Гей от \"Евертън\" беше майсторът на отнетите топки (100 в 33 мача), следван от Ориол Ромеу от \"Саутхемптън\" (87).Вратарят на \"Челси\" Тибо Куртоа записа най-много мачове без допуснат гол - 16. С 15 приключи Юго Лорис от \"Тотнъм\", следван от Давид де Хеа (\"Юнайтед\") и Фрейзър Форстър (\"Саутхемптън\") с 14.\"Тотнъм\" имаше цели четири играчи, замесени в 20 и повече попадения през сезона (гол + асистенция) - Кейн, Деле Али, Хьон Мин Сон и Кристиан Ериксен. Нито един друг отбор нямаше дори двама с подобен голов принос.Въпреки това \"шпорите\" не бяха начело в класирането в нито един момент от сезона. Дори \"Хъл сити\", който изпадна, прекара 24 часа на върха в първия кръг.\"Тотнъм\" завърши с най-доброто голово съотношение, като вкара най-много голове (86) и допусна най-малко (26). Головата разлика от +60 е рекордна за отбор, който не е успял да спечели титлата.Два лондонски отбора заеха първите две места в класирането едва за трети път от създаването на Висшата лига.\"Манчестър юнайтед\" никога не беше завършвал извън топ 3 под ръководството на сър Алекс Фъргюсън, но го направи във всеки един от четирите сезона след оттеглянето на легендарния шотландец.Мениджърът на \"червените дяволи\" Жозе Моуриньо направи повече промени в стартовия си състав от всеки друг през сезона - общо 120, и финишира извън първата тройка в класирането за пръв път в треньорската си кариера.В същото време в последния кръг португалецът пусна най-младия като средна възраст състав, с който \"Юнайтед\" някога е играл във Висшата лига - 22 години и 238 дни.Най-младият състав като средна възраст в рамките на сезона беше този на \"Тотнъм\" - 25 години и 298 дни, а втори в тази класация беше \"Саутхемптън\" - 26 години и 169 дни.За пръв път от 1979 г. нито \"Манчестър юнайтед\", нито \"Арсенал\" фигурира в топ 3 на крайното подреждане.\"Артилеристите\" останах пети, въпреки че събраха 75 точки. Те поставиха рекорд по точков актив за отбор, който не успява да се класира в топ 4.\"Борнемут\" беше \"най-английският\" отбор през този сезон, след като 11 различни английски играчи изиграха повече от 20 мача. Никой не е играл с толкова англичани от \"Астън вила\" през сезон 2000/01 г.Шампионът \"Челси\" заработи най-големи приходи от сезона - 152.8 милиона паунда, а заелият последното място \"Съндърланд\" ще получи 99.9 милиона.\"Ливърпул\" е отборът, който ще получи най-голям дял от приходите от телевизионни права - 31.4 милиона (срещу 30.4 млн. за \"Челси\", \"Сити\" и \"Юнайтед\").Нголо Канте получи трите големи награди за най-добър играч през сезона - на Висшата лига, на Асоциацията на професионалните футболисти и на спортните журналисти.Деле Али спечели отличието за най-добър млад играч, а освен тях двамата в идеалния отбор попаднаха Де Хеа, Кайл Уокър, Дани Роуз, Гари Кейхил, Давид Луис, Еден Азар, Садио Мане, Лукаку и Кейн.Антионо Конте заслужи приза за мениджъра на годината.", "date": "2017.05.23", "title": "Oт рекордьора \"Челси\" до головата машина Кейн: Сезонът във Висшата лига (в числа и факти)"}
{"url": "http://www.dnevnik.bg/sviat/2017/05/23/2976462_britanskoto_posolstvo_v_sofiia_tova_e_varvarska_ataka/", "text": "\"Това е варварска атака, умишлено насочена към някои от най-уязвимите в нашето общество – млади хора и деца, присъстващи на поп концерт. (...) Мислите и молитвите ни са отправени към жертвите на атаката, техните семейства и приятели. Това е .\" Това заяви временно управляващият посолството на Великобритания в България Сара Райли в кратко изявление пред медиите във връзка с .Посланикът посочи, че нивото на заплаха във Великобритания в момента е \"Сериозно\" (ниво 4 от възможни 5) и припомни думите на премиера Тереза Мей, че терористите никога няма да спечелят.\"Трогнати сме от многото съболезнователни послания, които получихме днес от нашите български партньори и приятели\", каза още Сара Райли. Дипломатът добави, че на този етап , но разследването е в ход.", "date": "2017.05.23", "title": "Британското посолство в София: Това е варварска атака"}
{"url": "http://www.dnevnik.bg/bulgaria/2017/05/23/2976465_naredbata_za_telk_e_chastichno_otmenena_no_tova_ne/", "text": "С решение от 11 май Върховният административен съд отмени част от текста на Наредбата за медицинската експертиза - документът, който определя реда за признаване на инвалидност и регламентира дейността на трудово-експертните лекарски комисии (ТЕЛК).Съобщението за отмяната излезе миналата седмица и незабавно създаде паника и напрежение, след като лекарите от ТЕЛК обявиха, че прекратяват работата си заради решението на съда. От Министерството на здравеопазването и експерти по медицинско право обаче успокояват, че решението не е основание за прекратяване на дейността, а е административен въпрос, който в кратки срокове ще се разреши.Отменените текстове бяха приети през ноември 2016 г. и причината да се отхвърлят са административни пропуски при приемането им, а не същината им. Например не бяха издадени мотиви към документа, както изисква закона. Служебният министър Илко Семерджиев се опита да изпревари събитията, като приеме , но не успя да го направи достатъчно бързо, защото и тази процедура отнема време. По закона за администрацията, за да е изрядна наредбата се изискват становища от всички засегнати страни и в случая корекциите не са приети, защото се бави становището на Националния съвет за тристранно сътрудничество, а той не е свикван и съставът му все още не е определен след смяната на кабинета.Решението на ВАС отменя определени текстове като . В останалата си част наредбата, включително регламентът за временната неработоспособност, е в сила, поясни Министерството на здравеопазването., и следва те да продължат да работят съобразно действащото законодателство, в това число и при спазване на Наредбата за медицинската експертиза в редакцията, действаща след съдебната отмяна, посочват още от ведомството.Хората не трябва да се притесняват, че няма да получат документите си за неработоспособност и няма пречка те да бъдат издадени, коментираха адвокати пред \"Дневник\". Проблемът е, че самите лекарски комисии са объркани от решението на съда и не знаят как да процедират в момента.\"От петък има решение на административния съд, с което се отменя административната уредба, с която ние работим. Тоест, от днес ние не можем да издаваме експертни решения с процент намалена работоспособност или вид и степен на увреждане. Всички хора, на които предстои освидетелстване и съответно пенсия, ще останат без пенсия, ако много бързо не бъде решен въпросът\", заяви в понеделник пред \"Дарик\" д-р Боряна Холевич, председател на Сдружението на лекарите от ТЕЛК София.Във вторник здравното министерство отново категорично заяви, че няма причина за спиране на работата на ТЕЛК-овете и издаде инструкции към комисиите как да действат.2. Отменена е и т. 1 \"Малигнен тумор на гърдата в първите 5 години\" на раздел XI \"Женски полови органи\" от част осма \"Хирургични заболявания\" от Приложение №1 към чл. 63, ал. 1 от Наредбата за медицинската експертиза. Това означава, че в съответствие с действащите медицински критерии, както и съгласно чл. 63, ал. 3 от Наредбата за медицинската експертиза, когато установеното увреждане не е посочено като отправна точка в приложение № 1, но обуславя значителен функционален дефицит, за критерий се взема най-близката по съдържание точка, като в експертното решение се вписва \"във връзка с точка ...\" и се прави подробна обосновка.3. Отменено е и Приложение № 2 \"Методика за прилагане на отправните точки за оценка на трайно намалената работоспособност в проценти\" към чл. 63, ал. 3 от Наредбата за медицинската експертиза. Това означава, че при определяне на трайната неработоспособност органите на медицинската експертиза следва да продължат да се ръководят от досегашните критерии, определени в Наредбата за медицинската експертиза, които са свързани с развитието на съответните заболявания (характера на увреждането, динамиката на неговото развитие и възможностите за възстановяване).", "date": "2017.05.23", "title": "Наредбата за ТЕЛК е частично отменена, но това не означава спиране на работата"}
{"url": "http://www.dnevnik.bg/sport/2017/05/23/2976460_stomashni_problemi_stopiha_avansa_na_djumulen_v_djiro/", "text": "Миналогодишният шампион Винченцо Нибали донесе първата италианска победа в стотното Джиро д'Италия, а лидерът в генералното класиране Том Дюмулен беше забавен от стомашни проблеми и изгуби по-голямата част от преднината си.Холандецът получи разстройство в началото на второто от двете изкачвания на емблематичния за обиколката Стелвио и трябваше да спре край пътя, за да се облекчи. Основната група измина около 2 километра в по-бавно темпо, за да го изчака, но след това се върна в обичайния ритъм и носителят на розовото трико започна да губи все повече време.Състезателят на \"Сънуеб\" трябваше да кара сам до края на отсечката, но все пак съкрати част от пасива си в края й и успя да удържи лидерската позиция. Той започна деня с аванс от 2:41 минути пред Найро Кинтата, но вече е само на 31 секунди пред колумбиеца.\"Нямаше как, трябваше да спра. Още на първото изкачване го усетих. След като изостанах, реших да се боря до самия финал и да правя заключения след края на етапа. Все още съм в розово, но днешният ден е изключително разочароващ за мен\", заяви Дюмулен.Нибали се придвижи до третото място в генералното класиране след победата си в 16-ия етап. Любимецът на домакините измина 222-километровата отсечка между Валденго и Бормио (втората най-дълга в тазгодишната обиколка) за 6.24:22 часа и се доближи на 1:12 мин. от Дюмулен.Акулата от Месина напълно оправда ролята си на фаворит в днешния етап, който след двете изкачвания на Стелвио и достигането до най-високата точка в стотното джиро завършваше с 20-километрово много стръмно и технично спускане.Нибали атакува в групата на фаворитите в края на втората височина и остави без отговор Кинтана, Тибо Пино, Илнур Закарин и Бауке Молема. След това италианецът направи страхотно спускане и настигна последния оцелял от откъсналата се група - Микел Ланда.Двамата спуснаха заедно в последните километри, а шампионът от 2013 и 2016 г. спечели финалния спринт с атака в последния завой и записа осмата си етапна победа в Джиро д'Италия.Кината пресече финала трети с изоставане от 12 секунди, следван от Доменико Позовиво (+24 сек.) и Илнур Закарин (+34 сек.). Давиде Формоло завърши шести на 1:16 мин., а с пасив от 1:35 мин. пристигна групата на Молема, Пино, Боб Юнгелс и Адам Йейтс.В генералното класиране Пино е четвърти на 2:38 мин. зад лидера Дюмулен, а Закарин изостава с две секунди от французина. Позовиво (+3:05), Молема (+3:49), Стивън Краусвайк (+6:20) и Йейтс (+7:00) допълват челната десетка.", "date": "2017.05.23", "title": "Стомашни проблеми стопиха аванса на Дюмулен в Джиро д'Италия"}
{"url": "http://www.dnevnik.bg/bulgaria/2017/05/23/2976478_stotici_shestvaha_v_sofiia_s_iskane_za_pravosudie/", "text": "Около хиляда души се отправиха тази вечер на шествие за правосъдие в София. Протестното шествие, организирано от граждански сдружения, тръгна в 18 часа от сградата на Народното събрание.Събралите се скандират \"Няма да мълчим\", \"Оставка на Цацаров\" и \"Реформи\".Акцията поставя три искания: пълно и обективно разследване с конкретни отговори за  и бившия член на ръководството на БСП Георги Гергов; гарантиране на честни и прозрачни избори за нов съдебен съвет; бъдещи конституционнни промени и намаляване на мандата на главния прокурор и независим заместник за борба с корупцията.Шествието се насочи към президентството, а след това ще стигне до Съдебната палата.Видео от шествието вижте на страницата на \"Дневник\" във \"Фейсбук\" .", "date": "2017.05.23", "title": "Стотици шестваха в София с искане за правосъдие"}
{"url": "http://www.dnevnik.bg/politika/2017/05/23/2976446_predsedatelite_na_grupi_v_parlamenta_bez_konflikt_na/", "text": "Повечето председатели на парламентарни групи, председателят на парламента Димитър Главчев и неговите заместници не са декларирали конфликт на интереси, .Лидерът на БСП Корнелия Нинова не е подала декларации, а Мустафа Карадайъ е декларирал, че е председател на ДПС и че участва във фондации като \"Младежта на новия век\" и \"Либерална интеграция\". Лидерът на ГЕРБ в парламента Цветан Цветанов не е декларирал никакъв конфликт на интереси, няма и заеми. Без декларирани конфликти са и тримата лидери на \"Обединени патриоти\", като Волен Сидеров. Валери Симеонов (НФСБ) е декларирал участие в 8 фирми сред които СКАТ, председателството на партията и на спортен клуб \"Априлец\". Другият вицепремиер и министър на отбраната Красимир Каракачанов (ВМРО) няма заеми и фирми. Председателят на парламента Димитър Главчев (ГЕРБ) е декларирал еднолична собственост в \"Адмол плюс\" ЕООД, която се занимава с организиране на счетоводно отчитане, се разбира от Търговския регистър.Зам.-председателят на парламента от \"Обединените патриоти\" Явор Нотев е заявил, че е в управителния съвет на Българската федерация по таекуондо.Зам.-председателят на парламента от ДПС Нигяр Джефер е декларирала частен интерес към дейността на Мехмед Джафер, а депутатът от ДПС Рамадан Аталай - към дейността на сина си Ревин Аталай.Красимир Велчев от ГЕРБ е потвърдил 100% собственост в \"Кравел\" ЕООД.Депутати от различни партии декларират потребителски и ипотечни кредити.Боряна Георгиева от \"Воля\" е декларирала, че дължи 251 273 лв. на \"Варнафарма-М\" ООД за покупка на имот. Фирмата е част от \"'мрежата\" от 133 фирми и неправителствени организации, към които е декларирал интерес партийният и лидер Веселин Марешки. Тя е била в управителните органи и на други две фирми от \"мрежата\" - \"Варна стар\" и \"Болид 7\" от списъка на  Подобна е обвързаността и на други депутати от \"Воля\", като Андон Дончев. Той е излязъл от управлението на 10 фирми, а е запазил участието си в 21 неправителствени организации.", "date": "2017.05.23", "title": "Председателите на групи в парламента без конфликт на интереси, според декларациите им"}
{"url": "http://www.dnevnik.bg/sviat/2017/05/23/2976476_atentatorut_ot_manchestur_e_britanec_ot_libiiski/", "text": "Заподозреният извършител на атентата в Манчестър в нощта срещу вторник е пристигнал в града с влак от Лондон, съобщиха американски източници на \"Ройтерс\" от разузнавателните среди.Те потвърждават съобщенията от следобедните часове, че атентаторът се казва Салман Абеди. За самоличността и гражданството му се знае малко и се спори дали е на 22 или 23 години.Двама от източниците са в контакт с британските служби и казват, че пълното име на заподозрения самоубиец е Салман Рамадан Абеди.Малко по-късно и началникът на полицията в Манчестър потвърди, че става дума за 22-годишния Салман Абеди. \"Но той още не е окончателно идентифициран и поради това не искам да коментирам повече\", каза Иън Хопкинс.Полицията в Манчестър потвърди, че става дума за мъж, който е загинал в експлозията и че се проверява дали той е бил част от по-широка мрежа.След съобщението \"Ройтерс\" публикува още подробности от американските си източници, цитиращи британското разузнаване - Салман Абеди е роден в Манчестър през 1994г. в семейство на либийци.Те са имигрирали в Лондон, след което са се преместили в района Фолоуфийлд на юг от Манчестър, където са живели в продължение на поне 10 години. По-рано днес полицията претърси къща на улица \"Елсмор роуд\" в същия район.Арестуваният в друга акция 23-годишен мъж се смята, че е брат на Салман.Абеди има и сестра Джомана, допълват източниците на агенцията от САЩ.", "date": "2017.05.23", "title": "Атентаторът от Манчестър е британец от либийски произход (обновена)"}
{"url": "http://www.dnevnik.bg/sport/2017/05/23/2976371_finalut_na_liga_evropa_v_stokholm_shte_se_igrae_pri/", "text": "Финалът на Лига Европа между \"Манчестър юнайтед\" и \"Аякс\" ще се проведе при засилени мерки за сигурност, обяви УЕФА. Решението беше взето заради терористичната атака на концерта на Ариана Гранде в \"Манчестър арена\", Европейската футболна централа не изключва възможността мачът в Стокхолм да бъде цел на терористична атака, но увери в безопасността на участниците.\"УЕФА работи в тясно сътрудничество с местните власти и с Шведския футболен съюз в продължение на много месеци. Рискът от тероризъм е бил взет предвид от началото на проекта. Бяха въведени допълнителни мерки за сигурност след атаките в Стокхолм през април миналата година\", заявиха от УЕФА.\"Понастоящем няма конкретни разузнавателни данни, които да предполагат, че финалът в Лига Европа и свързаните с него събития могат да бъдат цел на нападение\", се казва още в изявлението.УЕФА приканва феновете, които ще присъстват на двубоя, да дойдат възможно най-рано, тъй като ще бъдат направени обстойни проверки на входовете. Това може да доведе до потенциални закъснения при достъпа до стадиона.", "date": "2017.05.23", "title": "Финалът на Лига Европа в Стокхолм ще се играе при засилени мерки за сигурност"}
{"url": "http://www.dnevnik.bg/zdrave/2017/05/23/2976481_vurhovniiat_sud_na_germaniia_izbra_vaksinata_v_spor/", "text": "Най-висшият съдебен орган в Германия взе историческо решение днес, съобщава \"Ройтерс\". В спор между родители дали детето им да бъде ваксинирано, или не, Върховният съд на Германия отсъди в полза на бащата, настояващ 5-годишното му момиче да получи пълна имунизация, въпреки че майка му е против.Ваксинирането в Германия не е задължително, но е препоръчително и за него има стриктни инструкции от здравните власти. И там, също както в голяма част от Европа, има тенденция за намаляване на имунизационния обхват и бумове на инфекциозни болести. Днешното решение на съда е крачка в борбата с тази тенденция, пише \"Ройтерс\".В становището на Германския върховен съд се посочва, че спорещите родители са разделени и детето живее с майката, но съдът застава на страната на бащата, защото неговото искане е в съответствие със здравните препоръки и медицинските стандарти на държавата и защитава интереса на детето. В другия край на спора опасенията на майката са, че ваксините са \"лобизъм на фармацевтичния сектор и лекарите\" и потенциалните вреди от тях са по-големи от ползите.Данните на Европейския център за превенция и контрол на заболяванията (ECDC) показват разширяващи се пропасти от неваксинирано население из Европа, които представляват потенциални огнища на опасни инфекциозни болести. Грешна е логиката, че неваксинираните са защитени, щом околните са ваксинирани, защото броят на неваксинираните расте, предупреждават специалистите и това се доказва от бума на морбили из Европа в момента.В борбата с антиваксиналните настроения много европейски държави обмислят да направят ваксинирането задължително. Точно това предприе .", "date": "2017.05.23", "title": "Върховният съд на Германия избра ваксината в спор между родители за имунизацията на детето им"}
{"url": "http://www.dnevnik.bg/video/2017/05/23/2976495_video_kak_se_izkachva_6_m_obelisk_namazan_s_mas/", "text": "Първокурсниците от академията на военноморските сили на САЩ в Анаполис успяха да преминат последното изпитание за работа в колектив и вече да не са новобранци.Става дума за традиционно предизвикателство с тежестта на инициация. То се състои в умението да се постави фуражка върху обелиск с височина малко над 6 метра, намазан обилно със свинска мас.Този път на випуска, който ще се дипломира през 2020г., му бяха необходими няколко опита в продължение на два часа и половина.Изпитанието с мазния обелиск е от десетилетия, като за официален рекорд се приема постижението на Випуск 1975, който през 1972г. приключва за 20 минути.Обелискът е паметник, дарен от випуск 1860 в чест на кап. Уилям Херндън, който по време на буря на 12 септември 1857г. край Хатерас решава да се жертва и потъва с кораба си, за да се спасят всички жени и деца, както и много от мъжете на борда.", "date": "2017.05.23", "title": "Видео: Как се изкачва 6 м обелиск, намазан с мас"}
{"url": "http://www.dnevnik.bg/sport/2017/05/23/2976533_putin_obeshta_na_fenovete_svetovno_purvenstvo_na/", "text": "Световното първенство по футбол в Русия през 2018 г. ще отговаря на най-високите стандарти, заяви Владимир Путин. Президентът на страната-домакин обеща на гостуващите фенове максимален комфортен и всички необходими условия по време на мондиала.\"Както знаете, ние отделяме огромно внимание на нашите чуждестранни гости. Затова работим тясно с феновете и техните асоциации\", заяви Путин по време на среща с президента на ФИФА Джани Инфантино на стадиона в Краснодар.\"Ще направим всичко по силите си, за да гарантираме, че съоръженията, настаняването, условията по стадионите и услугите, които ще бъдат предоставени на спортистите, феновете и всички останали ще бъдат на възможно най-високо ниво\", допълни руският президент.Русия ще бъде домакин и на турнира на континенталните шампиони, който предхожда световните първенства - Купата на конфедерациите. Надпреварата ще се проведе от 17 юни до 2 юли в Москва, Санкт Петербург, Казан и Сочи.Путин каза още, че според него възможността за развитие на футбола и на спорта като е най-голямото предимство за страните, които получават правото да бъдат домакини на световно първенство.Президентът на Русия изрази и благодарност към ФИФА за положителните оценки от световната футболна централа за подготовката за мондиала и Купата на конфедерациите.Инфантино заяви, че той и ръководената от него организация нямат никакви съмнения, че Русия ще изпълни всички изисквания и ще организира два страхотни турнира.\"Не само като президент на ФИФА, но и като обикновен фен на футбола каня целия свят да дойде в Русия за Купата на конфедерациите и световното първенство и да опознае тази невероятна страна\", каза още швейцарецът.", "date": "2017.05.23", "title": "Путин обеща на феновете световно първенство на най-високо ниво"}
{"url": "http://www.dnevnik.bg/sport/2017/05/23/2976525_pobeda_i_zaguba_za_bulgarkite_v_kvalifikaciite_na/", "text": "Елица Костова започна с победа участието си в квалификациите за \"Ролан Гарос\", а Изабелла Шиникова отпадна в първия кръг на пресявките на втория за годината турнира от Големия шлем.Костова, която заема 150-ото място в световната ранглиста, надигра намиращата се 29 позиции по-назад Кайлин Джан от Китай с 6:3, 6:3 след 78 минути игра.Българката записа първия си успех на червените кортове в Париж, след като при предишните си четири участия отпадна още в първия кръг на квалификациите.27-годишната тенисистка реализира пет от десетте точки за пробив, до които достигна, и спаси седем от деветте, които се откриха пред Джан.Китайката беше по-агресивна и завърши с повече уинъри - 21 срещу 11, но допусна много повече непредизвикани грешки - 30 срещу 20.Във втория кръг на квалификациите Костова ще се изправи срещу друга азиатка - поставената под №18 Су Джон Джан от Южна Корея. При успех българката ще стигне до директен мач за място в основната схема срещу Монсерат Гонсалес от Парагвай или Франсис Абанда от Канада.Изабелла Шиникова не успя да последва Костова във втория кръг на пресявките след загуба рускинята Вероника Кудерметова с 2:6, 4:6. Двубоят продължи малко повече от един час.За заемащата 166-ото място в света българка това беше дебют в квалификациите на \"Ролан Гарос\". 20-годишната рускиня, която е 189-а в класацията на WTA, също изигра първия си мач в Париж.В квалификациите тази година участва още една българка - Виктория Томова, която утре ще срещне холандката Аранча Рус в двубой от първия кръг.Първата ракета на България Цветана Пиронкова ще се включи директно в основната схема на втория за годината турнир от Големия шлем.", "date": "2017.05.23", "title": "Победа и загуба за българките в квалификациите на \"Ролан Гарос\""}
{"url": "http://www.dnevnik.bg/bulgaria/2017/05/23/2976541_prosvetnoto_ministerstvo_prizna_za_greshka_v_zadacha/", "text": "На  вчера седмокласниците са решавали задача с грешка в условието, съобщи . Грешката е формална и от нея не зависи . Тя е в геометричната задача номер 24, която носи най-много точки в изпита.В условието ѝ е записано, че става дума за остроъгълен триъгълник. В подусловие \"б\" обаче е посочено, че трябва да се намери лицето на триъгълника, ако AB=14 см, което означава, че триъгълникът става тъпоъгълен, обясни пред изданието проф. Николай Николов, зам.-председател на Съюза на математиците в България. По думите му решението на задачата не страда от грешката, но е възможно някои ученици да се зачудят дали правилно са решили подточка \"а\" и това да \"изяде\" част от времето им за работа.Николов призова задачите за изпити като държавното външно оценяване да се оглеждат по-внимателно.От Министерството на образованието и науката коментират пред сайта , че \"видът на триъгълника ABC не е смутил учениците и те са работили по задачата, като някои от тях са я решили изцяло\". Това е показало първоначално проучване на случаен принцип върху изпитни работи на седмокласници от различни региони в страната.От ведомството заявяват, че в случая видът на триъгълника не е от значение за решаването на задачата и уверяват, че всеки чертеж, независимо от вида на триъгълника, и правилните разсъждения при решаването на условието ще бъдат оценени със съответния брой точки.", "date": "2017.05.23", "title": "Просветното министерство призна за грешка в задача от изпита по математика за 7 клас"}
{"url": "http://www.dnevnik.bg/sport/2017/05/23/2976494_real_madrid_si_kupi_16-godishen_brazilec_za_45_mln_evro/", "text": "\"Реал\" (Мадрид) сключи предварителна сделка с \"Фламенго\" за привличането на бразилския тинейджър Винисиус Жуниор.Финансовите параметри не бяха обявени, но според медиите в Бразилия и Испания мадридчани ще платят пълния размер на клаузата за откупуване на 16-годишния нападател, която е 45 милиона евро.Договорът на Жуниор с \"Реал\" ще влезе в сила oт 12 юли 2018 г., когато играчът ще навърши пълнолетие. След това той ще играе под наем в настоящия си отбор до лятото на 2019 г.В споразумението между \"Реал\" и \"Фламенго\" има клауза, според която нападателят може да премине на \"Сантяго Бернабеу\" между двете дати, ако и двата клуба са съгласни.Винисуис Жуниор привлече внимание през март тази година, когато изведе Бразилия до титлата на Южна Америка при 17-годишните. Той отбеляза седем гола и беше избран за играч №1 на турнира.По-рано този месец нападателят изигра първия си мач за мъжкия отбор на \"Фламенго\". Малко след това той подписа първия си професионален договор, а клубът му постави цена от 45 млн. евро.", "date": "2017.05.23", "title": "\"Реал\" (Мадрид) си купи 16-годишен бразилец за 45 млн. евро"}
