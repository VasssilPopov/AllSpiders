{"url": "http://www.dnevnik.bg/sport/2017/10/14/3059812_napoli_produlji_bezgreshniia_si_put_s_pobeda_sreshtu/", "text": "Футболистите на \"Наполи\" продължиха победната си серия с успех с 1:0 срещу \"Рома\" в Рим. Те се наложиха с 1:0 с гола на Лоренцо Инсиние в 20-ата минута. \"Наполи\" спечели осмата си победа от осем мача при голова разлика 26:5. Тимът е начело с 24 точки и води с по пет пред \"Интер\" и \"Ювентус\", като \"нерадзурите\" ще играят в дербито с \"Милан\" в неделя. \"Рома\" остава пети с 15 точки. \"Вълците\" изиграха неубедително първо полувреме, в което нямаха точен удар. Гостите бяха по-настоятелни и в 20-ата минута поведоха. Тогава с късмет след рикошет топката попадна в Инсиние, който стреля в наказателното поле и вкара. След почивката \"Рома\" опита да промени резултата. Играта беше равностойна, като Хосе Рейна направи добри спасявания и помогна на \"Наполи\" да запази преднината си.", "date": "2017.10.14", "title": "\"Наполи\" продължи безгрешния си път с победа срещу \"Рома\" в Рим"}
{"url": "http://www.dnevnik.bg/sport/2017/10/14/3059691_nadal_preodolia_marin_chilich_i_chaka_federer_na/", "text": "Рафаел Надал постигна 16-а поредна победа и се класира за финала на турнира от сериите \"Мастърс 1000\" в Шанхай. Световният №1 преодоля след 2.11 часа Марин Чилич със 7:5, 7:6 (3) в двубой, който премина през множество обрати и драматични моменти. Хърватинът даде всичко от себе си, но за пореден път Надал показа железни нерви. Испанецът, който в предния кръг се  справи с Григор Димитров , постигна пети успех над представителя на Хърватия в техния шести мач. Единствената победа на Чилич над Надал е именно в Китай на полуфинал в Пекин, но едва през 2009 г. Световният №1 се класира за втория си финал в Шанхай след 2009 г., където ще чака победителя от мача между Роджър Федерер и Хуан Мартин дел Потро. Евентуална среща между двамата най-успешни тенисисти в историята ще бъде четвърта за 2017 г. и трета на финал. Швейцарецът победи и в трите, като надделя над съперника си на финалите на Australian Open и Маями, както и на осмифинал в \"Индиън Уелс. Успехът е 10-и за Надал в полуфинали през 2017 г., като той няма нито едно поражение на този етап на турнир през годината. Испанецът ще спори за трета титла от \"Мастърс 1000\" през сезона след тези в Монте Карло и Мадрид. Той има още четири титли през 2017 г. - \"Ролан Гарос\" и US Open, Барселона и  Пекин , където триумфира преди седмица. Загубите на Надал на финали през годината са три – на Australian Open, Акапулко и на \"Мастърс 1000\" в Маями. Двубоят започна много трудно за Чилич, който срещна сериозни проблеми при подаванията си. Още в първия гейм Надал можеше да го пробие, но хърватинът се защити отлично. За разлика от него световният №1 взимаше доста по-лесно подаванията си и резултатът се движеше гейм за гейм. При 5:4 в своя полза Чилич имаше два сетбола, но отново видя най-доброто от Надал срещу себе си. Испанецът беше опрян до стената, но успя да вземе подаването си, а после ан свой ред да направи пробив. Това пречупи хърватина и след 1.07 часа Надал спечели първия сет. Въпреки, че Чилич не допусна нито една двойна грешка в първата час и имаше четири аса на сметката си, Надал отново показа забележителна игра в защита и в решителните моменти беше на много високо ниво. Световният №1 спечели 83% от точките разиграни на първия си сервис (20 от 24), докато хърватинът беше с едва 63%, което се оказа голямата разлика. Вторият сет започна лошо за Чилич, който загуби подаването си при 1:1, а след това Надал затвърди пробива. Последваха обаче два спечелени гейма за хърватина, който показа характер и се върна. В шестия гейм той губеше с 0:30, но успя да пробие съперника си. Това се оказа и първото загубено подаване на Надал в турнира. Драмата беше пълна, след като последваха още два пробива, за да се стигне до равенство 6:6 и решителен тайбрек, който трябваше да определи дали Надал ще спечели или Чилич ще доведе нещата до трети сет. Световният №1 поведе с 4:2, но Чилич успя да му върне минипробива. Две непредизвикани грешки на хърватина от форхенд обаче доведоха до 6:3, а след подаването си Надал спечели двубоя.", "date": "2017.10.14", "title": "Надал преодоля Марин Чилич и чака Федерер на финала в Шанхай"}
{"url": "http://www.dnevnik.bg/skorost/2017/10/14/3057744_greit_uol_predstaviat_model_za_ekstremen_ofroud/", "text": "Сглобяваните в България модели на китайския гигант \"Грейт Уол\" отдавна не са екзотика по пътищата в страната, а на софийския автосалон ще бъдат показани серийните модели от луксозната марка \"Хавал\". Моделът H6 1.5 Т е пълноразмерен SUV, предназначен за хората, които търсят функционалност и надеждност. Дългият 4.64 метра кросоувър се задвижва от модерен, 1.5-литров бензинов двигател с турбо. Той генерира мощност 143 конски сили и 202 Нм. максимален въртящ момент. \"Хавал\" Н6 има ускорение до 100 км/ч за 11.2 и максимална скорост 180 км/ч. Средният разход на гориво е 9.0 л/100 км. Много интересна е специално разработената модификация H6 Gladiator Edition, която е предназначена за хората, които обичат екстремните преживявания извън пътя и търсят приключения. Автомобилът е оборудван специално за преходи извън пътя, като доработването включва повдигнато окачване, цялостна защита на уязвимите части под купето, комплект алуминиеви джанти и гуми, както и оптичен тунинг пакет, ненатрапчиво загатващ за реалните възможности на лимитираната версия. Луксозното подразделение на китайския производител показва и компактния \"Хавал\" H2. Моделът претендира, че съчетава най-новото от света на технологиите, предлагайки интегрирани високо-технологични системи за сигурност и безопасност. Всеки клиент има възможността да персонализира своя Н2, като избере купе в два цвята и цветни елементи в салона.", "date": "2017.10.14", "title": "\"Грейт Уол\" представят модел за екстремен офроуд"}
{"url": "http://www.dnevnik.bg/photos/2017/10/14/3059591_fotogaleriia_telyosvane_v_draginovo/", "text": "Рисуването и лепенето на лицето на булката – наричано тельосване, е ритуал, който се практикува в село Драгиново, Велинградско. То е част от сватбената церемония. Традицията е сходна с \"гелината\" в много други планински села в Гоце Делчевско и Тетевенско. На снимката: Булката Десислава Лилова непосредствено преди ритуала.", "date": "2017.10.14", "title": "Фотогалерия: Тельосване в Драгиново"}
{"url": "http://www.dnevnik.bg/gradska_sreda/2017/10/14/3059469_luvut_ot_memoriala_na_purvi_i_shesti_pehoten_polk_shte/", "text": "Малко повече от два месеца след като беше демонтиран паметникът \"1300 години България\",  мястото пред Националния дворец на културата (НДК), на което се издигаше , отново е заградено от ограда и е строителна площадка. От вчера е започнало изграждането на постамент, на който да бъде поставен  лъвът от мемориала на Първи и Шести пехотен полк , за чието възстановяване предстои да бъде обявен конкурс. Връщането на лъва бе  обещание, което кметът на София Йорданка Фандъкова даде  ден след започналото през юли демонтиране на \"1300 години България\". Лъвът се е намирал в средата на мемориала на Първи и Шести пехотен полк, който е бил демонтиран през 1977 г., за да бъдат изградени НДК и \"1300 години България\". След демонтирането на известния като \"войнишки паметник\" лъвът и плочите, на които са изписани имената на над 3000 войници от двата пехотни полка, са пратени за съхранение във Националния военноисторически музей. В момента бронзовият лъв се реставрира от екип на Регионалния исторически музей - София (Музей за история на София), като според информационната табела на строителната площадка трябва да бъде върнат на оригиналното си място до 1 ноември. Според табелата той ще бъде там само за \"временна експонация\".  Макар през юли зам.-кметът на София по културата Тодор Чобанов да каза, че конкурсът за възстановяване на мемориала ще бъде обявен бързо, вече три месеца това не се случва. От пресцентъра на Столичната община не успяха да дадат по-точна информация, освен, че процедурата би трябвало да бъде обявена до края на годината. По думите на Чобанов избраният в конкурса проект ще бъде гласуван от художествения съвет към Столичната община, като ще бъде подложен на обществено обсъждане.", "date": "2017.10.14", "title": "Лъвът от мемориала на Първи и Шести пехотен полк ще бъде върнат пред НДК до 1 ноември"}
{"url": "http://www.dnevnik.bg/bulgaria/2017/10/14/3059696_telefonnite_izmamnici_zapochnaha_da_biagat_kato_mishki/", "text": "Работим по всички измамници. Много активно работим срещу телефонните измамници и те започнаха като мишки да бягат. Събрахме опит и се надявам да прекъснем всичко това. С тези думи вътрешният министър Валентин Радев коментира борбата на МВР с подобен тип престъпления на пресконференция в сградата на ведомството, съобщава \"Фокус\". Изказването му беше свързано с информацията, че  73-годишен пенсионер от София е дал около 100 хил. лева на телефонни измамници , които късно снощи са го карали да обикаля столицата и да оставя на различни места определена сума пари. Те му обяснили, че са полицаи и извършват специализирана акция. \"Искам да помоля нашите родители - не се лъжете, полицията не работи с ваши пари. Ако трябва да даваме пари, които да бъдат маркирани - ние ще ги дадем на вас. Не се лъжете, че някой иска да ги дадете, за да помагате на МВР. Няма такъв случай\", заяви Радев. Той каза още, че е много доволен от бързото намиране и задържане на Спас Василев, за когото се предполага, че е човекът, който се крие зад  фалшивия профил във \"Фейсбук\" \"Александър Николов\".  Срещу него има подадени сигнали за редица измами. \"Сега тепърва ще продължи следствието, да видим този заподозрян наистина той ли е, какво е правил точно. Дълго време е действал,  измамил е над 40 души \", заяви Радев. Вътрешният министър каза още, че е назначил пълна проверка на 3-то управление на МВР в Пловдив, чиито служител беше задържан за подкуп. Той е заподозрян, че е разпъвал чадър над телефонни измамници. \"Ще бъде разследван случаят, ще се установи той каква вина им, доколко има. Дотогава е отстранен от длъжност\", допълни Радев. Междувременно днес Пловдивският окръжен съд остави в ареста началника на сектор \"Охранителна полиция\" Стоян Павлов. Според съдията има опасност Павлов да се укрие, да извърши друго престъпление и да въздейства върху свидетелите по делото.", "date": "2017.10.14", "title": "Телефонните измамници започнаха да бягат като мишки, обяви Валентин Радев"}
{"url": "http://www.dnevnik.bg/sport/2017/10/14/3059697_bivsh_shef_na_fifa_e_polzval_vilata_na_prezidenta_na/", "text": "Италианската полиция разкри подробности около разследването срещу президента на  ПСЖ Насер ал Хелайфи и бившият генерален секретар на ФИФА Жером Валке . Двамата са привлечени като обвиняеми по подозрение за подкупване на частни лица, измами, недобросъвестно управление и фалшифициране на документи. Според органите в Италия Ал Хелайфи е отдавал бевъзмездно вилата си на остров  Сардиния  на Валке. Имотът в Порто Черво е на стойност 7 млн. евро, а Валке е я е ползвал от 2007 г. до януари 2017 г., когато беше уволнен от ФИФА. \"Искам да заявя категорично, че тези обвинения не са истина. Никога не съм вършил пдообни неща. Никога не съм получавал подаръци\", каза Валке пред френското издание \"Екип\". На 12 октомври катарският бизнесмен беше обвинен от Прокуратурата в Швейцария в опит за подкупване за придобиване на медийните права за световните първества през 2026 и 2030 г. Според съобщение на офиса на главния прокурор на Швейцария наказателното производство е образувано на 20 март 2017 г. по подозрение за подкупване на частни лица, измами, недобросъвестно управление и фалшифициране на документ. \"Предполага се, че Жером Валке е приел неоснователно материални предимства и облаги от бизнесмен от спортния сектор във връзка с присъждането на медийни права за някои страни на световните първенства по футбол през 2018, 2022, 2026 и 2030, както и от Насер ал Хелайфи за световните първенства през 2026 и 2030 г.\", гласи съобщението на прокуратурата на Швейцария.", "date": "2017.10.14", "title": "Бивш шеф на ФИФА е ползвал вилата на президента на ПСЖ в продължение на девет години"}
{"url": "http://www.dnevnik.bg/sport/2017/10/14/3059702_livurpul_izpusna_manchestur_junaited_v_nadlugvaneto_na/", "text": "Ливърпул\" и \"Манчестър юнайтед\" завършиха наравно 0:0 в първото издание на най-голямото английско дерби за сезона. Най-чаканият мач от осмия кръг във  Висшата лига  премина под доминацията на мърсисайдци, които обаче не успяха да материализират предимството си. \"Анфийлд\" видя агресивен \"Ливърпул\" и доста пресметлив \"Юнайтед\", който не искаше да предприема никакви рискове. \"Червените дяволи\" не впечатлиха в първия си голям тест за сезона, след като в предишните седем мача играха с тимове от долната половина на класирането. \"Ливърпул\" пък продължава на приливи и отливи, и има само една победа в последните си пет шампионатни мача. Това е четвърто поредно равенство между двата отбора, което се случва за първи път в историята на съперничеството, което се проведе за 199-и път. \"Юнайтед\" завърши двубоя само с един точен удар и едва 38% притежание на топката, като за първи път през сезона тимът на Жозе Моуриньо беше надигран. \"Доста ми е трудно да преценя дали резултатът е добър за нас или не. Определено мисля, че ние бяхме по-добрия отбор в мача, \"Юнайтед\" дойдоха да се защитават и да си тръгнат с точка и го постигнаха. Знаехме колко са силни в защита и как могат да затворят всеки мач, знаехме и, че няма да имаме 20 шанса, затова беше важно да се възползваме и от най-малкото\", каза Юрген Клоп след мача. Германецът определи представянето на отбора си като добро и смята, че \"Ливърпул\" се намира на правилен път, демонстрирайки добро ниво с изключение на един мач. \"Мисля, че имаше дузпа за нас, но едва ли трябва да обръщам внимание на това. Бяхме длъжни да вкараме гол, но не се получи. Ще извлечем позитивите и ще видим къде грешим\", добави Клоп. Началните минути бяха много интензивни, като и двата отбора започнаха на много високо темпо. \"Юнайтед\" подходи много по-консервативно, излизайки с постройка 4-2-3-1, но и без доста ключови играчи в средата на терена като  Пол Погба  и Маруан Фелайни. Домакините от \"Анфийлд\" бяха без  Садио Мане , а Филипе Коутиньо стартира със свободна роля до останалите двама нападатели Фирмино и Салах. Движението на бразилеца затрудни много \"червените дяволи\", след като Коутиньо често се прибираше дълбоко да играе с топката или стоеше зад гърба на колегите си в атака, търсейки свободни пространства. В 34-ата минута \"Ливърпул\" стигна до най-чистото си положение. Лукаку, който се беше прибрал в защита закъсня да се изтегли и покри засадата, Фирмино намери Жоел Матип около вратарското поле, който незабавно стреля, но с крак Давид Де Хеа успя да отрази удара му. След това топката попадна в Салах, чийто изстрел премина в страни. До този момент домакините имаха предимство и държаха инициативата, като футболистите на Юрген Клоп постоянно държаха играчите на \"Юнайтед\" нащрек. Крайните бранители на \"Ливърпул\" стояха високо по терена и не позволяваха на съперниците си да се включват в атака. Две минути преди почивката дойде и най-добрият шанс за \"Юнайтед\". Двойно подаване между Марсиал и Лукаку изведе последния на стрелкова позиция, но Симон Миньоле показа завиден рефлекс. Освен с пропуска си, нападателят на \"Манчестър юнайтед\" се отчете и две груби прояви, при които беше късметлия, че не получи наказание. Лукаку първо неспортсменски фаулира Джо Гомез, а после ритна в главата падналия Деян Ловрен. След почивката тактическото надлъгване между двамата мениджъри продължи, но отново \"Ливърпул\" беше по-активния отбор. Домакините контролираха топката в много по-голяма част от времето, докато \"Юнайтед\" се задоволи с това да руши играта. Червените нападаха към прочутата трибуна \"Коп\", но изненадващо този път подкрепата не беше толкова яростна, а коментаторът на Sky Sports Гари Невил се изненада от \"тихите фенове\" в съботния следобед. В 61-ата минута мърсисайдци поискаха дузпа, след като Коутиньо падна в наказателното поле след контакт с Андер Ерера. Действията на испанеца бяха на ръба на позволеното, а нападателят на \"Ливърпул\" първо понечи да продължи, но после предпочете да падне. Точно 10 минути по-късно \"Ливърпул\" беше на сантиметри от това да откри резултата. Салах засече с глава центриране на Фирмино, но не успя да насочи топката към целта. Усетил, че тимът му има превес Юрген Клоп пусна на терена Окслейд-Чембърлейн, Стъридж и Доминик Соланке с надежда те да освежат играта и да донесат желания гол.", "date": "2017.10.14", "title": "\"Ливърпул\" изпусна \"Манчестър юнайтед\" в надлъгването на \"Анфийлд\""}
{"url": "http://www.dnevnik.bg/politika/2017/10/14/3059708_vutreshnata_opoziciia_v_bsp_edva_ne_othvurli/", "text": "Пленумът на БСП реши да свика 49-ия Конгрес на партията на 28 октомври. Това стана на днешното заседание на Националния съвет на левицата. Конгресът ще е в зала 1 на НДК и ще започне в 10 ч., съобщиха от пресцентъра на партията. Дневният ред на заседанието ще е \"БСП - алтернатива за България, Председателството на Съвета на ЕС - възможност за страната ни и Бюджет 2018 - икономика, доходи, справедливост.\" До свикване на Конгрес на партията можеше да не се стигне, след като в началото на днешното заседание делегатите в залата оспориха смисъла, срока на свикване и проекта за дневен ред на Конгреса, поискан от лидера на БСП Корнелия Нинова. По предложение на члена на пленума и бивш депутат Димитър Дъбов насрочването на заседанието на най-висшия партиен орган за 28 октомври изобщо да отпадне от обсъжданията днес не се прие само с 4 гласа - 50 души гласуваха \"за\" идеята му, а 54, против. Според Дъбов няма смисъл от Конгрес с такъв дневен ред. По думите му трябва да се обсъжда как БСП са били \"размазани\" на провелите се миналата седмица частични избори. Георги Божинов пък изрази учудване защо трябва да се изработва алтернативен бюджет, какъвто Нинова поиска да представи като опция на управляващите при внасянето им на държавния бюджет за 2018 г. Той смята, че за две седмици трудно ще може да се свърши тази работа. Сред другите решения на партията беше и  да издигне кандидатурата на Сергей Станишев за нов мандат  начело на Партията на европейските социалисти (ПЕС).", "date": "2017.10.14", "title": "Вътрешната опозиция в БСП едва не отхвърли извънредния конгрес на Нинова"}
{"url": "http://www.dnevnik.bg/sport/2017/10/14/3059717_federer_si_uredi_sreshta_s_nadal_sled_pobeda_nad_del/", "text": "За четвърти път през 2017 г. феновете на тениса ще гледат мач между Роджър Федерер и Рафаел Надал. Часове, след като  световният №1 победи Марин Чилич , Федерер го последва с успех над Хуан Мартин дел Потро 3:6, 6:3, 6:3 и се класира за финала в Шанхай. Швейцарецът, който е втори в световната ранглиста трябваше да прави обрат, но след 1.58 часа се справи с аржентинския си съперник. Двамата се срещнаха за 23-и път в световния тур, а Маестрото записа 17-та победа срещу аржентинския си съперник. Срещата им беше трета през 2017 г., като Федерер спечели във втория кръг в Маями, а Дел Потро си върна на  четвъртфинала на US Open  след успех в четири сета. Двубоят започна равностойно като двамата взеха геймото си до 2:2. Дел Потро впечатли с движението си по корта и спокойствието, с което отиграваше топките. Той спечели петия гейм, а после проби Федерер, като швейцареца спечели само една точка на подаването си. Изненадващо ветеранът започна да греши все по-често и до края на първия сет така и не успя да настрои играта си към тази на Дел Потро. Аржентинецът играеше с много по-голямо самочувствие и затвори първата част с 6:3 само за 39 минути. Предимството на Кулата от Тандил се дължеше до голяма степен на силния му сервис. Дел Потро реализира осем аса в първия сет, въпреки че беше едва около 70% при спечелените точки на сервис. Във втория сет ситуацията се обърна, развивайки се огледално. Федерер поведе с 3:2 и проби подаването на съперника си, след което затвърди пробива, преди да спечели с 6:3. Швейцарецът вдигна сериозно темпото, беше много по-стабилен на сервис, като реализира и четири аса. Във втората част Маестрото спечели 17 от 18-те разиграни точки при първото си подаване. Той реализира един пробив като имаше общо седем възможности във втория сет. В третия сет пробивът за Федерер дойде в третия гейм, а след това той затвърди. Спадът на Дел Потро, който започна още в средата на втория сет спря два в петия гейм на втората част, но вече беше късно за обрат, след като и Федерер нямаше спирка. Федерер завърши с повече от 70% реализиран първи сервис и спечели 87% от точките разиграни на свои подавания (40 от 46). След колебливия първи сет, той вдигна много нивото, а Дел Потро не можа да отговори на световния №2. Финалът на турнира \"Мастърс 1000\" в Шанхай е утре по обяд. Това ще е 10-и мач за титла на Надал, който спечели шест от тях. Федерер има пет титли през 2017 г.: Australian Open, \"Уимбълдън\", \"Хале\" и двата турнира от \"Мастърс 1000\" в Индиън Уелс и Маями. Сблъскът между двамата най-титулувани тенисисти ще бъде 37-и. Те вече спориха на  финалите на Australian Open  и Маями, както и на осмифинал в \"Индиън Уелс през тази година, като и в трите случая победител беше Федерер.", "date": "2017.10.14", "title": "Федерер си уреди среща с Надал след победа над Дел Потро"}
{"url": "http://www.dnevnik.bg/sport/2017/10/14/3059730_slaviia_zatvurdi_progresa_si_s_uspeh_nad_dunav/", "text": "Славия\" записа трета победа в последните си пет шампионатни мача и продължава възхода си в последно време, след като надигра с 3:0 \"Дунав\". След  поражението от \"Лудогорец\"  в началото на септември белите спечелиха 10 точки и се изкачиха до деветото място. За пореден път русенци разочароваха като гости и продължават ад имат само един успех навън, постигнат в първия кръг. Тимът на Веселин Великов, който беше приятната изненада през миналия сезон сега има само девет точки от 12 мача. Точни за \"Славия\" на стадион \"Васил Левски\" бяха Стефан Велков, Иван Минчев и Ивайло Димитров. Стефан Велев откри в 12-ата минута след много хубава атака на белите. Абуд центрира отляво Чикози Мба свали топката, а халфът се разписа с удар с левия крак. \"Дунав\" нямаше отговор на атаките на \"Славия\", а със сериозни пропуски се отчетоха Андреа Христов и Иван Минчев. Госите от Русе реализира първата си по-сериозна атака едва в 30-ата минута, но и тя не доведе до нищо. Вместо това само две минути по-късно \"Славия\" реализира втори гол, с който до голяма степен реши развоя на сблъсъка. Вратарят на русенци Станислав Антонов не се намеси добре след центриране на Мба и от няколко метра Минчев нямаше проблем да удвои. След ппочивката нямаше толова много опасности пред двете врати като \"Славия\" продължи да бъде по-активния отбор. Четвърт час преди края белите отбелязаха и трети гол, който беше дело на Ивайло Димитров. Нападателят на  националния отбор  се разписа след подаване на Абуд и въпреки, че беше с близо метър зад защитата в положение на засада, рефеите зачетоха гола му.", "date": "2017.10.14", "title": "\"Славия\" затвърди прогреса си с успех над \"Дунав\""}
{"url": "http://www.dnevnik.bg/sviat/2017/10/14/3059735_katalunia_e_gotova_za_dialog_s_madrid_no_samo_za/", "text": "Каталунският вицепремиер Ориол Жункерас предупреди, че отправеното към Мадрид предложение за диалог може да се отнася само за независимостта на автономната област. С изявлението си той затвари още малко вратата за постигане на разбирателство между двата лагера, съобщава БТА. Лидерът на Каталуня Карлес Пучдемон  трябва до понеделник да отговори на испанското правителство, което в сряда му даде  пет дни, за да изясни позицията си  по своя проект за отделяне на областта от територията на страната. Неговият заместник не разкри намеренията му, но ясно показа, че за Пучдемон независимостта остава единственият възможен вариант. \"Предложението за диалог, отправено към испанското правителство, трябва да се отнася до създаването на нова република\" подчерта Жункерас в реч, произнесена в централата на ръководената от него партия. \"Трябва да е ясно, че най-добрият начин да се стигне до независимост е да разговаряме с всички, или поне с международната общност. Но в същото време имаме безусловен и абсолютен ангажимент да изпълним мандата, даден ни на 1 октомври\", добави бившият евродепутат. Каталунските сепаратисти се опират на резултатите от произведения на 1 октомври референдум за самоопределение, който беше забранен от испанското правосъдие. Те твърдят, че са спечели референдума с 90 процента от гласовете при 43% избирателна активност. Много поддръжници на твърдата линия бяха разочаровани от решението на Пучдемон да отложи с няколко седмици обявяването на независимост, с надеждата да започне преговори с Мадрид.", "date": "2017.10.14", "title": "Каталуня е готова за диалог с Мадрид, но само за независимост"}
{"url": "http://www.dnevnik.bg/sport/2017/10/14/3059739_baiern_potegli_s_razgrom_pri_porednoto_zavrushtane_na/", "text": "Юп Хайнкес започна четвъртия си престой начело на \"Байнерн\" (Мюнхен) с победа 5:0 над \"Фрайбург\". Шампионът на Германия не срещна никакви проблеми на \"Алианц арена\" и сложи край на серията си от два мача без победа. Успехът е най-убедителния от началото на сезона и 14-и пореден срещу този съперник на собствен терен. \"Байерн\" поведе след автогол на Шустер, а останалите попадения бяха дело на Коман, Тиаго, Левандовски и Йошуа Кимих. За четвърти път този сезон шампионите записаха суха мрежа, а успехът ги доближи на две точки от \"Борусия\", който играе по-късно с \"Лайпциг\". Първата ситуация в мача беше на сметката на гостите от \"Фрайбург\", но вратарят на баварците Свен Улрайх се справи със ситуацията в петата минута. По-малко от три минути по-късно обаче домакините излязоха напред в резултата. Централният защитник на гостите Юлиан Шустер засече топката в собствената си мрежа, в опит да попречи на Мюлер да отбележи гол. Ранното попаденеи прекалено успокои баварците, които контролираха мача, но вече не атакуваха толкова яростно. Дори напротив, те дадоха няколко добри шанса за играчите на \"Фрайбург\", които обаче не се възползваха. Три минути преди почивката \"Байерн\" стигна до втори гол, който падна в много важен момент, когато гостите опитваха да изнесат играта далеч от своето поле. Ариен Робен стреля към вратата на Шволов, който изби право пред себе си, а Кингсли Коман с плонж добави в мрежата – 2:0. Французинът отбеляза подобаващо своя 50-и мач за \"Байерн\" в Бундеслигата с попадение. През втората част натискът на баварците продължи, а тогава трябваше да се намесва и системата за видеоповторения. Реферът Франк Виленборг първоначално отсъди дузпа за нарушение на Союнджу, но след допитване до видеореферите и преглеждане на повторение промение решението си на корнер. Това не оказа голямо значение и \"Байнерн\" продължи да бъде по-активния отбор, да напада и постоянно да търси още попадения. Гостите от \"Фрайбург\" имаха много редки възможности, в които атакуваха и изглеждаха като отбор, който се е примирил с факта, че няма да измъкне нищо в дома на шампиона. В 63-ата минута преднината на домакините стана класическа след точно изпълнение на Тиаго Алкантара. Испанският национал се разписа след много хубав удар от границата на наказателното поле, който не остави шансове на Шволов. Четвърт час преди края своя дежурен гол реализира и Роберт Левандовски. Союнджу реши да показва техника в опасна зона и изгуби от Мюлер, той подаде на поляка и нападателят с №9 нямаше проблем да отбележи деветия си гол в Бундеслигата. До края двубоя остана време гол да вкара и Йошуа Кимих, който направи много силен мач. Универсалният футболист на баварците отбеляза много хубав гол с пета, който оформи крайния резултат и беляза най-големият успех на шампионът.", "date": "2017.10.14", "title": "\"Байерн\" потегли с разгром при поредното завръщане на Юп Хайнкес"}
{"url": "http://www.dnevnik.bg/zelen/2017/10/14/3059740_za_nov_sluchai_s_otroveni_jivotni_krai_kresna/", "text": "Редица диви и домашни животни са били отровени отново в района на Кресненското дефиле. Това се случва няколко месеца след като цяла колония белоглави лешояди стана жертва на отравяне в региона. Става дума отново за място между Долно Церово и Горно Церово, където са открити отровени дива свиня, кучета и птици. Сигналът е подаден в РИОСВ-Благоевград в петък, откъдето се очаква проверка. Еколози от Фонда за дивата флора и фауна, които от много години се опитват да възстановят белоглавия лешояд в Кресненското дефиле сигнализират, че са намерели умъртвени животни отново там този петък. От Фонда припомнят скандалния случай с отровени и убити над 30 белоглави лешояда в Кресненския пролом през април тази година, когато беше сезирана прокуратурата и държавните органи. Мястото на тровене тогава беше локализирано от институциите и беше доказано от Българската агенция за безопасност по храните с лабораторни токсикологични анализи, специално проведени в испанска лаборатория. \"Оказа се труп на крава, наръсен с отрова, край село Церово, покрай който бяха намерени труповете на няколко лешояда, диви прасета, лисици и други.\" След пет месеца историята се повтаря и днес са открити отровени диви свиня, кучета, птици между Долно и Горно Церово.  Природозащитниците се надяват този път да няма лешояди след жертвите. \"След месеци положени усилия, колонията в Кресненския пролом успя да се възстанови до 25 птици\". Разследването по случая от април все още \"отлежава\", липсва и обвинение, въпреки че местопрестъплението е открито и доказано от БАБХ, ясен е собственикът на наръсената с отрова крава, подчертават от фонда за диви животни. Законът предвижда много строго наказание за такова престъпление срещу природата, ако то се докаже. До момента обаче  в България няма заловен и осъден нито един виновен  за подобно престъпление. \"Дневник\" изпрати запитване за резултатите от проверката на регионалната екоинспекция в Благоевград.", "date": "2017.10.14", "title": "За нов случай с отровени животни край Кресна сигнализират еколози"}
{"url": "http://www.dnevnik.bg/sport/2017/10/14/3059743_siti_se_izkachi_na_vurha_vuv_visshata_liga_sled_mach_s/", "text": "Манчестър сити\" се изкачи еднолично на върха във Висшата лига след разгромна победа със 7:2 над \"Стоук сити\". \"Гражданите\" постигнаха най-убедителния си успех, откакто Пеп Гуардиола застана начело на отбора, а освен това вече са в серия от пет поредни победи. \"Сити\" е първият отбор от \"Евертън\" през сезон 1894-95, който отбелязва 29 гола в първите си осем мача, като тогава \"карамелите\" отбелязват 30. Със седем победи и едно равенство \"Сити\" вече има две точки аванс пред градския съперник  \"Юнайтед\", който по-рано завърши наравно с \"Ливърпул\" . Точни за успеха над \"Стоук\" бяха Габриел Жезуш на два пъти, Рахим Стърлинг, Давид Силва, Фернандиньо, Лирой Сане и Бернардо Силва. Головете за \"грънчарите\" паднаха след автогол на Уокър и точно изпълнение на Диуф. \"Сити\" започна двубоя много силно и поведе с 3:0 още преди да са изтегли 30 минути. \"Гражданите\" играеха с голямо настроение и много движение в предни позиции, което затрудняваше много \"грънчарите\". В 17-ата минута Габриел Жезуш откри след подаване на Кайл Уокър, а две по-късно резултатът вече беше 2:0. Този път точен беше Рахим Стърлинг, който се разписа след асистенция на Лирой Сане. Гостите изглеждаха много разколебани, а нападателите на \"Сити\" излизаха по двама или трима сами срещу един защитник и вратаря Бътланд. Капитанът Давид Силва вкара трети гол в 27-ата минута, който падна след нова многоходова акция. Подаванията на \"гражданията\" буквално оставиха на място защитниците в червено-бяло. Силва вкара след пас на Стърлинг и изглеждаше, че интригата в мача е нулева. Минута преди края на първата част обаче \"грънчарите\" стигнаха до гол, дело на Маме Бирам Диуф. Бившият нападател на \"Манчестър юнайтед\" имаше и късмет, след като ударът му рикошира във Фабиан Делф и изненада Едерсон. Само две минути след подновяването на играта шокът за \"Сити\" беше голям, когато Кайл Уокър си отбеляза автогол и върна \"Стоук\" в мача. \"Гражданите\" обаче бързо си върнаха самочувствието и в 55-ата минута Жезуш отбеляза втория си гол. Той беше точен след пас на Кевин де Бройне, а белгиецът записа 32-ата си асистенция във Висшата лига. От 2015 г., когато подписа за \"Сити\", никой няма повече от него. Доброто начало на тима на \"Стоук\" единствено ядоса тима на Пеп Гуардиола, който без да се замисля отбеляза още три гола. Час след началото на мача Фернандиньо записа името си сред голмайсторите с топовен изстрел от около 25 метра, който се отби в гредата и влетя в мрежата. Две минути по-късно точен беше и Лирой Сане след нова асистенция на Де Бройне, а крайното 7:2 оформи резервата Бернардо Силва. В другия интересен мач в същия час \"Челси\" шокиращо загуби с 1:2 от последния \"Кристъл палас\". \"Орлите\", които до момента нямаха точка и отбелязан гол триумфираха в Лондонското дерби, а сините вече са с две поредни загуби. Рой Ходжсън, който пое \"Палас\" в тежката ситуация вече има победа над \"Челси\" с четири различни клуба, изравнявайки Сам Алърдайс по този показател. Всичко по-интересно на \"Селхъртс парк\" се случи преди почивката, когато паднаха и трите гола. След серия от 731 минути без отбелязан гол \"Палас \" успя да се разпише и да открие резултата още в 10-ата минута, когато Сесар Аспиликуета си отбеляза автогол. Радостта на домакините обаче не продължи дълго и две минути по-късно \"Челси\" успя да изравни след корнер. Сеск Фабрегас центрира, а  Тимуе Бакайоко  отбеляза първия си гол с екипа на шампиона на Англия. Французинът скочи най-високо и не остави шанс на Хулиан Сперони. Фабрегас записа своята 38-а асистенция за \"Челси\", след като се присъедини към тима и по този показател води пред всички останали действащи играчи във Висшата лига. Голът сякаш успокои сините и те започнаха да допускат грешка след грешка. В защита Давид Луис беше разконцентриран, а Аспиликуета разколебан след автогола си. Именно заради последния падна втори гол за \"Палас\", дело на Вилфред Заха. Крилото пое топката на скорост, влезе рязко в наказателното поле и с плътен удар преодоля Куртоа за втори път. След почивката \"Челси\" беше по-активен, но само в началото, когато Фабрегас уцели гредата. След това грешките станаха още повече, а играчите на Антонио Конте забравиха, че трябва да играят и в защита. Само добрите изяви на Куртоа ги спасиха от по-голяма загуба. Победата е първа за \"Кристъл палас\", но \"орлите\" остават последни с едва три точки от началото на сезона. \"Челси\" пък е вече на 9 от лидера \"Манчестър сити\", от когото  загуби в предишния кръг . Шампионът на Англия е с три поражения в първите си осем мача.", "date": "2017.10.14", "title": "\"Сити\" се изкачи на върха във Висшата лига след мач с девет гола, \"Челси\" загуби от последния"}
{"url": "http://www.dnevnik.bg/zdrave/2017/10/14/3059742_chujdi_lekari_da_lekuvat_bulgarcheta_predlaga_fondut/", "text": "Фондът за лечение на деца и пациентската организация \"Заедно с теб\" обсъдиха днес проблемите с финансирането на институцията. Директорът на фонда Мариета Райкова, която е на поста от месец, обсъди ситуацията с члена на организацията Пенка Георгиева, съобщиха от \"Заедно с теб\". Двете решиха да започнат съвместна работа върху възможностите европейски лекари, значими имена в здравеопазването, с доказан опит в определени области да участват в лечението на българските деца, касаещо заболявания и състояния, за които българските лекари нямат достатъчно опит. Райкова и Георгиева се ангажираха с финансирането на посещение в Пловдив на френски експерти за деца с лицево-челюстни аномалии. Неотдавна фондът започна да финансира посещението на европейски кардиолози в Национална Кардиологична Болница за медицински дейности на деца с кардиологични заболявания. Освен това видовите заболявания, които ще се обхващат от работата на фонда ще бъдат увеличени. \"Вярваме, че това е в интерес на децата с някои специфични заболявания и възможност българските лекари да се усъвършенстват и да обменят световен опит и добри практики\", пише в позицията на пациентската организация \"Заедно с теб\".", "date": "2017.10.14", "title": "Чужди лекари да лекуват българчета, предлага Фондът за лечение на деца"}
{"url": "http://www.dnevnik.bg/bulgaria/2017/10/14/3059538_koi_e_mujut_na_snimkite_izpolzvani_ot_aleksandur/", "text": "По всяка вероятност те са на Алекс Мартинез - служител на \"Еър Франс\" от години. Неговата профилна снимка, която \"Дневник\" провери в мрежата за професионални контакти \"Линкдин\" съвпада с образа на снимките, използвани от \"Николов\". Тази вечер  \"24 часа\" съобщи , че французинът Александър Мартинез е на снимките, което си личало от неговия профил във \"Фейсбук\". Там  публична е само профилната му снимка, както и три видеоклипа . Според изданието, след като разбрал за измамата - той ограничил достъпа до снимките. Според професионалната му визитка в \"Линкдин\", той е завършил \"Информатика\" в Лион, но от 16 години работи на различни позиции в системата на \"Еър франс\". Това обяснява и част от кадрите, качени в профила на \"Николов\" - напр. как в началото на тази година е присъствал на рекламно събитие на представяне на самолет \"Боинг 787\" на компанията в Париж. Профилът, който \"Дневник\" откри във \"Фейсбук\" в събота (бел.ред. - това е допълнение в статията) е с име Alexandre Martinez и в него се вижда само профилната снимка - тя също съвпада с ползваните от \"Николов\" (вижте я надолу) и няколко стари постта от 2015 година. \"Николов\" използва десетки снимки на Мартинез през четирите години, в които е активен във \"Фейсбук\" - видимо от различни периоди и на най-разнообразни места. Но до този момент въпреки различни опити за разпознаване по снимки - първоизточникът им не беше открит. Кадрите обаче помагат за изграждане на образа му като много пътуващ по света (те са от различни, често далечни страни) и работещ в авиоиндустрията. \"Дневник\" опитва да се свърже с Мартинез за коментар. В петък  полицията задържа Спас Василев , за когото се предполага, че стои зад \"Александър Николов\". От ГДБОП казаха, че работят като за заподозряно лице, но все още нямат достатъчно доказателства за връзката с фалшивия профил, а жалби срещу него продължават да постъпват. Василев е известен с измами със самолетни билети и  разследван още през 2011г ., срещу него има четири досъдебни производства в четири града, едно спряно, през 2013г. е обявен за национално издирване, но беше задържан в София една днес, след като от няколко дни темата за \"Николов\" и измамите му онлайн стана водеща в медиите. Днес разследващите не коментираха използваните снимки и човека на тях. Привечер те първо качиха съобщение, че  профилът на \"Николов\" е иззет , заради престъпления, а после той изчезна от \"Фейсбук\". Не е ясно възможно ли е двамата да са се познавали от престоя на Василев във Франция - той е учил в Ница и е работил на летището там или профилът е бил избран по друг начин.", "date": "2017.10.14", "title": "Кой е мъжът на снимките, използвани от \"Александър Николов\""}
{"url": "http://www.dnevnik.bg/politika/2017/10/14/3059343_bsp_reshava_za_partiinata_si_televiziia_dnes/", "text": "Националният съвет на БСП се събира днес, за да обсъди актуалната ситуация в страната и позициите на БСП. В дневния ред е приемане на концепция за бъдещето на левите печатни и електронни издания на партията, както и свикване на заседание на 49-ия конгрес на БСП. Очаква се БСП да има партийна телевизия от януари, едно от коментираните имена на която е RED.TV , но в. \"Дума\" да остане официоз.  Лидерът на БСП Корнелия Нинова предложи изненадващо извънредно заседание на 49-ия конгрес на партията, на което да се обсъди алтернативния бюджет за 2018 г. и политиките за европредседателството. Очаква се датата да е 28 октомври. Предложението на Нинова е изненадващо по две причини - едната е, че официалните теми в дневния ред са прекалено дребни, за да се обсъждат от орган като конгреса, тъй като решения по тях могат да бъдат взети и от Националния съвет; а другата - че това ще бъде второ заседание на конгреса за тази година, което не е обичайна практика, коментират социалисти. Според депутати с извънредното заседание на конгреса Нинова иска да обедини БСП като алтернатива на ГЕРБ и я мобилизира за опозиционни нападения. Целта била партията да се обедини срещу тезите на  социалисти като Георги Гергов за коалиция с партията на Бойко Борисов , които бяха изричани след изборите на 26 март. Друга цел, която според депутати Нинова щяла да постигне с извънредния конгрес, е демонстрация, че няма алтернатива като лидер на БСП. Вътрешнопартийната опозиция, която можело да се види в лицата на представители на Пловдивската, Варненската и дори на Софийската организация на БСП, нямало да може да се мобилизира толкова бързо, за да оспори лидерството й, смятат социалисти. Въпросът едва ли ще бъде повдигнат и от хората около бившия лидер Михаил Миков. Преди две седмици Георги Гергов, който бе отстранен от ръководството на партията заради скандала \"Цумгейт\", обяви, че  ще се бори за лидер .", "date": "2017.10.14", "title": "БСП решава за партийната си телевизия днес"}
{"url": "http://www.dnevnik.bg/bulgaria/2017/10/14/3049710_pravoslavnite_hristiiani_pochitat_sveta_petka/", "text": "Православната църква днес чества една от най-почитаните български светици - света Петка, превърнала се в символ на борбата за съхраняване на християнската култура. В народните вярвания празникът, наричан Петковден, се свързва с началото на зимата. Протосингелът на Софийска епархия архимандрит Василий ще оглави днешната света литургия, която ще започне в 9 ч. в храма \"Св. Петка - Стара\" в столицата. По същото време мелнишкият епископ Герасим ще отслужи архиерейската света литургия в Клисурския манастир \"Св. Петка\". Преподобна Петка, наречена още Параскева и Петка Българска, е живяла в края на 10 и началото на 11 век. Родена е в селището Епиват, близо до град Каликратия на Мраморно море, а родителите ѝ били уважавани християни. Десетгодишна Параскева чула в храма гласа на Иисус Христос и решила да се посвети на вярата. Сменила дрехите си с просешки и често раздавала своето имущество на бедните. Напуснала дома си и обходила светините на Константинопол, заминала за Светите места, посетила Йерусалим и Божи гроб и се установила в Йорданската пустиня, където живяла много години. Предусещайки смъртта си, тя се завърнала в Епиват, където починала след две години. По онова време вече нямало нейни живи роднини и тя била погребана вън от градските стени като чужденка. Дълги години гробът на светицата бил забравен - когато наблизо бил погребан някакъв моряк, двама местни християни имали видение, в което света Петка била с царски одежди и заобиколена от Христови воини. Тя помолила да извадят мощите ѝ и да ги пренесат. Св. Параскева е била известна в земите на византийска Тракия и когато след битката при Клокотница (9 март 1230 г.) цар Иван Асен II постигнал българска военна и политическа хегемония на Балканите, той изискал мощите от Латинската империя. Нетленното ѝ тяло било пренесено тържествено в столицата Търново. По това време било съставено нейно българско житие, като бил написан и разказ за пренасянето на мощите ѝ в Търново. Най-големият връх в увековечаването на св. Петка Търновска е написаното от св. патриарх Евтимий житие, което става известно дори в средновековна Европа. Света Петка се почита като покровителка на жените и техните домашни дейности. По традиция днес се месят колаци и се отдава почит на хляба. Според народните вярвания Петковден се смята за завършек на лятото и есента, а с това и на активния стопански цикъл. Ако на този ден грее слънце, зимата ще е лоша, ако вали, ще е добра. Ако вали сняг - зимата няма да е люта. На този ден обикновено става заплождането на домашните животни, известно още като овча сватба или мърлене.", "date": "2017.10.14", "title": "Православните християни почитат света Петка"}
{"url": "http://www.dnevnik.bg/skorost/2017/10/14/3057678_zapochva_sofiiskiiat_avtosalon_koi_modeli_ne_sa_za/", "text": "Софийският автосалон отваря врати днес в Интер Експо Център на бул. \"Цариградско шосе\". Най-голямото подобно изложение не само в България, но и в региона, ще продължи до 22 октомври. Работното време на автосалона е от 10 до 20 часа, а входът е с  билети . За първи път, пропуските могат да се купят онлайн, като се разпечатат на принтер, или се използва QR код, изпратен до мобилния телефон на купувача. Купените през сайта на \"Ивентийм\" билети са по-евтини от тези на касата. Първите 650 пропуска вървят с бонус два часа безплатно паркиране на паркинга на метрото на \"Интер Експо Център\". Вариант да се спестят пари е и да се влезе на изложението след 17 часа. Софийският автосалон се провежда за 23-ти път, като за втори път е през есента. Тазгодишното издание събира рекорден брой експонати - 258, като  премиерите  са 41. Част от новостите се показват в България броени дни след дебютът им на автосалона във Франкфурт. Сред експонатите има 18 хибридни и 6 изцяло електрически автомобила. От дилърите на основните автомобилни марки не присъстват само представителите на \"Порше\". Рекорден е броят на осигурените за тест-драйв коли - общо 83. За пръв път изборът на кола, която може да се спечели с попълването на анкетна карта, давана с билета, е между 12 модела. Те са с цена между 24 000 и 46 000 лева. Сред другите награди има мобилен телефон, екскурзии, гориво и т.н. Освен вносители на автомобили и мотоциклети запазено място на салона имат търговци с гаражно оборудване, резервни части, гуми, масла, аксесоари, аудиосистеми, банки, застрахователи и други. Полезна информация:  Възрастни - 10 лв (8 лв онлайн), след 17 часа 6 лв. Деца 12-16 години - 5 лв (4 лв онлайн), след 17 часа 3 лв. Семеен (два възрастни и две деца) - 20 лв (16 лв онлайн) Деца под 12 години - безплатно Групов билет за над 15 души - 8 лева Инвалиди - безплатно срещу документ Транспортни училища (минимум 15 души с преподавател) - безплатно от понеделник до петък Как се стига Метро линия 1, посока летище София, спирка Интер Експо Център Автобуси с номера 1, 3, 5, 6, 114, спирка Метро С кола, мотоциклет, велосипед. Къде може да се паркира Паркингът на метрото е най-добрият вариант. Цената е 1 лв на час. Паркингът на магазин \"Метро\", първите два часа и половина са безплатни. Паркингът на магазин \"Техномаркет\", първите два часа и половина са безплатни. Локалното платно на Цариградско шосе Audi А8 Audi RS 4 Avant BMW Х3 BMW 630d Citroen C3 AIRCROSS Dacia Duster Ford Kа Ford Fiesta Ford Focus RS Haval H6 Hyundai i30N Honda Civic Type R GT Jaguar E-Pace KIA Stonic KIA Stinger Mitsubishi Eclipse Cross Nissan Leaf Opel Insignia Grand Sport Оpel Insignia Sports Tourer Оpel Crossland X Оpel Grandland X Peugeot 5008 Renault Megane R.S. Renault Zoe Seat Arona Seat Ibiza RF Skoda Karoq SSang Yong Rexton G4 SSang Yong Korando SSang Yong Rodius SSang YongXLV Subaru XV Volkswagen Polo Volvo XC60 Honda CBR 500RAH-3ED Kymco АК 550 1 Quadro3 Quadro4", "date": "2017.10.14", "title": "Започва софийският автосалон, кои модели не са за изпускане"}
{"url": "http://www.dnevnik.bg/zdrave/2017/10/14/3059279_idva_li_smurtta_na_smurtta_ili_koi_sa_lektorite_i/", "text": "Приближаваме ли се до безсмъртието и какви етични дилеми би донесло то? Това е един от въпросите, на които ще се опита да даде отговор второто издание на научнопопулярната конференция Форум \"Дълголетие\" в края на октомври в София. Организаторите от Фондация Credo Bonum обявиха още от лекторите и темите на тазгодишното събитие, след като първоначално оповестиха, че  специален гост ще е един от авторите на най-голямото световно проучване за тайните на дълголетието д-р Лесли Мартин   Научнопопулярната конференция, посветена на остаряването и качеството на човешкия живот, ще представи любопитната гледна точка на футуролога Мариана Тодорова за \"смъртта на смъртта\" и какво би последвало от нея. Сред лекторите тази година ще бъде и един изявен специалист по храненето у нас – Надя Петрова, която ще разкаже как с намален прием на храна може да се живее по-дълго. Форумът ще представи и гледната точка на един архитект върху дълголетието - Стоимен Демерджиев. Той ще обърне внимание на това, че стриктно проверяваме етикетите на храната, която ядем, но не и на материалите, от които е изграден домът и работното ни място. А шумоизолацията, щорите, конденза и всички тези \"дребни\" фактори са по-важни за качеството на живота, отколкото предполагаме. Младият генетик и учен  Любомир Балабански отново ще бъде лектор във форум \"Дълголетие\" , след като миналата година разказа до каква степен гените предопределят продължителността на живота. Този път той ще представи генетичното си изследване на най-възрастните хора в България и проекта си да създаде своеобразна \"ДНК банка на столетниците\". Другият чуждестранен гост освен д-р Лесли Мартин, ще внесе малко повече ексцентричност. Луиз Уинтър е собственик на погребална агенция във Великобритания, която предоставя услугата да планираш и организираш собственото си погребение.", "date": "2017.10.14", "title": "\"Идва ли смъртта на смъртта\", или кои са лекторите и темите във второто издание на форум \"Дълголетие\""}
{"url": "http://www.dnevnik.bg/skorost/2017/10/14/3059463_utre_centurut_na_sofiia_shte_bude_blokiran_zaradi/", "text": "В неделя влизането на автомобили в участъци на 7 основни столични булеварда и някои по-големи улици ще бъде забранено, заради провеждането на Софийския маратон, съобщават от пресцентъра на Столичната община. По същата причина от 12 час днес до 16 часа утре се променят маршрутите и някои от спирките на автобусни линии 9, 72, 75,76, 84,204, 505 и 604. , където и ще завърши в около 16 часа. Маршрутът е по булевардите \"Евлоги и Христо Георгиеви\", \"Патриарх Евтимий\", \"Витоша\",\"Пенчо Славейков, \"България\", откъдето трасето се връща обратно до центъра по бул. \"Петко Каравелов\",\"Черни връх\" и отново през \"Евлоги и Христо Георгиеви\", за да завърши пред Национален стадион \"Васил Левски\". От 12 часа днес е забранено влизането по бул. \"Витоша\" в частта между бул. \"Патриарх Евтимий\" и ул. \"Пенчо Славейков\", както и по ул. \"Генерал Гурко\" пред стадиона.  по бул. \"Евлоги и Христо Георгиеви\" между бул. \"Цар Освободител\" и ул. \"Граф Игнатиев\", по улица \"Фритьоф Нансен\", по бул. Пенчо Славейков\" между бул. \"Витоша\" и бул. \"България\", бул. \"Петко Каравелов\" между бул. \"България\" и ул. \"Бяла Черква\", откъдето е забранено и движението между булевардите \"Витоша\" и \"Арсеналски\". Тунелът под Националния дворец на културата в посока бул. \"България\" също ще бъде затворен. Автомобили няма да могат да се движат и по участъците на \"Драган Цанков между\" ул. \"Митрополит Кирил Видински\" и булевардите \"Евлоги и Христо Георгиеви\" и \"Пейо Яворов\". , които се движат по трасето на маратона. Основните промени са, че маршрутите са с отклонения, за да не се навлиза в участъка между булевардите \"Евлоги и Христо Георгиеви\", \"Цар Освободител\", България\", \"Черни връх\", \"Иван Гешов\" и \"Пенчо Славейков\". Открива се временна спирка на бул. \"Цар Освободител\" за автобус номер 9, на 50 метра от настоящата на бул. бул. \"Евлоги и Христо Георгиеви\". Автобусите 84 и 184 ще спират на спирки на \"Орлов мост\", линия 72 ще се движи по бул. \"Прага\" и \"Генерал Скобелев\". Линия 75 пък ще се движи само до парк \"Военна академия\", вместо да продължават до \"Орлов мост\". Автобус 94 ще спира на трамвайните спирки по бул. \"Джеймс Баучър\", а 102 ще има временна спирка бул. \"Черни връх\" на 60 метра след левия завой от бул. \"Свети Наум\".", "date": "2017.10.14", "title": "Утре центърът на София ще бъде блокиран заради Софийския маратон"}
{"url": "http://www.dnevnik.bg/sport/2017/10/14/3059388_pirin_ultra_vliza_v_svetovniia_shampionat_po/", "text": "Българският ултрамаратон \"Пирин ултра\" ще бъде част от световния шампионат по скайрънинг през 2018 г., обявиха организаторите му Надпреварата влиза като последен осми старт в дисциплината Sky Extra (съкратено от Extreme и Ultra). Тя включва състезания с дължина от 50 км до 110 км с минимална положителна денивелация от 4000 метра. За генералното класиране в Sky Extra ще се вземат четирите най-добри резултата на бегачите в осемте старта. В дисциплината ще бъдат включени още състезания в Испания, Португалия, Франция, Норвегия, Италия и Шотландия. Най-добрият ни състезател в планинското бягане в последните години Кирил Николов-Дизела изрази задоволството си от включването на \"Пирин ултра\" в световния шампионат по скайрънинг. \"Невероятно е, че догодина ще мога да бягам кръг от Skyrunning World Series на родна земя. \"Пирин ултра\" е избран за финален кръг в дисциплината Ултра & Екстрийм\", написа Дизела в профила си във \"Фейсбук\". \"Пирин ултра\" ще се проведе на 6 октомври, като организаторите предвиждат 5000 евро награден фонд. Дължината на трасето ще бъде 66 км с 4200 метра положителна денивелация. Контролното време за преодоляване на разстоянието от състезателите ще бъде 16 часа. \"Включването на \"Пирин ултра\" в Световните серии е високата оценката, която получи екипа на състезанието, общността от хора, които се занимават с този спорт и планините, които България притежава за практикуване на планинското бягане като спорт\" каза директорът на \"Пирин ултра\" Димитър Димитров. Ултрамаратонът се провежда от 2016 г., когато събра 44 състезатели на старта. Тази година в надпреварата се включиха  145 състезатели от десет държави .", "date": "2017.10.14", "title": "\"Пирин ултра\" влиза в световния шампионат по скайрънинг през 2018 г."}
{"url": "http://www.dnevnik.bg/detski_dnevnik/2017/10/14/3057127_otkus_ot_bili_i_minpinite_na_roald_dal/", "text": "Майката на Малкия Били непрекъснато му казваше какво му е позволено и какво не му е позволено. Всички позволени неща бяха скучни. А всичко забранено беше изключително интересно. Едно от АБСОЛЮТНО ЗАБРАНЕНИТЕ и най-интересни неща беше да излиза сам от двора и да ходи в гората зад къщата. В днешния слънчев летен следобед Малкия Били стоеше коленичил на стол в хола и се взираше в прекрасния свят навън. Майка му гладеше в кухнята и макар вратата да беше отворена, не го виждаше. От време на време тя се провикваше: − Били, какво правиш там? А Малкия Били отвръщаше: − Седя си послушно, мамо. Но на Малкия Били ужасно му беше омръзнало да е послушен. През прозореца, недалеч, се виждаше загадъчната гъста тъмна гора, наречена Гората на греха. Били открай време копнееше да я разгледа. Майка му казваше, че дори големите хора се страхуват да влизат в Гората на греха. Рецитираше и стихче, което беше добре известно в околността: − Защо не излизат? − попита я веднъж Малкия Били. − Какво им се случва в го- рата? − Там живеят най-кръвожадните диви зверове на света. − Тигри и лъвове ли? − Много по-страшни зверове. − Та какво е по-страшно от тигри и лъвове, мамо? − Трясъкозъбите са по-страшни − отвърна майка му. − Както и подмолните рогачи, носоразбивачите и кръвожадните слузести червеи. А най-страшен от всички е Страховитият Кръвопиещ Огнедишащ Костотрошач. В гората има и един такъв. − Костотрошач ли, мамо? − Да. А когато те преследва, от носа на Костотрошача излиза дим. − Ще ме изяде ли? − попита Малкия Били. − На една хапка − отвърна майка му. Малкия Били не вярваше и на една нейна думичка. Предполагаше, че майка му си измисля, за да го уплаши и да му попречи да излиза сам от къщи. И сега стоеше коленичил на стола и се взираше жадно през прозореца към прочутата Гора на греха. − Били! − провикна се майка му от кух- нята. − Какво правиш? − Седя си послушно − отвърна той. И тогава стана нещо чудато. Малкия Били чу някой да шепне в ухото му. Знаеше на кого точно принадлежи този глас. На Дявола. Дяволът винаги започваше да шепне, когато момчето скучаеше. − Съвсем лесно ще е да излезеш през прозореца − нашепваше Дяволът. − Никой няма да забележи. И само за миг ще се озовеш на двора, а още миг след това ще излезеш през портата и докато мигнеш, вече ще си в чудната Гора на греха съвсем самичък. Там е невероятно. Не вярвай на приказките на майка си за трясъкозъби, подмолни рогачи, носоразбивачи, кръвожадни слузести червеи и страховити кръвопиещи огнедишащи костотрошачи. Те не съществуват. − А какво има в гората тогава? − попи- та шепнешком Малкия Били. − Диви ягоди − отвърна тихо Дяволът. − В гората е пълно с диви ягоди, всички до една червени, ароматни и сочни. Отиди да се увериш с очите си. Това мълвеше Дяволът в ухото на Малкия Били през онзи слънчев летен следобед. В следващия миг Малкия Били отвори прозореца и се покатери на перваза.", "date": "2017.10.14", "title": "Откъс от \"Били и минпините\" на Роалд Дал"}
{"url": "http://www.dnevnik.bg/bulgaria/2017/10/14/3059618_albaniia_prizna_bulgarskoto_nacionalno_malcinstvo/", "text": "Албанският парламент прие закона за защита на националните малцинства, в който се признава съществуването и на българско такова, съобщава БТА. Решението бе одобрено със 102 гласа, 10 депутати се обявиха против, а един се въздържа.  Министърът на външните работи Дитмир Бушати заяви, че този закон е ангажимент на Албания, който произтича от принадлежността на страната към международни институции и по-конкретно от членството в Съвета на Европа (СЕ) и Рамковата конвенция на СЕ за малцинствата. Албания освен това се е запознала през последните години с най-доброто от световния опит в тази област, отбеляза Бушати. Албанският външен министър наблегна и на значението на закона от гледна точка на перспективата на страната за европейска интеграция. В първоначалния проект на закона за защита на националните малцинства в Албания като такива се признаваха гръцкото, македонското, влашкото, ромското, египетското, черногорското, босненското и сръбското, но не и българското.  Въпросът за включването на българите в новия албански закон за защита на малцинствата бе поставен на 28 септември от министър-председателя Бойко Борисов в телефонен разговор с неговия албански колега Еди Рама. Албанският премиер пое ангажимент, че страната му няма да наруши интересите на българското малцинство. Официалната позиция на Албания допреди няколко седмици бе, че българите, живеещи в страната от векове, нямат специален статут. След изказвания в тази насока обаче българската общност в Албания реагира, настоявайки от властите да я признаят като отделна малцинствена група. Европейският парламент също призова да бъде призната етническата принадлежност на българите, живеещи в Преспа, Голо бърдо и Гора.  Българското малцинство в Албания наброява около 50 хил. души.", "date": "2017.10.14", "title": "Албания призна българското национално малцинство"}
{"url": "http://www.dnevnik.bg/photos/2017/10/14/3057608_snimka_na_denia_piasuchnite_djuni_na_mars/", "text": "Американската космическа агенция НАСА разпространи снимка, на която се виждат част от пясъчните дюни на Марс. Кадърът е близо до границата на южните планини на Червената планета и северните низини.", "date": "2017.10.14", "title": "Снимка на деня: Пясъчните дюни на Марс"}
{"url": "http://www.dnevnik.bg/analizi/2017/10/14/3056647_bitka_s_prezidenta_-_ima_li_zashto_dokoga/", "text": "А паралелно - в ефира ще бъде оценяван с политологично-претенциозни интерпретации, че е напуснал ролята на балансьор и е станал крило, че нарушава хармонията на институциите точно по време на европредседателството, а това е недопустимо, нали... А как нарушава хармонията? Ами като говори. Той тъй или иначе друго не може да прави, но и това му е много. А в официалните съобщения и изявления на Борисов и Цветанов ще се проповядва мир и \"пълна подкрепа на усилията на президента за борба с корупцията\". Прогнозирам обаче, че на фона на изложената горе фактология около изтребителите - Битката между управляващата политическа партия и Радев ще продължи, макар и променена тактически, докато бъде отказан да се перчи с инициативи или да става втори път президент. Нали ДАНС била влязла в президентството, припомням, че това беше сензационно оповестено от парламентарната трибуна. В интервюто за БНТ в четвъртък Радев каза, че не са извършени никакви нарушения от неговия екип за достъпа до класифицирани документи и добави, че се надява проверката на ДАНС да установи истината, с което дефакто потвърди, че ДАНС действително го проверява. Но не е ясно какво може да установят службите. Ако Радев не се опитоми сам и продължи да нарушава комфорта на Борисов и дизайна на статуквото.", "date": "2017.10.14", "title": "Битка с президента - има ли, защо, докога"}
{"url": "http://www.dnevnik.bg/bulgaria/2017/10/14/3059620_sredno_po_500_bulgari_godishno_stavat_jertva_na_trafik/", "text": "Средно по 500 българи годишно стават жертва на трафик, показват данните на Националната комисия за борба с трафика на хора и организацията А21. За да привлекат вниманието към проблема днес от А21 организират Поход на свободата. Той ще се проведе в 30 града в целия свят, както и на различни места в страната. България е основно държава донор и се намира на второ място в Европейския съюз с най-висок относителен дял на жертви на трафик спрямо общото население в страната. Най-често срещаните случаи на трафик в България са с цел сексуална и трудова експлоатация. Походът, който започва от моста на влюбените, ще популяризира и горещата телефонна линия за сигнали за трафик на хора – 080020100.", "date": "2017.10.14", "title": "Средно по 500 българи годишно стават жертва на трафик, сочи проучване"}
{"url": "http://www.dnevnik.bg/citat_na_deniia/2017/10/14/3059625_citat_na_denia_bulgarskata_politika_e_kato_kecha/", "text": "Това заяви пред Би Ти Ви президентът на България от 2002 до 2012 г. Георги Първанов. Той уточни, че все пак има някакъв по-остър диалог между двете политически сили, но това не било достатъчно. По думите му няма и алтернатива на сегашната политическа действителност. Първанов допълни, че е разочарован от последния Консултативен съвет за национална сигурност (КСНС). Той се провали и на срещата при президента не беше обсъден бъдещият антикорупционен орган. Според бившия лидер на АБВ настоящият държавен глава Румен Радев не трябва да се натоварва допълнително и с него, но не уточни дали има предвид да не назначава лично той ръководителят му. Именно такъв е спорът между ГЕРБ и БСП, като от управляващата партия настояват парламентът да го избира. \"КСНС е като хан. Един влиза, друг излиза, трети не идва. Законът за провеждането на Консултативния съвет е неработещ и нещо трябва да се промени\", заяви Първанов. Той посочи вицепремиера Валери Симеонов и неговата партия НФСБ, която е част от \"Обединени патриоти\", като бъдещ проблем на правителството. По думите му другата политическа сила от патриотите – ВМРО, била много по национално отговорна.", "date": "2017.10.14", "title": "Цитат на деня: Българската политика е като кеча, битката между ГЕРБ и БСП е имитация"}
{"url": "http://www.dnevnik.bg/sport/2017/10/14/3059623_frum_niamashe_da_pecheli_tolkova_mnogo_bez_skai_ubeden/", "text": "С четири титли в \"Тур дьо Франс\" за последните пет сезона и исторически дубъл Тур – \"Вуелта\" през това лято Крис Фрум се доказа като един от най-добрите многоетапници в колоезденето. Въпреки това успехите му продължават да са поставяни под голямо съмнение. Последният, който оспори постигнатото от британеца е Винченцо Нибали. Сицилианецът единствен наруши хегемонията на \"Скай\" в Тура, грабвайки титлата през 2014 г. Състезателят на \"Бахрейн Мерида\" завърши втори във \"Вуелта\" на 2.15 минути зад победителя. \"Мисля, че най-голямата разлика между нас на \"Вуелта\" беше силата на отбора му. Рядко оставаше изолиран, а дори когато имаше лош ден на  Мачукос  след бягането по часовник, все още имаше петима съотборници да му помагат\", каза Нибали. Според него слабостта на Крис Фрум е в моментите, когато остане сам, защото не може да се оправя без помощници около себе си. Точно заради това британецът винаги има силен отбор в състезанията. \"Не мисля, че Фрум щеше да спечели в Испания без \"Скай\". По мое мнение, ако нямаше толкова силен отбор през годините нямаше да има и четири титли в Тура\", добави италианецът. В края на сезона \"Скай\" публикува годишния си финансов доклад за 2016 г., който показа, че  отборът има бюджет от 31 млн. евро  – най-големият в професионалното колоездене. \"Всеки в спорта знае колко силен отбор е \"Скай\", те имат страхотна организация, голям бюджет, буквално джобовете им са бездънни. Вижте какви помощници си позволяват да поставят до Крис – Ланда, Герант Томас, Ниеве,  Москон , Диего Роза, Квятковски, все добри състезатели, които другаде ще са лидери\", каза още Нибали и изтъкна факта, че през цялата година в \"Бахрейн\" са имали проблеми с контузии и той е разчитал главно на 39-годишния ветеран Пелидзоти. Акулата от Месина разкри интересна подробност, че преди няколко години е бил пред трансфер в \"Скай\", но се е отказал от възможността: \"Не съм убеден и до днес, че това е правилният отбор за мен. След като се разминахме, така и не показаха интерес отново\". Почти на 33 години сицилианецът продължава да си поставя високи цели и не мисли скоро да се отказва. През 2017 г. Нибали завърши трети в Джирото и втори в Обиколката на Испания, а през 2018 г. вероятно ще насочи подготовката си към  \"Тур дьо Франс\" .", "date": "2017.10.14", "title": "Фрум нямаше да печели толкова много без \"Скай\", убеден е Нибали"}
{"url": "http://www.dnevnik.bg/sport/2017/10/14/3059628_futbolut_v_sasht_zapochva_dulbok_analiz_sled/", "text": "Президентът на Футболната федерация на САЩ Салил Гулати обеща \"гмуркане в дълбокото\", за да се установят проблемите, довели до провала в квалификациите за световното първенство. Щатите не успяха да се класират на Мондиала в Русия, след като допуснаха  загуба в последния си мач с Тринидад и Тобаго . Тимът прекъсна серията си от поредни класирания, която започна през 1990 г. Гулати, който говори три дни провала, заяви, че всичко ще бъде \"извадено на масата\" по време на детайлния анализ. \"Това е нещо, което правим след всяко голямо състезание, независимо дали имаме успех или не. Със сигурност сега анализът ни ще е по-дълбок и по-детайлен, като се има предвид, че не се класираме за първи път от 28 години\", добави той. Търсенето на нов мениджър ще бъде един от приоритетите за федерацията, след като Брус Арина, който пое тима миналия ноември, сега подаде оставката си. Според Гулати това ще бъде само върха на айсберга, като развитие на треньорската система, съдиите, съоръженията са сред дългия списък от задачи. \"Където трябва да направим големи промени, ще ги направим, без да се колебаем. Ако се налага ще работим и с перспектива за бъдещето. Имаме достатъчно време, за да се издигнем отново на едно добро ниво\", каза Гулати. Президентът на американската федерация е на поста от 2006 г. и това е трети мандат за него. Той пое отговорността за неуспеха в квалификациите, но заяви, че няма намерение да подава оставка. Гулати, който е на 58 години, също не каза дали ще се кандидатира за преизбиране, когато неговият президентски  мандат  приключи през февруари. Той обясни, че Футболната федерация на САЩ е направила пълни реформи на всички нива преди две години и сега планира да го направи отново. Това може да доведе до сериозни размествания на ключови постове. Ще се инвестират още ресурси и в технологично развитие и нова инфраструктура. \"Нищо не е перфектно, за да кажем, че нямаме нужда от подобрение. Можем да надградим във всяка една област. Освен това мислим и за помощ от външни хора, винаги търсим полезни съвети\", каза Гулати.", "date": "2017.10.14", "title": "Футболът в САЩ започва дълбок анализ след пропускането на световното"}
{"url": "http://www.dnevnik.bg/bulgaria/2017/10/14/3059657_predsedatelstvoto_na_es_moje_da_zabavi_vizitata_na/", "text": "Министърът на Българското председателство на Съвета на Европейския съюз Лиляна Павлова посочи пред Нова телевизия кои ще са местата в София, където ще има постоянна охрана и специфично придвижване на превозни средства по време на събитието. То ще започне в началото на 2018 г. и ще продължи 6 месеца. По думите ѝ най-вероятно ще има повече задръствания в районите около резиденция \"Бояна\", НДК, двата терминала на Летище \"София\" и хотел \"Маринела\", където ще отседнат по-голяма част от европейските политици. Павлова уточни, че евентуалното посещение на руския президент Владимир Путин в България, което може да се състои след  поканата на колегата му Румен Радев , едва ли ще бъде по време на председателството. Според нея това ще се случи в средата на годината. Тя каза още, че все повече организации и компании са решили да станат спонсори на българското председателство на Съвета на ЕС. Сред тях са Конфедерация на работодателите и индустриалците в България (КРИБ), редица други работодателски организации,  производители на безалкохолни напитки  и вино, ИТ компании и др. Павлова определи като фалшива новина разпространената информация, че има  проблеми със сайта за събитието . Тя уточни, че той вече е готов, но ще може да се ползва от 15 декември. Визията му ще бъде като на този на настоящия председател на ЕС Естония. Според нея Консултативния съвет при президента Румен Радев не е бил проавлен, защото предварително се е знаело, че октомври е интензивен на срещи месец и в него имало много заседания на министри извън страната. \"Трябва да има по-добра координация между институциите\", допълни Павлова.", "date": "2017.10.14", "title": "Председателството на ЕС може да забави визитата на Путин и да предизвика задръствания в София, обяви Павлова"}
{"url": "http://www.dnevnik.bg/kultura/2017/10/14/3059186_otkus_ot_sled_evropa_na_ivan_krustev/", "text": "\"Да четеш Кръстев е наслада, защото в неговото стилистично изкуство са събрани заедно както любовта към литературата, така и красотата на мисълта му, но и липсата на каквито и да било политически илюзии. 52-годишният българин е един източноевропейски интелектуалец, чийто глас се чува по цял свят: в университетите, сред управляващите, в тинк танковете\", написа \"Ди Цайт\" в  обширна рецензия за книгата , която разсъждава за бежанската криза и кризата в доверието към елитите в Европа днес. \"Това е книга за една революция, но не революцията на масите от ХХ в., а миграцията – \"бягащата през граници\" революция на XXI в. Това е книга за Европа във време, когато все повече хора възприемат политическата промяна като смяна на страната, в която живеят, а не като смяна на нейното правителство\", представят я издателите. \"След Европа\" ще бъде представена на 1 ноември от 18.30 ч. в Червената къща за култура и дебат в София.", "date": "2017.10.14", "title": "Откъс от \"След Европа\" на Иван Кръстев"}
{"url": "http://www.dnevnik.bg/sport/2017/10/14/3059664_sharapova_se_klasira_na_purvi_final_ot_2015_g/", "text": "Мария Шарапова се класира на своя първи финал в турнири от схемата на WTA след завръщането си на корта след наказание за  употреба на допинг . Рускинята победи Шуай Пън 6:3 6:1 на \"Тянджин оупън\" и ще спори за титлата. Тя изтърпя 15-месечна санкция за употреба на мелдоний. Бившата №1 в света се нуждаеше само от 78 минути, за да се справи с представителката на Китай. Рускинята се завърна на корта през април и в началото имаше проблеми, но напоследък демонстрира високо ниво. През миналата седмица 30-годишната тенисистка започна силно и в Пекин, но отпадна в третия кръг от новата №1 в света  Симона Халеп . Шарапова, която е №86 в момента имаше само една загуба срещу Пън преди този мач, като тя беше през 2009 г. Рускинята записа шеста победа над представителката на домакините и поставена под №3 в турнира. Последният финал, който рускинята игра беше през май 2015 г., когато спечели Откритото първенство на Италия. На финала в Китай Шарапова ще се изправи срещу 19-годишната Арина Сабаленка. Представителката на Беларус, която е №102 победи с 6:1 6:3 Сара Ерани. Тийнейджърката записа 10 аса срещу носителката на девет титли от WTA и я победи само за 58 минути. \"Още преди турнира казах на моя треньор, че ще се радвам да играя с Мария, защото никога не съм я срещала на корта. Тя е мой идол и винаги съм се опитвала да ѝ подражавам на игрището. Това ще бъде сбъдната мечта за мен и се надявам да се представя добре\", каза Сабаленка.", "date": "2017.10.14", "title": "Шарапова се класира на първи финал от 2015 г."}
{"url": "http://www.dnevnik.bg/bulgaria/2017/10/14/3059663_okolo_800_grajdani_ot_zapadnite_balkani_sa_se/", "text": "Не трябва да изключваме възможността в България да има и чужденци, които са се присъединили към \"Ислямска държава\". Това заяви Цветан Цветанов, председател на парламентарната група на ГЕРБ и председател на парламентарната комисия по вътрешна сигурност и обществен ред във връзка с  ареста на терорист, който, според прокуратурата, е заемал високо ниво в йерархията на джихадистката групировка \"Ислямска държава\". В тази връзка Цветанов цитира данни от доклади на Европол, че 5 000 граждани на Европейския съюз са се присъединил към ИДИЛ и са се били за нея. Няма обаче извадка колко от тях са от България, обясни още Цветанов и уточни, че от Западните Балкани това са около 800 човека. \"Не трябва да изключваме възможността в България да има и чужденци, които са се присъединили към \"Ислямска държава\", както е станало и с този български гражданин със сирийски произход,\" заяви той и подчерта, че като цяло става дума за европейски граждани предимно от Германия, Холандия, Белгия. Цветанов потвърди възможността страната ни да се окаже трамплин за ИДИЛ. \"В такива ситуации (случаят със задържания сириец с българско гражданство, бел.ред.) не бива да се говори много. Има достатъчно доказателства, за да се направи необходимото предположение. А какви са контактите, какви са мотивите, сега е доста рано да се говори категорично,\" коментира конкретния случай с арестувания сириец с българско гражданство. Една от причините Цецка Цачева да не стане президент, е огромната вълна от фалшиви новини, които заливат интернет пространството и формират погрешно мнение на избирателите,\" смята Цветан Цветанов по повод разкритите измами на Александър Николов във фейсбук миналата седмица. Социалните мрежи са сериозно средство за манипулиране на обществото, е позицията на Цветанов. \"Всички сме жертва на фалшивите новини, вече се изкриви обективността,\" каза Цветанов, според който държавата трябва да полага усилия, да създаде и правилното законодателство, за да има по-малки предпоставки за такива случаи. Цветанов обясни, че поддържа своят фейсбук профил с негов сътрудник, но има и няколко фалшиви негови профили, за което е докладвал. На въпроса дали \"войната\" между президента Румен Радев и управляващото мнозинство от ГЕРБ ще продължи, Цветанов изрази мнение, че някой провокира да има такава, а ГЕРБ не иска тази война. Как ГЕРБ ще отговори на ултиматума на ДПС \"или Валери Симеонов си тръгва, или пада кабинета\" Цветанов не отговори директно, но даде да се разбере индиректно, че партията му няма намерение да отстрани Симеонов и Патриотите от управлението. Цветанов посочи, че на 26 март българските избиратели са се произнесли вече кой да управлява и кое да е мнозинството, а икономическите показатели в момента са обнадеждаващи. Запитан \"нужни ли са Патриотите, за да управлявате щастливо\", Цветанов отговори, че \"всеки ще иска да влиза във властта, но това става с демократично проведени избори, а те бяха съвсем скоро.\" Според него някой цели политически хаос, сблъсък, механизъм за провокации. \"Ние ще продължим напред с управлението,\" завърши Цветанов. По повод другия заплашвал журналисти, Антон Тодоров, Цветанов потвърди, че той наистина ще е анализатор, който ще консултира партията им със своята експертиза. \"Съвсем нормално и закономерно,\" смята Цветанов, но не успя да посочи конкретната експертиза на Тодоров. Той обяви, че не е чел книгата на Тодоров \"Шайката: Бойко, Росен, Цецо и другите\", в която Антон Тодоров обяснява как ГЕРБ влачи България към дъното. \"Днес той е полезен с експертизата си. Тази книга не съм я прочел, заглавието дава един поглед, вътре съдържанието е друго, но всеки може да изрази своето мнение и да пише каквото си иска. Важна е свободата на словото,\" каза председателят на ГЕРБ. Иначе Цветанов се съгласи, че политическата хигиена е важна и той самият я спазва.", "date": "2017.10.14", "title": "Около 800 граждани от Западните Балкани са се включили в \"Ислямска държава\", обяви Цветанов"}
{"url": "http://www.dnevnik.bg/bulgaria/2017/10/14/3059669_vuzrasten_muj_dade_100_hil_leva_na_telefonni_izmamnici/", "text": "Пенсионер на 73 години е дал около 100 хил. лева на телефонни измамници. Това е станало късно снощи в София, съобщава БНР. Възрастният мъж е получил обаждане от неизвестни хора, които се представили за полицаи и поискали да им съдейства за залавяне на група, занимаваща се с измами. Пенсионерът няколко пъти бил изпращан на различни места в столицата, където оставял определена сума. Когато предал на измамниците общо близо 100 хил. лева, той подал сигнал и в полицията. Столичната полиция вече разследва случая.", "date": "2017.10.14", "title": "Възрастен мъж даде 100 хил. лева на телефонни измамници"}
{"url": "http://www.dnevnik.bg/sviat/2017/10/14/3059219_avstriiskata_partiia_na_svobodata_-_krainodiasna_no_s/", "text": "Австрийската Партия на свободата (АПС), която се надява да се върне в управлението след предсрочните парламентарни избори в неделя, е крайнодясна формация, основана от бивши нацисти, но включваща както пангермански, така и либерални течения. Идването ѝ на власт в коалиция с канцлера консерватор Волфганг Шусел през 2000 г. предизвика възмущение в Европа. Учредена от нацисти АПС е създадена през 1956 г. като приемник на Съюза на независимите, обединил непосредствено след войната лишени от граждански права бивши нацисти. В първите си години партията се оглавява от бивш офицер от нацистките части \"Вафен СС\". Смятана за алтернатива на австрийската Социалдемократическа партия (АСДП) и консерваторите от Народната партия (АНП), които владеят политическия пейзаж, АПС привлича също и либерали, които през първата половина на 80-те години на 20-ти век за кратко дори вземат връх в нея. Либерално отклонение След като радикалното крило става малцинство, през 1983 г. АПС е поканена в правителството от канцлера социалдемократ Фред Зиновац. Партията обаче плаща скъпо за това участие във властта, като през 1986 г. привлича едва 1.2% от избирателите. Превратът на Хайдер Докато партията е на дъното, един открит почитател на \"Вафен-СС\",  Йорг Хайдер , се издига за неин лидер. Този млад популист бързо превръща формацията в машина за електорална война с помощта на ксенофобски лозунги. През 1989 г. Хайдер е избран за губернатор на провинция Каринтия. Принуден да подаде оставка, след като възхвалява \"трудовата политика на  Третия Райх \", през 1999 г. той се връща на губернаторския пост и превръща тази провинция в своя крепост до смъртта си при автомобилна катастрофа през 2008 г. През 2000 г. АПС съставя управляваща коалиция с канцлера консерватор Волфганг Шусел, след като получава 26.9% от гласовете на парламентарните избори. Единственият компромис е, че Хайдер приема да отстъпи официално водачеството на партията и да не стреми към министерско кресло, като на практика продължава да дърпа юздите. Влизането на АПС в правителството предизвиква политически трус в Европа. ЕС приема санкции срещу Австрия и за известно време тя е третирана като парий. Възходът на Щрахе През 2005 г. Хайдер се опитва да излъска имиджа на партията, като отстранява пангерманските \"ултраси\", антисемитите и ксенофобите, които го издигнаха на власт. Той самият обаче е в малцинство и е принуден да отстъпи формацията си на младия  Хайнц-Кристиан Щрахе , след като е бил негов наставник. Щрахе успява да даде нов тласък на партията, обновявайки имиджа ѝ. Наред с това обаче той втвърдява партийната линия и в крайна сметка след дълга поредица гафове резултатите на АПС на изборите се сриват. Олицетворението на \"кафявото\" крило, кандидатката за президент през 2010 г. Барбара Розенкранц получава едва 15.2% от гласовете. Подобряване на имиджа Тогава АСП се заема постепенно да облагороди имиджа си по примера на френския \" Национален фронт \". Най-обременяващите вождове са отстранени, като Андреас Мьолцер, отлъчен през 2014 г., след като нарече Европейския съюз \"сбирщина от негри\". През 2016 г. кандидатът на АПС Норберт Хофер постига най-добрият изборен резултат на партията в национален мащаб, печелейки 46.2% от гласовете на втория тур на президентските избори след кампания в любезен тон, в която бяха изключени всякакви открито ксенофобски изказвания. Тази есен Щрахе си създаде имидж на държавник, изграждайки кампанията си около понятието \"справедливост\", като наред с това подчерта, че според него \" ислямът няма място в Австрия \" и разкритикува изплащането на социални помощи на мигрантите. За АПС са заявили намерение да гласуват в неделя 27% от избирателите, което ще ги нареди втори след консерваторите на Себастиан Курц, за чийто най-вероятен коалиционен партньор са смятани. Според Комитета Маутхаузен - организация на депортираните от едноименния концлагер - АПС си остава \"непоправима\" в екстремистките си склонности.  Тежкият пасив на Каринтия Наследството от управлението на Хайдер в  Каринтия  остава тежко за австрийския данъкоплатец. Малката провинция с 650 000 жители е с равнище на задлъжнялост от 200 процента, а рисковите инвестиции на бившата ѝ държавна банка \"Хипо Груп Алпе Алдриа\" (HGAA) оставиха пасив от повече от 10 милиарда евро за сметка на държавните финанси. /БТА", "date": "2017.10.14", "title": "Австрийската Партия на свободата - крайнодясна, но с поизлъскан имидж"}
{"url": "http://www.dnevnik.bg/sport/2017/10/14/3059675_novozelandec_shte_kara_za_toro_roso_v_gran_pri_na_sasht/", "text": "Отборът от Формула 1 \"Торо Росо\" обяви, че Брендън Хартли ще бъде втория пилот на тима за предстоящото състезание за Гран при на САЩ. Новозеландецът ще си партнира с Даниил Квят, който се завръща в кокпита, след като отсъстваше от надпреварите в Малайзия и Япония. В последните два старта за втория тим на концерна \"Ред Бул\" караха  Пиер Гасли  и титулярът Карлос Сайнц младши. Испанецът обаче преминава в \"Рено\" още за състезанието в САЩ, а Гасли ще участва във финала на Супер Формула в Япония. Първоначално се смяташе, че французинът няма да пътува за Япония, но \"Хонда\", който ще доставя двигатели на \"Торо Росо\" от сезон 2018 настоя Гасли да участва. Новозеландецът беше част от програмата за развитие на  \"Ред Бул\"  преди години, а през 2009 г. беше резервен и тест пилот на \"Ред Бул\" и \"Торо Росо\". След като не успя да се наложи във Формула 1, Хартли се насочи към състезанията за издръжливост. През 2015 г. той стана шампион в шампионата за издръжливост на ФИА заедно с Марк Уебър и Тимо Бернхард. През това лято 27-годишният Хартли триумфира в  \"24-те часа на Льо Ман\"  за \"Порше\" заедно с Бернхард и Ърл Бамбър. Хартли ще бъде деветият новозеландец, който ще дебютира във Формула 1 и първи, който ще участва в състезание от Майк Такуел през 1984 г. Най-известният представител на страната е Брус Макларън, който кара между 1958 и 1970 г. Състезанието за Гран при на САЩ на пистата в \"Остин\" е през следващия уикенд.", "date": "2017.10.14", "title": "Новозеландец ще кара за \"Торо Росо\" в Гран при на САЩ"}
{"url": "http://www.dnevnik.bg/bulgaria/2017/10/14/3059672_deset_dushi_sa_zadurjani_v_ruse_gdbop_obiskira/", "text": "Десет души са задържани до момента в Русе при операция на ГДБОП и Специализираната прокуратура срещу престъпна група, съобщава агенция \"Фокус\" и БНР. Затворени са били за обиск рано тази сутрин заведения и заложни къщи в центъра на града, собственост на местния бизнесмен Илиян Стоилов, чийто брат е депутатът от БСП Георги Стоилов, разказва кореспондент на БНР. По информация на БНР разбитата банда се е занимавала с разпространение на наркотици в града и региона, както и с нападения и силови действия срещу хора. Акцията ще продължи през целия ден. Разпитват се десетки свидетели. Претърсват се офиси, заведения и частни жилища на лица, за които се предполага, че са част от групата. Говорителят на прокуратурата Румяна Арнаудова потвърди, че акцията продължава, а до момента са задържани 10 лица, за които има подозрения, че са част от организирана престъпна група. \"Продължават действията по претърсване. Наистина друго не можем да съобщим, защото ще попречим колегите, които трябва да продължат следствените действия, за да постигнем максимален резултат,\" обясни Арнаудова. Специализираната акция е започнала още около 4 часа тази сутрин в различни обекти в Русе. Става дума за нощен клуб, кафене и заложна къща в центъра на града. Всички те са свързани с брата на депутата от БСП Георги Стоилов – Илиян Стоилов. Соченият за собственик - Илиян Стоилов, пристигна пред едно от заведенията със спортна кола с английска регистрационна табела, но каза, че не знае за какво става въпрос и отказа коментар, съобщава кореспондент на БНР. Депутатът Георги Стоилов е бил изненадан: \"Не знам за какво изобщо става въпрос. Изненадващо е.\" По-късно народният представител заяви пред \"Нова телевизия\", че с брат си не се е чувал от месец и не знае да има някакви проблеми в бизнеса. Повече информация за акцията се очаква утре, тъй като всички служби работят усилено, допълни Румяна Арнаудова.", "date": "2017.10.14", "title": "Десет души са задържани в Русе, ГДБОП обискира заведения на брат на депутат от БСП"}
{"url": "http://www.dnevnik.bg/kultura/2017/10/14/3054140_otkus_ot_hristos_otnovo_razpnat_na_nikos_kazandzakis/", "text": "\"Христос отново разпнат\" – новата Библия на Казандзакис Възкресение ще получи само онзи, който бъде разпнат Точно месец преди отбелязването на 60-годишнината от смъртта на един от най-големите гръцки и световни класици Никос Казандзакис издателство \"Ентусиаст\" публикува още един от емблематичните му романи – \"Христос отново разпнат\". Книгата е част от поредицата Enthusiast Vintage и се нарежда до останалите шедьоври на автора \"Рапорт пред Ел Греко\", \"Алексис Зорбас\", \"Капитан Михалис\" и \"Последното изкушение\". \"Христос отново разпнат\" е определяна като \"най-ясната\" книга на Казандзакис, защото това е творбата, която отразява най-категорично позициите на автора и заради която дори е обвинен в комунистическа пропаганда. Романът проследява историята на малко гръцко село, намиращо се под владението на Османската империя. Година преди да отбележат поредния Великден, жителите на Ликовриси решават да възродят стар обичай – да разиграят пиеса, която да пресъздаде събитията от Страстната седмица. Малко след като ролите са раздадени, група бежанци, бягащи от развалините на разграбените си домове, пристига с молба за закрила. И внезапно драмата на Страстта се превръща в реалност. В романа ярко проличава колизията между два противоположни, взаимноотхвърлящи се свята, които, макар и парадоксално, са свързани в неразривна цялост. Единият е безчестният и несправедлив свят, в който \"най-добрите гладуват и биват онеправдани, най-лошите ядат и пият, и управляват, без вяра, без срам, без любов\". В този свят господстват благоразумието и конформистката философия, а всяко отклонение от конвенционалното мислене се наказва от Множеството и подлежи на санкция от изкуствено наложените авторитети. Другият свят е светът на неподредеността, лудостта, несигурността, страховете, съмненията, вината; свят, в който духовното оцеляване надделява над физиологическото. Там няма предварително очертани граници и правила – всеки сам трябва да открие пътя към спасяването на човешкото, а правилният път винаги се оказва стръмният. Според преводача на романа Георги Куфов Христос на Казандзакис не е непогрешимо, безстрастно божество, а по-скоро е страстно и емоционално човешко същество, \"чистият човек в нашата така сложна епоха, честният, всеотдайният, готовият на саможертва за благото на себеподобните си\". \"Христос отново разпнат\" е не само реминисценция към евангелските текстове, а нова Библия – книга за вечното търсене на Пътя, Истината и Живота, за познанието, което неминуемо трупа печал, за нестихващата борба за спасяването на вярата, но не в Бога, а в Човека. По книгата са създадени десетки театрални постановки. Има и опера, която се изпълнява в театри по целия свят, включително в \"Метрополитан опера\" в Ню Йорк. \"Христос отново разпнат\" е екранизиран за първи път през 1957 г. от френския режисьор Жюл Дасен. Филмът излиза с името \"Той, който трябва да умре\" и е номиниран за най-добър филм от Британската филмова академия. През 2016 г. започва подготовката за втората филмова адаптация. За предстоящия проект гръцките издатели на Казандзакис обяснявят: \"Поверяваме на талантливия режисьор Тодорис Пападулакис едно от най-големите и значими произведения на световната литература – \"Христос отново разпнат\", което е актуално и днес във връзка с хуманитарното измерение на бежанската криза. Надяваме се филмът да достигне до сърцата на хората и да предаде тревожния въпрос на Никос Казандзакис за това дали Христос е осъден да бъде разпъван вечно и как може обичта да разцъфне в човешките сърца в този свят?\" Седи агата на Ликовриси на балкона си над селския площад, пуши си чибука и пие ракия. Ръми тихо, приятно и по засуканите му дебели мустаци, прясно боядисани с черна боя, са кацнали и блестят няколко капчици; и ага-та, разгорещен от ракията, ги облизва, за да се поразхла-ди. От дясната му страна стои прав сеизинът с тръбата си, грамаден див анадолец, кривоглед и с грозна мутра; от лявата му страна седи с кръстосани крака върху кади-фена възглавница едно красиво закръглено турче, което току му пали чибука и му пълни непрекъснато чашата с ракия. Притваря махмурлиите си очи агата и се радва на гор-ния свят; добре е натъкмил всичко Господ, мисли си той, скопосано нещо е този свят, нищо не му липсва: ако ог-ладнееш, има хляб и пържено месо, и пилаф с канела; ако ожаднееш, има от живата вода – ракията; ако ти се доспи, Бог е направил съня само заради сънливостта; ако се ядосаш, направил е камшика и задника на раите; ако те хванат мераците, направил е маането. И ако пък искаш да забравиш дертовете и теглата на този свят, направил е Юсуфчо. – Голям майстор е Аллах – мърмори разчувстван той, – голям майстор, мераклия; сече му акълът; как му е хрумнало, да речем, да направи ракията и Юсуфчо! Овлажняват очите на агата от религиозно умиление и от многото ракия. Навежда се от балкона и се любува на раите си, които се разхождат по площада прясно обръснати, празнично облечени, с широки червени пояси, с изпра-ни потури и сини тузлуци. Едни носят фес, други – чалма, трети – калпак от агнешка кожа. Най-наперените са затъ-кнали над ухото си стръкче босилек или цигара. Третият ден на Великден е, литургията току-що е свършила. Приятен, мек ден, слънце, ръми, миришат лимоновите цветчета, напъпват дърветата, съживяват се тревите, възнася се Христос от всяка бучица пръст. Разхождат се християните по площада, срещат се при-ятелите, поздравяват се един друг, казват: \"Христос во-скрЂсе\", и след това сядат в кафенето на Костандис или под големия платан сред площада, поръчват наргилета и кафета и подхващат като ситния дъжд сладките приказки. – Такъв ще да е и раят – казва Хараламбос клисарят, – меко слънце, тих дъждец, цъфнали лимони, наргилета и тънки приказки во веки веков. На другия край на площада, зад платана, се издига, прясно варосана, с прелестната си камбанария, селската църква \"Разпятие Христово\". Вратата є днес е окичена с върбови и лаврови клонки. Околовръст – селските дю-кянчета и работилници: сарачницата на дивия Панайо-тарос, дето му викат и Гипсоядеца; защото веднъж до-несоха в селото гипсова статуетка на Наполеон, а той я изяде; след това донесоха друга, на Кемал паша, изяде и нея; сетне донесоха на Венизелос, и нея изяде. До него е бръснарницата на Андонис \"Еротокритос\", над врата-та є виси табела с големи кървавочервени букви: \"Вадят се и зъби!\" По-нататък е касапницата на кир Димитрос куция: \"Пресни главички, Иродиада\". Всяка събота той коли едно теле и преди да го заколи, му позлатява рога-та, боядисва му челото, връзва му червени панделки на врата, разкарва го из селото, куцукайки, и разгласява ка-чествата му. И накрая – прочутото кафене на Костандис, тясно и дълго, прохладно, дето ухае на кафе и тютюн, и на градински чай през зимата. На стената му, отдясно, ви-сят, гордост за селото, три големи лъскави литографии: от едната страна – Геновева, полугола сред тропически лес; от другата – кралица Виктория, дебела, синеока, с огромни гърди на дойка; и по средата – суров, със сиви сърдити очи, с висок астраганен калпак, Кемал паша. Всички са благодушни хора, работливи, добри стопа-ни, богато е селото, а и агата му е добър човек, мераклия, много обича ракията, тежките благоухания, мускус и па-чули, и пухкавото турче, дето седи от лявата му страна върху кадифена възглавница. Гледа агата християните, както овчарят гледа угоените си овце, и се радва. \"Добри хора – мисли си той, – напълниха и тази годи-на килера ми с великденски дарове – сирена, краваи със сусам, козунаци, червени яйца... А един, да е жив и здрав, ми донесе едно гърненце с хиоска дъвка за моя Юсуфчо, да дъвче, та да му мирише на хубаво устичката...\" И като си каза това, хвърли нежен поглед към малкия ага, който дъвчеше дъвка, пълничък и унесен. И както си мислеше за пълния си с блага килер, и тихо ръмеше, и камъните блестяха, и петлите бяха започнали да пеят, а до него, свит в краката му, Юсуфчо дъвчеше дъвка и мляскаше доволно с език – агата почувства из-веднъж, че сърцето му прелива, изпъна шия, понечи да подхване маане, но го домързя. Извърна се към сеизина си и му направи знак да надуе тръбата, да млъкне наро-дът; а след това се извърна наляво: – Изпей ми, Юсуфчо, жив да си, изпей ми: \"Дуня та-бир, руя табир, аман, аман!\". Изпей ми го, че ще пукна! Пълничкото момченце извади, без да бърза, дъвката от устата си, залепи я на голото си коляно, опря дясна длан на бузата си и подхвана любимото маане на агата: \"Светът е сън, аман, аман!\" Чувствен, изпълнен с нега, гласът се извисяваше, снишаваше се, гугукаше като гълъбица. И агата затвори очи, и през цялото време, докато продължи маането, беше толкова захласнат, че беше забравил да пие. – На кеф е агата – измърмори Костандис, като подна-сяше кафетата. – Да е жива и здрава ракията. – Да е жив и здрав Юсуфчо – каза, като се усмихна горчиво, Янакос – праматаринът* и писмоносецът на се-лото – с къса и заоблена бяла брада и хищни птичи очи. – Да е жива и здрава тая сляпа съдба, дето го е напра-вила него ага, а нас – раи – измърмори братът на попа, Хаджи Николис, селският учител, мършав, с очилца и голяма остра адамова ябълка, която подскачаше, когато той говореше. Разпали се, спомни си за прадедите, въздъхна: – Едно време – продължи той – тези земи са ги владе-ли нашите, гърците, завъртяло се колелото и дошли ви-зантийците, гърци и те, и християни, завъртяло се отново колелото, и дошли агаряните... Ала Възкръсна Христос, момчета, ще възкръсне и родината! Костандис, ела по-черпи юнаците! В това време маането свърши, турчето сложи отново дъвката в устата си и започна пак да преживя с тъпо из-ражение. Изсвири отново тръбата, можеха вече раите да се смеят и да викат свободно. Капитан Фортунас, един от петимата селски старей-шини, се появи на вратата на кафенето. Висок, снажен, стар моряк, който години наред беше кръстосвал Черно море, като пренасяше руско жито и вършеше контрабан-да. Косъм нямаше по лицето му; беше кьосе и жълто-чер, изпечен, с дълбоки бръчки, а очите му, малки, съв-сем черни, искряха. Остаря, остаря и корабът му, разби се една нощ край Трапезунд, и капитан Фортунас, като корабокрушенец, бактисал, се завърна в селото си да си сръбне колкото може повече ракия и като му дойде ча-сът, да извърне лице към стената и да умре. Много бяха видели очите му, дотегнало му бе; не му беше дотегнало, уморил се бе, но се срамуваше да си го признае. Днес носеше високите си капитански ботуши, жълта-та си мушама и чорбаджийския си калпак от истински астраган. Държеше и дългата си тояга на старейшина. Двама-трима селяни се понадигнаха и го поканиха да пие една ракия. – Нямам време, момчета, дори за ракия – каза той. – Христос воскрЂсе! Отивам в къщата на попа, където пър-венците се събираме. След час да заповядат и онези от вас, които са поканени; прекръстете се и елате, добре знаете, днеска имаме работа. А някой да отиде да повика Панайо-тарос самарджията, с дяволската брада; много ни трябва. Замълча за миг, очите му лукаво заиграха: – Ако не си е вкъщи, ще е у вдовицата – каза той и всички избухнаха в смях. Но старият Христофис, каруцарят, който на младини беше разбрал, па макар и да бе платил скъпо за това, как-во ще рече севда, скочи: – Какво се смеете бре, серсеми? – извика той. – До-бре прави; огън бий бре, Панайотарос, не ги слушай тия! Малко е животът, много е смъртта, карай! Дебелият Димитрос, касапинът, поклати прясно об-ръснатата си глава: – Господ да поживи нашата Катерина вдовицата – каза той. – Дявол знае от какви рога ни спасява! Капитан Фортунас се засмя. – Абре, момчета – каза той, – не се карайте. Във всяко село трябва да има по една такава мома, та да не си нами-рат белята честните. Тя е, санким, като чешма край пътя; жадните минават и пият; иначе щяха да тропат наред по вратите ни. А пък жените, като им поискаш вода... Извърна се, видя учителя. – Хаджи Николис – извика му той, – още ли си тук? Старейшина си и твоя милост, имаме съвет. И кафенето го направи на училище, сколасвай и идвай! – Да дойда ли и аз? – каза старият Христофис и намиг-на на компанията. – Ставам за Юда. Но капитан Фортунас беше вече поел по нагорнище-то, като се опираше тежко на тоягата си по калдъръма. Не беше добре днес; присвиваше го пак ревматизмът, цяла нощ не беше мигнал. Изпи рано-рано две-три водни чаши ракия, за цяр, ала напусто, болките не минаваха. Дори ракията не можеше да ги надвие. – Мљре, ако не ме беше срам – измърмори той, – и почнех да викам, може би болките щяха да понамалеят; ама нЎ, че не ми дава пустото му честолюбие! И трябва да вървя изпъчен и да се правя, че се смея. И ако пък тоягата ми падне на земята, да не оставя някой кератия да ми помогне, ами сам да се наведа да си я взема. Хапи бре, капитан Фортунас, устни, издуй платната, карай с главата напред срещу вълните, варда, да не се посрамиш! Буря е, санким, и животът, ще премине! Ръмжеше и тихичко проклинаше, като се клатушкаше. Спря се за миг, озърна се, никой не го гледаше; въздъхна и малко му олекна. Погледна нагоре, видя навръх селото да се белее сред дърветата къщата на попа с боядисаните си в синьо прозорци. – Взе, че си построи къща навръх селото, дяволският му поп! – измърмори той. – Да се не види макар! И пое отново по нагорнището. В къщата на попа бяха вече пристигнали двама от пър-венците, седяха по турски на миндера, мълчаха и чакаха черпнята. Попът беше отишъл в кухнята да даде нарежда-нията си и единствената му дъщеря, Марьорє, приготвяше подноса с кафето, студената вода и лъжичката със сладко. До прозореца се беше разположил първият старейши-на на Ликовриси, от голям сой, чорбаджия, охранен, с чохени шалвари, с извезано със сърма менте и с един дебел златен пръстен на показалеца – печатът му с две главни, здраво преплетени букви: Г. П. – Георгиос Па-триархеас. Ръцете му бяха пълни и меки като на влади-ка. Никога не беше работил, имаше цяла сюрия ратаи и изполичари, които работеха и го хранеха. И червото му дебелееше, все по-широк ставаше задникът му като на кобила, увиснали му бяха шкембетата, а гушата му се спускаше на три ката и лежеше кат връз кат на косма-тите му пухкави гърди. Два-три предни зъба му липсваха, друг кусур нямаше, и когато говореше, фъфлеше и се объркваше; но и този му кусур увеличаваше тежестта му, защото те принуждаваше, когато говореше, да се на-ведеш, за да разбереш какво казва. Вдясно от него, в ъгъла, хилав, кирлив, с тясна глава, с гуреливи очи, с дебeли ръчища, покрити с мазоли, се-деше свит и смирен вторият старейшина, най-големият собственик в селото, старият Ладас. Седемдесет години приведен над земята, прекопава я, засява я, жъне я, сади маслини и лозя, изстисква я и є пие кръвта. Никога, още от малко хлапе, не се бе откъсвал от земята. Ненаситен, алчен, нахвърляше се върху нея, даваше є едно, а искаше от нея хиляда, и никога не казваше: \"Слава богу!\", ами все мърмореше неблагодарн И на старини земята все не му стигаше; колкото повече наближаваше смъртта и чувства-ше, че малко хляб му остава да яде, толкова повече бърза-ше да свари и да съсипе хората. И захвана да дава заеми с тежка лихва на съселяните си; залагаха, горките, лозята и нивите си, идваше време за плащане, не можеха да платят, изкарваха нещата им на търг и старият Ладас ги лапваше. И все се оплакваше, и все гладуваше, а жена му хо-деше боса, и остави единствената дъщеря, която бе успял да направи, да умре, защото не повика лекар, когато беше болна, да я прегледа. \"Много разноски – каза, – големите градове са далеч, откъде да доведеш лекар! И после, какво знаят и те? Вя-тър знаят! Имаме си тук нашия поп, той знае стари це-рове. Ще му платя да направи и миросване, и хем тя ще оздравее, хем ще струва по-евтино.\" Ала мехлемите на попа отидоха напразно, миросването не хвана, девойката умря на седемнадесет години и се отър-ва от баща си; отърва се и той от големите разноски по сватбата. Веднъж, няколко месеца след смъртта є, седна и направи сметка: зестра – горе-долу толкова, дрехи, маси, столове – толкова, трябваше да покани на сватбата родни-ните, а те кой знай колко ще изплюскат, тури месо, хляб, вино – толкова... Събра всичко, много големи разноски, щеше да го отупа дъщеря му, така че няма нищо, всички ще умрем... Отърва се и тя от грижите на тоя свят – мъже, деца, болести, пранета. Късметлийка излезе, Бог да я прости! Влезе Марьорє с подноса, поздрави със сведени очи първенците, застана пред чорбаджията. Бледа, с големи очи, с вити вежди, с две дебели кестеняви плитки, омота-ни на венец около главата є. Напълни старият чорбаджия догоре лъжичката си със сладко от вишни, погледна де-войката, вдигна чашата си. – И на сватбата ти, Марьорє! – пожела є той. – Синът ми бърза. Поповата щерка беше сгодена за единствения му син Михелис и попът се гордееше, че ще има такъв сват и че скоро ще има внуци. – Не мога да разбера защо бърза толкова хубостникът му неден! Не можел, вика, повече... – добави със смях чорбаджията и намигна на девойката. А тя се изчерви до уши, смути се, не можа да отвърне нищо. – Сватба да имаме! – каза поп Григорис, като влезе с шише мискетово вино. – С благословията на Христос и Богородицата! Суров, як, със снежнобяла чаталеста брада, охранен, миришеше на тамян и масло. Видя, че дъщеря му се из-черви, и за да промени разговора, каза: – Кога, ако е рекъл Господ, ще омъжиш и осиновената си дъщеря Леньљ? Леньљ беше едно от копелетата, които чорбаджията беше измайсторил със слугините си. Беше я сгодил за смирения си предан овчар Манольљс и по чорбаджийски беше дал зестра едно стадо овце, което Манольљс пасе-ше на отсрещната планина Панагия. – Ако е рекъл Господ – отвърна той, – тези дни; Леньљ вика, бърза. Бърза късметлийката; напращели са є, сан-ким, ненките и искат да кърмят син. \"Май иде – каза ми онзи ден, – май иде, чорбаджи, и трябва да побързаме.\" Отново се засмя сърдечно, гушите му се затресоха. – През май – каза той – се женят магаретата, има пра-во Леньљ; трябва да побързаме. Хора са и те, па макар и да са ратаи. – Добър е Манольљс – обади се попът, – добре ще си живеят. – Обичам го и него като свое дете – каза чорбаджията. – Видях го тогава, когато минах през манастира \"Свети Пан-телеймон\"; ще да е бил петнайсетгодишен, дойде с подноса в стаята на игумена да ме почерпи. Беше същински ангел, само крила му липсваха. Сърцето ме заболя за него. Жал-ко, си казах, такъв левент да увехне в манастир като евнух. Отидох в килията на стареца му, отец Манасис. От години лежеше парализиран. \"Отче – му викам, – ще те помоля за една услуга; и ако ми я сториш, ще подаря едно сребърно кандило на манастира.\" – \"Само да не ми поискаш Мано-льљс\" – каза Манасис. – \"Тъкмо него искам, отче, да го взема на работа при мен.\" Въздъхна старецът. \"Имам го като свое дете – каза, – не мога да се оплача за нищо от него. Безпомощен съм и самотен, никого друг си нямам; всяка вечер му говоря за отшелниците и светците; учи се и той, минава ми и на мен времето.\" – \"Пусни го, отче, да влезе между хората, да има деца, да поживее; и ако му се втръсне животът, да се покалугери.\" С голям зор успях да го взема; и сега му давам Леньљ; на добър час да е! – Ще ти направи и внуци... – каза старият Ладас, като хихикаше злобно, взе си с върха на лъжицата една виш-на, сдъвка я, сръбна глътка мискет и изказа благопоже-ланията си: – Добри печалби в работите ни, да даде Господ да не умрем от глад. Лозята и посевите тази година не са до-бре, загубени сме. – Добър е Господ – отвърна с гръмкото си гласище попът, – добър е Господ, дядо Ладас, кураж! Затегни си колана, не го удряй на харч, многото ядене е вредно. И зарежи широките пръсти, не пръскай така имането си за бедните. Избухна в смях чорбаджията, къщата се разтресе. – Дайте милостиня, християни, старият Ладас умира от глад! – захленчи той, като протегна просешки пълното си ръчище. Чуха се тежки стъпки, стълбата заскърца. – Пристигна и капитан Фортунас, старият морски вълк – обади се попът и стана да му отвори вратата. – Ча-кай, Марьорє, не си отивай, да го почерпим. Отивам да му донеса една водна чаша и ракия; той презира виното. Поспря се капитанът пред вратата, да си поеме дъх; влезе засмян, но пот се стичаше по челото му. Зад него се показа запъхтян и учителят, който беше тичал, за да го настигне; държеше в ръка шапката си и си вееше с нея. Тъкмо в този миг се появи и попът с ракията. – Христос воскресе, юнаци! – каза капитанът на три-мата старци. Стисна устни и седна колкото се може по-пъргаво на миндера. Обърна се към девойката: – Не ща аз сладка и кафета, Марьорє, те са за кокони-те и старците; тази чашка, дето вие є викате водна чаша, ми стига; и на сватбата ти! – каза той и я гаврътна навед-нъж. – Голям ден е днес – каза учителят, като сърбаше ка-фето си; – след малко ще дойде народът, трябва да по-бързаме да вземем решение. Марьор излезе навън с подноса, мандалоса попът вратата. Широкото му, изпечено от слънцето лице из-веднъж придоби пророческо величие; изпод гъстите му вежди очите му блестяха. Добре се хранеше този поп, пиеше, изтърсваше дебелашки шеги, когато беше на кеф, биеше, когато се ядосваше; и сега дори, на старини, заг-леждаше жените и кръвта му кипеше; главата му, гърди-те му, бъбреците му бяха пълни с човешки страсти. Но когато извършваше литургия или когато вдигнеше ръка, за да благослови или да прокълне, някакъв суров пусти-нен вятър го обвиваше и поп Григорис, ядачът, пиячът, масалджията, се превръщаше в пророк. – Братя първенци – изрече той с тежък глас, – тър-жествен е днешният ден, Бог ни вижда и чува; каквото ще кажем в тази стая, ще го запише в тефтерите си, опи-чайте си акъла! Възкръсна Христос, но вътре в нас все още е разпнат върху плътта ни, нека го възкресим и в нас, братя старейшини! Забрави, чорбаджи, за миг зем-ните неща, добре се нагласи на тази земя и ти, и твоят род; яде, пи и целува повече, отколкото трябва, издигни за миг ума си над всички тези благи неща и помогни ни да вземем решение. И ти, дядо Ладас, забрави в такъв тържествен ден зехтините и вината си, и златните турски лири, дето си натрупал в сандъците си. На теб, даскале, брате мой, нямам какво да кажа; твоят ум стои над яде-нета и златни лири и жени, и общува с Бога и Гърция; ала ти, стари капитане, грешнико, изпълни Черно море с хайдуклуците си; помисли днес вече за Бога и помогни и ти да вземем правилно решение. Капитанът кипна. – Зарежи миналото, отче – извика той, – Господ ще отсъди! Ако можехме и ние да говорим свободно, щяхме, санким, да кажем доста работи и за светиня ти. – Говори, отче, ама си опичай акъла, на първенци го-вориш! – каза чорбаджията, като смръщи вежди. – На червеи говоря! – извика ядосано попът. – И аз съм червей, не ме прекъсвайте; народът всеки миг ще дойде, а дотогава трябва да сме взели решение. И така, слушайте: по стар обичай, от деди и прадеди, в селото ни всеки седем години избираме измежду всички селя-ни пет-шест души, които да съживят със собствените си тела през Страстната седмица страданията Христови. Шест години минаха, навлязохме в седмата; днеска тряб-ва ние, главите на селото, да изберем кои от всичките ни съселяни са достойни да въплътят тримата големи апос-толи: Петър, Яков и Йоан; и кои – Юда Искариотски, и оя – Магдалена блудницата. И най-вече кой – Боже, прости ме! – ще може, като запази през цялата година сърцето си чисто, да представи разпнатия Христос. Спря за миг попът да си поеме дъх; намери сгода учи-телят и адамовата му ябълка заигра нагоре-надолу: – Мистерии са ги наричали някогашните хора – каза той; – започвали от Връбница в нартика на църквата и завършвали на Велика събота в полунощ, в градината, с възкресението на Христа. Идолопоклонниците са имали театрите и цирковете, християните – мистериите... Ала поп Григорис прекъсна плама му. – Добре, добре – каза той, – знаем ги тези неща, даска-ле, остави ме да довърша. Думите стават плът, виждаме вече с очите си, чувстваме страстите Христови. От всич-ки близки села се събират поклонници и вдигат шатрите си около черквата, и плачат, и се бият по гърдите през цялата Страстна седмица, и накрая започват гуляите и хорЎта с възкресението на Христа. Много чудеса стават през тези дни, помните, братя старейшини, много греш-ници почват да плачат и да се разкайват, а доста стопани си припомнят какви грехове са сторили, за да забогатеят, и подаряват една нива или някое лозе на църквата, за да спасят душата си. Чуваш ли, дядо Ладас? – Говори, говори, отче, и зарежи подмятанията – от-върна дядо Ладас раздразнено; – на мен такива не ми ми-нават, да си го знаеш. – Събрахме се, значи, днес, за да изберем, с божие просветление, селяните, на които да поверим тази свеще-на мистерия. Говорете свободно; нека всеки каже мне-нието си. Чорбаджи, ти си първият старейшина, говори първи, слушаме. – Юда си имаме! – избърза да се обади капитанът. – По-добър от Панайотарос Гипсоядеца няма да намерим. Дивак, груб, сипаничав, с яки ръчища, същински орангу-тан; видях един такъв в Одеса; и най-важното: има брада и коса тъкмо каквито трябват – съвсем червени като на дявол. – Не е твой ред, капитане – каза строго попът, – не бързай, други имат предимство; и тъй, чорбаджи? – Какво да ти кажа, отче – отвърна чорбаджията; – аз искам само едно нещо: да сложите сина ми Михелис да представи Христа. – Не става – отсече рязко попът; – синът ти е чорба-джийче и много пълен, охранен, добре гледан; а Христос е бил беден и слаб. Не е подходящ, да прощаваш. И после, Михелис може ли да свърши такава тежка работа? Ще го бият с бич, ще му сложат трънен венец, ще го ка-чат на кръста – Михелис няма да издържи, искаш да се разболее ли? – И най-важното – обади се пак капитанът, – Христос е бил рус, а Михелис има черни като катран коси и мустаци. – Магдалена си имаме – намеси се и Ладас, хихикай-ки, – вдовицата Катерина. Всичко си има, грешницата недна! И проститутка е, и хубава, и има съвсем руса дъл-га коса – стига є до коленете. Видях я веднъж да се реши на двора си, пфу, да се не види, ама и владика може да вкара в грях! Капитанът отвори уста да изтърси пак някоя дебе-лашка шега, но попът го погледна страшно и кьосето си глътна думите. – Лошите ги намираме лесно – каза попът, – Юда, Магдалена; ама добрите? Тук да ви видя! Трябва, стру-ва ми се, да се върнем назад. Къде да намерим – Боже, прости ме! – човек, който да прилича на Христос? Ама да му прилича горе-долу и малко външно. По цели дни и седмици прехвърлям това в ума си и много нощи не съм мигнал. Ала, струва ми се, Господ се смили, открих. – Кой? – обади се раздразнено старият чорбаджия. – Я да чуем. – С твое позволение, чорбаджи, един твой човек, ко-гото и твоя милост обичаш – чобанинът ти Манольљс! Кротък е, благо приказва, знае четмо и писмо – някога-шен послушник, божем! – има и сини очи, и руса като мед брадичка. Така рисуват и Христос. А пък е и набожен; всяка неделя слиза от планината, за да чуе литургията. И колкото пъти се е причестявал и съм го изповядвал, не съм му намирал никакъв грях. – Малко е завеян – изписка старият Ладас, – вижда призраци. – Това е хубаво – увери попът, – от мен да го знаете. Душата да е чиста! – И издържа да яде бой, да го бодат тръните и да носи кръста. А пък е и овчар, и това е хубаво; овчар е бил и Христос, на човешките стада – каза и учителят. – Разрешавам му – каза чорбаджията, след като раз-мисли известно време; – ами синът ми? – Той става за Йоан – каза възторжено попът. – Има всичко, каквото трябва за това: пълен, пухкав, черни коси, бадемовидни очи, от добро семейство, такъв е бил и любимият ученик. – За Яков – каза учителят, като гледаше плахо брат си, попа, – добър ми се струва, не можах да намеря по-до-бър, Костандис кафеджията: има свиреп вид, мършав е, неразговорлив и инатчия; така представят апостол Яков. – А има си и жена, която го държи под чехъл – обади се отново капитанът. – Бил ли е женен и апостолът, как-во ще кажеш, премъдри? – Не се подигравай със светините, безбожнико! – из-вика ядосано попът. – Не се намираш на кораба си, та да ги плещиш пред юнгите; това е мистерия. Учителят се поокуражи. – Хубавичък Петър – каза той – ми се струва ще бъде праматаринът Янакос: ниско чело, къдрави сиви коси, късо чене, лесно се ядосва и бързо му минава, пламва и угасва като прахан; но има добро сърце. По-добър Пе-тър не намирам в нашето село. – Малко крадлив пада – каза чорбаджията, като покла-ти тежката си глава. – Ама нали е търговец, какво друго очакваш? Няма значение. – Разправят – изсъска пак старият Ладас, – че бил убил жена си. Пукнал я. – Лъжа, лъжа! – извика попът. – Мен питайте! Изяла покойната веднъж от лакомия цяло кюпче със суров на-хут и след това я хванало жажда. Пила, пила вода, цяла стомна, жадна била горката, надула се и пукнала. Не си слагай грях на душата, дядо Ладас! – Така є се пада! – каза капитанът. – Ето какво прави водата, да е пила ракия! – Трябват ни още един Пилат и един Каяфа – каза учи-телят. – Трудно, струва ми се, ще ги намерим. – По-добър Пилат от твоя милост, чорбаджи, няма да намерим – обади се попът с ласкав глас. – Не мръ-щи вежди, Пилат е бил също голям чорбаджия и е при-личал на теб: благородник, охранен, чист, с гуша. И добър човек; сторил, каквото могъл, да спаси Христос и накрая казал: \"Измивам си ръцете\", и така се из-бавил от грях. Приеми, чорбаджи, така ще придадем величие на мистерията. Представи си каква прослава за селото ни и колко народ ще се домъкне, когато се разбере, че големият чорбаджия Патриархеас ще бъде Пилат! Чорбаджията се усмихна гордо, запали чибука си и не каза нищо. – Чудесен Каяфа става от дядо Ладас! – подметна от-ново капитанът. – По-добър Каяфа къде ще намерим? Твоя милост, отче, дето изографисваш, я ми кажи какъв го изкарват Каяфа по иконите? – Ами... – рече попът, като преглътна на сухо – горе-долу като дядо Ладас. Кожа и кости, с мазни дрехи, с хлътнали бузи, с жълт нос... – А мустаците му проскубани ли са били? – попита отново драката капитан. – И цепил ли е косъма на две? Носил ли си е обущата под мишница, за да не им се из-търкат подметките? – Ще си отида! – извика Ладас и скочи от миндера. – Твоя милост да станеш някой, капитан кьосе! Не ни ли трябва и някое кьосе? – Аз ще остана резерва – каза със смях капитанът и се престори, че засуква мустак. – Може, санким, до една година, хора сме, стари сме, един от двама ви, твоя ми-лост, мустакати Ладас, или негово благородие Пилат, да хвърлите петалата; и тогава аз ще заема мястото му, за да не се развали мистерията. – Намерете друг Каяфа, това ви казвам! – извика ста-рият пинтия. – Трябва да поливам, отивам си! И тръгна към вратата. Но попът с една крачка застана пред вратата и разпери ръце. – Къде отиваш? – каза той. – Народът идва, няма да си отидеш; няма да ставаме за резил! И после добави по-меко: – Трябва да направиш и ти една жертва, кир старей-шино! Помисли и за ада. Много от греховете ти ще бъ-дат опростени, ако ни помогнеш в това наше богоугодно дело. По-добър Каяфа няма да намерим, не се опъвай. Господ ще го запише в тефтерите си. – Каяфа аз не ставам! – извика съвсем изплашен ста-рият Ладас. – Намерете друг! А за тефтерите, дето ви-каш... Но не свари да довърши думата си; селяните вече се из-качваха по стълбата и попът дръпна мандалото на вратата. – Христос воскрЂсе! – поздравиха десетина селяни, като поставиха длан на гърдите, после на устните, сетне на челото и се наредиха прави край стената. – Воистина воскресе! – отвърнаха старейшините и се нагласиха на миндера с кръстосани крака. Извади табакерата си чорбаджията и им я подаде да си свият по цигара. – Взехме решение, чада мои – каза попът, – тъкмо на-време дойдохте, добре дошли! Плесна с ръце, дойде Марьорє. – Марьорє – каза той, – почерпи момчетата; и донеси и по едно червено яйце на всеки за Христос воскрЂсе! Пиха, стисна всеки в шепата си червеното яйце; зачакаха. – Чада мои – започна попът, като гладеше чаталестата си брада, – обясних ви вчера, след литургията, за какво ви викаме. Голяма мистерия ще се извърши идния Ве-ликден в нашето село, и трябва всички, мало и голямо, да помогнем за това. Всички помните преди шест години каква Страстна седмица само беше. Какви ридания из-бухнаха в нартика, какви покъртителни жалби; а после, в неделя, на Великден, каква радост беше, какви големи свещи бяха запалени, какви разтворени обятия, как се хванахме всички на хорото и пеехме \"Христос воскрЂсе из мертвих\" и всички бяхме станали братя! Такива и още по-хубави трябва да станат през идната година страстите и възкресението Христово. Съгласни ли сте, братя? – Съгласни сме, отче! – отвърнаха всички в един глас. – С твоята благословия! – С божията благословия! – рече попът и стана. – Ние, старейшините, избрахме кои от селяните тази година ще превъплътят страстите Христови – кои ще бъдат апос-толи, кои – Пилат и Каяфа, и кой – Христос. В името божие; приближи се, Костандис! Кафеджията сгъна престилката си, втъкна края є в широкия си червен пояс, пристъпи. – Теб, Костандис, ние, старейшините, избрахме да бъдеш Яков, строгият брат на Исус. Тежко задължение, божествено, трябва да го носиш с чест, да не посрамиш апостола. Трябва да станеш, от днес нататък, Костандис, нов човек; добър си, но да станеш още по-добър. По-честен, по-благ на думи, по-редовен в черква. Да слагаш по-малко ечемик в кафето, да не изливаш останалото по чашите вино във виното, което продаваш, да не режеш локумите наполовина и да ги продаваш за цели. И си опичай акъла, да не биеш вече жена си, защото от днес нататък не си само Костандис, ами и Яков, разбра ли? Разбрах, да кажеш. – Разбрах – отвърна Костандис, потънал от срам, и се оттегли до стената. Понечи да каже: \"Не аз бия жена си, тя ме бие мен\", но го досрамя. – Къде е Михелис? – попита попът. – Трябва ни. – Отби се в кухнята и приказва с дъщеря ти – отгово-ри Янакос. – Нека някой отиде да го повика; приближи се сега твоя милост, кир Янакос! Праматаринът пристъпи крачка, целуна ръка на попа. – На теб, Янакос, се падна тежкият жребий да бъдеш апостол Петър. Опичай си акъла! Забрави предишния човек, кръщение е това, тайно, кръщава се раб божий Янакос и става апостол Петър! Вземи евангелието, зна-еш малко четмо и писмо, там ще видиш какъв е бил Пе-тър, какво е казал, какво е направил, ще те напътствам и аз. Криво дърво си и твоя милост, Янакос, но имаш добро сърце; забрави миналото, прекръсти се, тръгни по нов път, влез в пътя господен: не удряй вече в кантара, не продавай кукувицата за славей, не отваряй вече пис-мата, за да четеш хорските тайни. Чуваш ли? Чувам и се подчинявам, да речеш. – Чувам и се подчинявам, отче – отговори Янакос и бързо-бързо се оттегли до стената. Уплаши се да не би дяволският му поп да почне да му вади всички кирливи ризи наяве. Но попът го съжали, млъкна; тогава Янакос доби кураж: – Отче – каза той, – ще те помоля за нещо. Мисля, че в евангелието се казва и за едно магаренце. Когато влязъл, мисля, в Ерусалим на Връбница, Христос го яздел. Трябва ни, значи, и едно магаренце; нека това магаренце бъде моето. – Нека бъде волята ти, Петре, ще вземем и магарен-цето ти – отвърна попът и всички прихнаха да се смеят. В този миг влезе Михелис; пълен, пухкав, румен, със стръкче щир над ухото, със златен пръстен на ръката. Беше потънал в чоха и атлаз, а бузите му горяха; беше докоснал току-що ръката на Марьорє и още чувстваше топлината є. – Добре дошъл, галенико наш, Михелис – каза попът, като се любуваше на бъдещия си зет. – Теб единодушно избрахме да въплътиш любимия ученик на Христа, Йоан. Голяма чест, голяма радост, Михелис; ти ще се надвесваш връз гръдта Христова и ще го утешаваш; ти ще го придру-жиш до последния миг, до кръста, когато останалите учени-ци ще са се пръснали; и на теб ще повери Христос майка си. – С твоята благословия, отче – каза Михелис и се из-черви от удоволствие; – още от малък се любувах на този апостол по иконите, беше все млад, красив, изпълнен с благост, и ми харесваше; благодаря, отче. Имаш ли да ми заръчаш нещо? – Нищо, Михелис, душата ти е невинен гълъб, сърце-то ти е изпълнено с любов; няма да посрамиш апостола, бъди благословен! Сега трябва да намерим и Юда Ис-кариотски – каза той и заоглежда с хищно око селяните един по един. А те потръпваха, когато чувстваха суровия му поглед върху себе си. \"Помози, Господи – шепнеше всеки, – не искам, не искам Юда!\" Погледът му се спря върху червената брада на Гип-соядеца. – Панайотарос – чу се гласът на попа, – я се приближи да те помоля за нещо. Панайотарос разтърси рамене и дебелия си врат като вол, който иска да се отпрегне. За миг му се дощя да из-вика: \"Няма да дойда!\", но се уплаши от старейшините. – На твоите заповеди, отче – каза той и се приближи, пристъпяйки тежко като мечка. – Тежка е услугата, която ще поискам от теб, но няма да ни скършиш хатъра; защото, макар че изглеждаш груб и опак, сърцето ти е нежно; ти си като твърд бадем: че-рупка – камък, ала дълбоко вътре е скрит сладкият ба-дем... Чуваш ли какво ти казвам, Панайотарос? – Чувам, не съм глух – отвърна той и сипаничавата му мутра пламна. Разбра какво искаха от него и се гнусеше от хитрува-нията и подмилкванията. – Без Юда разпятие не става – продължи попът, – а без разпятие няма възкресение. На всяка цена, значи, ня-кой от селяните трябва да се жертва и да бъде Юда. Те-глихме жребий и жребият се падна на теб, Панайотарос! – Юда аз не ставам! – отсече Панайотарос. Стисна юмрук и червеното яйце се счупи, беше рохко и шепата му се изпълни с жълтък. Чорбаджията се стресна; вдигна заканително чибука си. – Обърка се светът! – извика той. – Няма всички тук да командват! Съвет на старейшините е това, а не ха-вра; взели са старейшините решение, свършено; народът трябва да се подчинява. Чуваш ли, Гипсоядецо? – Уважавам съвета на старейшините – отвърна Па-найотарос, – но не искайте от мен да предам Христа; не мога да го сторя! Чорбаджията фучеше, пухтеше, искаше да говори, но се задушаваше. Капитанът намери сгода, сред суматоха-та, да напълни отново чашата си с ракия. – Опак човек си и наопаки вземаш нещата, Панайо-тарос – обади се попът, като се мъчеше да смекчи гласа си. – Няма да предадеш Христос, глупчо, ами ще се прес-ториш, уж, че си Юда, че предаваш Христа, за да можем и ние да го разпнем, а след това да го възкресим. Дебела ти е главата, ама се понапъни, ще разбереш: за да бъде спа-сен светът, трябва да бъде разпнат Христос; за да бъде разпнат Христос, трябва някой да го предаде... Виждаш, значи, че за да бъде спасен светът, необходим е Юда; по-необходим от всеки друг апостол. Ако липсва един апос-тол, няма значение; ала ако липсва Юда, нищо не става... След Христос той е най-необходим... Разбра ли? – Юда аз не ставам! – каза отново Панайотарос, като мачкаше в шепата си счупеното яйце. – Вие искате да ме направите Юда, аз не искам, свършено! – Панайотарос, хайде, направи ни хатъра – обади се и учителят, – стани Юда и ще си обезсмъртиш името. – И дядо Ладас те моли – каза капитанът, като си бър-шеше устните, – а пък за парите, вика, дето му дължиш, няма да ти дава зор; ще ти хариже дори, вика, лихвите... – Не се бъркай в чужди работи, капитане! – изписка ядосано старият стипца. – Аз не съм казал нищо; Пана-йотарос, постъпи както Бог те просвети, аз лихви не харизвам! Замълчаха. И тогава се чу тежкото дишане на Пана-йотарос, който се задъхваше, сякаш се изкачваше по планина. – Да не губим време – обади се отново капитанът, – оставете човека да го прехвърли в ума си, да го смели, тези работи не стават така на крак. Не е малко нещо да станеш Юда, тази работа иска ум и ракия, дето има една дума. Къде е Манольљс, та да свършим? – Видяхме го на сладки приказки с годеницата му, Ле-ньљ; къде ти да се откъсне от нея! – каза пак Янакос. – Тук съм – обади се целият изчервен Манольљс, кой-то беше влязъл незабелязано и стоеше в един ъгъл. – На ваше разположение съм, чорбаджи и старейшини. – Ела, Манольљс – каза попът с меден глас, – ела, бла-гословен да си! Манольљс се приближи, целуна ръка на свещеника. Той беше млад мъж, рус, срамежлив, бедно облечен. Миришеше на мащерка и мляко; а сините му очи бяха изпълнени с неизразима чистота. – Най-тежкият жребий се падна на тебе, Манольљс – каза свещеникът с тържествен глас. – Бог избра теб да съживиш с тялото си, с гласа си, със сълзите си, свеще-ните слова... На теб ще сложат трънения венец, теб ще бичуват, ти ще носиш честния кръст и ще бъдеш разпнат. От днес чак до догодина, до Страстната седмица, едно нещо трябва да имаш в ума си, Манольљс, само едно: как да станеш достоен да понесеш тежкия товар на кръста. – Не съм достоен... – промълви Манольљс разтрепе-ран. – Никой не е достоен, но теб избра Бог. – Не съм достоен – прошепна отново Манольљс, – сгоден съм, докосвал съм жена, имам грешни мисли, след няколко дни ще се женя... Как мога аз да понеса страш-ния товар на Христа? – Не се противи на волята божия – каза попът стро-го; – не, не си достоен, но божията милост прощава, усмихва се и избира; теб избра, мълчи! Манольљс замълча, но сърцето му биеше до пръсване; от радост и страх. Погледна през прозореца; полето се раз-стилаше спокойно, мокро, свежозелено, ситният дъждец беше престанал, Манольљс вдигна очи и потръпна радост-но: голяма дъга, цялата в смарагди, рубини и злато, беше увиснала във въздуха и съединяваше небето със земята. – Да бъде волята му! – каза Манольљс, като постави широко длан на гърдите си. – Да се приближат сега и тримата апостоли – заповяда свещеникът, – ела и ти, Панайотарос, не се сърди; няма да те изядем. Приближете се за благословия. Приближаха се и четиримата и се наредиха отдясно и отляво на Манольљс. Свещеникът простря ръце над глвите им. – С божията благословия – каза той. – Духът госпо-ден да ви осени; и както набъбват през пролетта дър-ветата и разцъфват, така да разцъфнат, па макар и да са пънове, сърцата ви! И да стане чудото, да ви гледат през Страстната седмица вярващите и да казват: \"Това Янакос, Костандис и Михелис ли са? Не, не! Това са Петър, Яков и Йоан.\" И да подкрепят Манольљс с трънения венец да се изкачва по Голгота и да ги хваща страх. И да се разтресе пак земята, да потъмнее слън-цето, да се раздере завесата на храма вътре в сърцата им. И да се изпълнят очите им със сълзи, да се прояс-нят и изведнъж да видят, че всички сме братя! И да въз-кръсне Христос не вече в двора на църквата, а вътре в сърцата ни. Амин! Тримата апостоли и Манольљс усетиха как студена пот обля телата им; коленете им се подкосиха. Сякаш във висините някакъв сокол се виеше над душите им и се изплашиха; ръцете им неволно се раздвижиха и се спле-тоха; всички станаха една верига, свързани в опасността. Само Панайотарос стисна юмрук и не искаше да се хва-не; поглеждаше към вратата, бързаше. – Вървете си сега – каза им свещеникът, – с благо-словията Христова! Нов път се отваря пред вас, много труден, притегнете си поясите, прекръстете се, Бог да ви помага! След тези му думи селяните един по един се поклони-ха на свещеника, поздравиха първенците и се измъкнаха през вратата. Станаха и старейшините, запротягаха кра-ка, ръце, изтръпнали им бяха, да се поразкършат. – С божията помощ – каза чорбаджията – всичко свърши добре; добре я оправи, измъкна ни сухи от вода-та. Благослови, отче! Но тъкмо когато първенците прекрачваха прага, ка-питан Фортунас се плесна по бедрата и избухна в смях: – Бре, ами че ние забравихме да изберем Магдалена! – Не се тревожи, капитане – обади се старият чорба-джия, като преглътна слюнките си, – аз ще я поканя вкъщи и ще поговоря с нея. Мисля, че ще успея да я скло-ня... – добави той, като се усмихваше. – Ако ще мърсуваш с нея, чорбаджи – каза попът, – направи го, щом като не се боиш от Бога, преди да по-говориш с нея; стане ли вече Магдалена, нали разбираш, голям грях е! – Добре, че ми каза, отче – отвърна чорбаджията и въздъхна, сякаш се бе отървал от голяма опасност. \"Проклети да сме всички – мърмореше капитан Фор-тунас, когато остана сам и се заспуска, като се опираше тежко на тоягата си, към конака, където го беше поканил агата, да хапнат и да пийнат. – За тези неща бре, трябва чисто сърце, а ние сме Содом и Гомор!\" Попът ли? Алчен, отворил е аптека, нарекъл я е църк-ва и продава Христос на драмове; цери, казва шарлата-нинът му неден, всички болести. \"Каква болест имаш ти?\" – \"Излъгах.\" – \"Един драм Христос, толкова гро-ша.\" – \"Откраднах.\" – \"Драм и половина Христос, тол-кова.\" – \"Ти? – \"Убих.\" – \"А, тежка болест, нещастни-ко. Ще вземеш вечерта, преди лягане, пет драма Хрис-тос, струва скъпо, толкова.\" – \"Не може ли по-малко, отче?\" – \"Това е тарифата; плащай, иначе ще отидеш в дъното на ада.\" И му показва картините, дето ги има в дюкяна си и дето показват ада, с огньове и вили, и дяво-ли, и клиентът трепери и отваря кесията си... Старият Патриархеас ли? Същинска свиня, корем от главата до петите; и главата му дори е пълна с черва. Ако туриш от една страна всичко, което е изял през живота си, и от друга – всичко, което е избълвал през устата си или отдолу, ще се издигнат две огромни планини само мръсотия. Така ще се представи утре, с двете планини отляво и отдясно, на Бога. Хаджи Николис, даскалът ли? Половин порция, гор-кият, беден, с грозна мутра, страхлив, с очилца – и си мисли, че е Александър Велики. Носи хартиен шлем и пълни главата на децата с хартиени шлемове. Какво мо-жеш да очакваш? Даскал. Старият Ладас ли? Чифутин, мошеник, нещастник, седи върху бъчвите си с вино, върху кюповете си със зехтин и върху чувалите с брашно и умира от глад. Той именно казал на жена си една вечер, когато имали гости: \"Жено, опечи едно яйце, ще ядем седмина\". Живее гла-ден, жаден, с гол задник, бос – защо? За да пукне богат! Пфу, да се не види макар! А пък, ако питаш и за мен! От кол и въже съм! Тряб-ват ти щипци, за да не се изцапаш. Какво ли не съм ял, пил, окрал, убил, обезчестил през живота си! Кога сва-рих всичко това? Мљре, да са живи и здрави ръцете ми, краката ми, устата ми, кръстът ми – добре поработиха, благословени да са!\" Говореше си сам капитан Фортунас, потропваше с тоягата си по камъните и слизаше надолу. Беше свалил калпака си и го носеше в ръка, защото се беше сгорещил. Спря се пред конака на агата, изплю се; така беше свик-нал да прави винаги, за да си изкара яда; сякаш плюеше върху всичко турско, сякаш вдигаше едно съвсем мънич-ко знаме на свободата и ставаше за миг свободен. Изплю се, изкара си яда, а след това почука на вратата; преглътна доволен слюнките си; добре ще си хапне, добре ще си пийне, добър човек беше агата, щедър, и ще си стегнат пак главите с кърпи, за да не се пръснат, и ще пият с водни чаши ракия. Налъми затрополиха по двора, ситни стъпчици, вра-тата се отвори; старата робиня на агата, Марта гърбавичката, поздрави с кисела мутра капитана. – Ако вярваш в Христа, капитане – каза му тя, – не се напивайте пак, не издържам вече, не издържам! Капитанът се засмя; погали нежно гърбичката. – Не бери грижа, кирЎ Марта, няма да се напием; и ако пък се напием, няма да повръщаме; и ако пък повърнем, ще ни донесеш легена, та да не изцапаме одаята. Имаш думата ми! И като рече то, прекрачи гордо прага.", "date": "2017.10.14", "title": "Откъс от \"Христос отново разпнат\" на Никос Казандзакис"}
{"url": "http://www.dnevnik.bg/politika/2017/10/14/3059678_ostavkata_na_delian_dobrev_otiva_v_konstitucionniia/", "text": "БСП ще внесе жалба в Конституционния съд заради оставката на депутата от ГЕРБ Делян Добрев. Това съобщи лидерът на левицата Корнелия Нинова по време на заседанието на Националния съвет на партията, съобщава \"Фокус\". Реакцията на БСП идва след консултация с редица конституционалисти, които твърдят, че оставка не се гласува, а само се констатира дали е дадена доброволно. Според Нинова Конституцията е погазена, а целта била Добрев да остане в парламента. Да не тръгне един, че тръгват и други\", уточни тя. Скандалът около Добре се разрази след изнесена информация от народния представител от БСП Елена Йончева, че негови роднини са назначени на позиции в хасковската община. След това той подаде оставка, но  тя бе отхвърлена от мнозинството депутати. В началото на заседанието от БСП решиха да номинират Сергей Станишев за нов мандат като лидер на Партията на европейските социалисти (ПЕС). 93 делегати гласуваха \"за\", са само двама се въздържаха. Нинова подчерта, че е разговаряла предварително със Станишев, който е дал съгласието си за номинацията.", "date": "2017.10.14", "title": "Оставката на Делян Добрев отива в Конституционния съд, обяви Корнелия Нинова"}
{"url": "http://www.dnevnik.bg/sport/2017/10/14/3059680_levski_pita_stanislav_angelov_koi_e_sobstvenik_na/", "text": "Споровете между ръководството на \"Левски\" и бившият директор на клуба  Станислав Ангелов  продължават. В обект на полемика се превърна школата \"Левски-Раковски\", като преди месец от клуба обвиниха Ангелов в кражба. На 9 октомври бившият футболист е подал молба в Софийски градски съд, а дело срещу \"Левски\" е образувано още на следващия ден. Претенциите на Ангелов са \"искове за обезщетение от деликт; иск за вреди срещу кредитора\". Той беше  освободен от поста си на 25 август , а на негово място беше назначен Пламен Николов. По-малко от месец след рокадата от клуба обясниха какво е наложило действията им. С нова декларация \"Левски\" припомни, че на 11 април се е състояло Общо събрание, на което е присъствал само Ангелов. \"По този начин той самостоятелно е взел решение да изключи като членове с право на глас легендите на клуба господата Ивков, Жечев, Костов, Петров и Иванов. На тяхно място са назначени нови членове с право на глас. Тази организация се сдобива с нови \"собственици\", обясняват от \"Левски\". \"До този момент г-н Ангелов никъде не е обяснил, кои са новите \"собственици\" на \"Левски-Раковски\", първо създавайки впечатлението, че той управлява еднолично, без господари в сянка и второ, не давайки отговор на въпроса, защо тези нови лица са предпочетени от него пред ПФК Левски\", питат от клуба. От \"Левски\" изразяват разочарование, че школата \"Левски-Раковски\" вече не е свързана с футболния клуб. От \"Герена\" намекват, че Ангелов ще търси финансови компенсации от юношите на \"Левски-Раковски\", в случай че те станат професионалист. \"Това, което също остана неразбрано е, че тази школа държи и правата за финансови компенсации, ако един ден тези деца станат професионални футболисти. Което може би е и сред основните причини, поради които г-н Ангелов поиска да \"спаси\" \"Левски-Раковски\" от ПФК Левски. Така родителите плащат такси сега, за да може г-н Ангелов и неговите покровители да спечелят евентуално в бъдеще\". Станислав Ангелов се защити  в края на септември, обяснявайки, че е взел нещата в свои ръце, когато от \"Левски\" са спрели да плащат. \"Спряхме да отчитаме таксите на децата поради факта, че от май е спряно покриването на разходите по наема, който дължим по договор към МВР, както и за необходимите консумативи. Всичко това е в порядъка на 4-5 хиляди лева. През юли аз сам предприех действия да спрем таксите към \"Левски\", за да заплатим въпросните наеми и консумативи. Ние не сме откраднали от тези такси, напротив! Използваме ги, за да можем да задържим позициите на школата и евентуално да я спасим под някаква форма\", каза още Ангелов.", "date": "2017.10.14", "title": "\"Левски\" пита Станислав Ангелов кой е собственик на школата на стадион \"Раковски\""}
{"url": "http://www.dnevnik.bg/bulgaria/2017/10/14/3059681_pojarnikari_protestiraha_sreshtu_lipsata_na_pari_i/", "text": "Липсата на пари за службата и закриването на пожарникарски служби на ключови места в страната стана причина пожарникари да протестират в центъра на София. Те настояват за увеличение на заплатите с поне 15%. Несъгласни са със заложените 55 млн. лв. в бюджета за МВР за догодина за заплати в сектора, което ще доведе до ръст на доходите им с недостатъчните 5 – 6 на сто. Искат и достойни условия на труд. Именно остарелите и скъсани униформи и ниски заплати са основните причини за отлива от професията, казват огнеборците, цитирани от Нова телевизия. Следствие от това са и незаетите над 500 щата в сектора. Членовете на синдикат \"Огнеборец\" в главна дирекция \"Пожарна безопасност и защита на населението\" се събраха в събота в градинката на храма \"Свети Седмочисленици\" до Министерството на вътрешните работи. Председателят на синдикат \"Огнеборец\" Венцислав Станков обяснява мотивите за недоволството пред БНР: \"За нас е крайно неудовлетворителен този проект на бюджет, който е предвиден за 2018 г. и увеличение с тези 5 %. Нека да направим едно сравнение между това какъв финансов ресурс се отделя за следващата година за сектора \"Сигурност и отбрана\" – близо 100 милиона лева за възнаграждения, съставът в отбраната е към 24 000 военнослужещи, докато служителите в МВР са два пъти и половина повече. Настояваме пред министъра на финансите, внесли сме предложения още преди две седмици при изготвянето на бюджета, така че и днес също ще му внесем пак нашите искания. В крайна сметка държим бюджетът да бъде увеличен.\" От синдикат \"Огнеборец\" предупреждават , че две от пожарните служби, които ще бъдат закрити, са в курортите Боровец и Пампорово. Според Радев преговори за възнаграждения са правени. \"Вие ми казвате, че от 1 януари искате минимум 15% увеличение. Успяхме да се преборим и да направим така, че целият сектор да получи някаква подкрепа. За нас отделиха 55 млн. лв., 100 млн. лв. са за Министерството на отбраната\", заяви Радев при среща с протестиращите, цитиран от агенция \"Фокус\". Според него за пожарната през последните седем години са дадени 300 млн. лв., а сега има договори за 100 млн. лв. Радев обясни, че професионалното ръководство му е обяснило, че закриват 12-те пожарникарски служби заради това, че в екипите трябва да има по 3-ма служители. Силовият министър бе категоричен, че синдикатите не бива да се интересуват от управленските решения. \"Не минавайте границата, защото влизате в процес, който не познавате. Забраних назначението на всички, които не са на терен или с полицейски правомощия. Пищят тук, много искат, обаче няма да стане. 1050 човека вече сме назначили, само 200 са напуснали. Ще назначаваме тези действащите на терен, докато стане онзи структурно-функционален модел\", заяви той. Синдикатите обаче отговориха, че не вярват на ръководството. Според тях министъра на вътрешните работи е подведен с това, че в България има най-много пожарникари на глава от населението в Европа. От своя страна Валентин Радев заяви, че предполага, че синдикатите не виждат цялата картина.\"Аз вярвам на това ръководство. Ако считате, че всички те не са прави, дайте да ви слагаме вас и да ги махаме тях. ...МВР не е само пожарна, трябва да намерим баланса. Бях на Кресна и видях какво правите – чудеса от геройство, но има полицаи, \"Гранична полиция\" и ред други неща. Министърът трябва да гледа за всичките си деца – това се опитвам да направя.\"", "date": "2017.10.14", "title": "Пожарникари протестираха срещу липсата на пари и закриването на служби на ключови места (допълнена)"}
{"url": "http://www.dnevnik.bg/analizi/2017/10/14/3058261_paradoksut_na_prooligarhichniia_postsoc/", "text": "Обществото ни не знае всичко за деянията на властта, но знае достатъчно - за да се потресе, разгневи, мобилизира и поиска промяната. Но въпреки че знае достатъчно, това не го кара нито да се замисли, нито да направи нещо. То е абсолютно пасивно и смълчано към това, което знае! Обществото ни не може както в късния соц да каже - не знаехме, че дотам са стигнали нещата! Не може да се оправдае, че от него са крили, че не е подозирало какво се случва в държавата. Напротив - то всичко вижда. Вижда корупцията; вижда гнета на местните партийни вождчета, дерибеи, господари и сатрапи; вижда какво се прави в държавата, вижда как се ширят повсеместно и на всички нива безсърдечни и некадърни администратори, които плетат мрежи от протежета, роднини, съпартийци и свои хора; вижда, че държавата не върви надобре и остава последна в Европа по всички позитивни, и първа в Европа по всички негативни показатели. Вижда обществото ни абсолютно достатъчно, знае абсолютно достатъчно и независимо от това, пет пари не дава за случващото се. Абсурден парадокс! Това е ненормално, анормално поведение. То не се връзва с никаква логика, то не се базира на никакви принципи. То не е снишаване, не е изчакване, не е нерешителност, не е дори страх. То е безразличие - абсолютно, тотално, всеобщо, масово. Безразличие към това, което се случва, безразличие към онова, което ще се случи. Тежка и много трудно лечима, ако не е вече нелечима болест, описана от науката - патологична форма на социална аномия, анемия, аномалия и апатия...", "date": "2017.10.14", "title": "Парадоксът на проолигархичния постсоц"}
{"url": "http://www.dnevnik.bg/sviat/2017/10/14/3059471_tvurde_malko_pari_i_tvurde_mnogo_politika_-_junesko_se/", "text": "В модернистичната, но посивяваща, централа на ЮНЕСКО на елегантния ляв бряг на Сена в Париж не един дипломат по коридорите в петък се чудеше дали организацията има бъдеще. Агенцията на ООН за образование, наука и култура с цел защита на общото културно наследство на човечеството, избираше в този ден новия си генерален директор. Но съобщението, че САЩ напускат заради антиизраелска нагласа на много от страните членки означава, че който и да победи (бел.ред. - предложеният от Изпълнителния съвет за окончателно одобрение на Общото събрание през ноември е французойката Одри Азуле, която е от марокански и еврейски произход), ще наследи организация в криза и огромни въпросителни върху бъдещото ѝ финансиране и мисия. \"Мисля, че това е катастрофално решение\", казва Даниел Рондьо, бивш френски представител в ЮНЕСКО. \"Това е разлом, който сериозно отслабва самата природа на организацията - универсалността ѝ - и самата концепция за колективни действия.\" ЮНЕСКО е известна преди всичко със списъка на защитени обекти на историческото и културно наследство и природни забележителности - от островите Галапагос до гробниците в Тимбукту. Повечето дейности не предизвикват спорове, но когато се стигне до резолюции, засягащи религиозни места като тези в Ерусалим, всяка дума се поставя под лупа за проверка дали не се проявяват пристрастия. За някои от дипломатите решението на Вашингтон да напусне представлява повратен момент и засилва натиска над новия генерален директор. \"Това е най-важният избор. Не може да си позволим още четири такива години\", казва западен дипломат. Той остро критикува управлението на досегашния генерален директор Ирина Бокова, която не е успяла да убеди страните членки да си плащат вноските и да спре политизирането в работата на ЮНЕСКО. Основният проблем е кризата с финансирането от 2011г. насам, когато ЮНЕСКО гласува да предостави на Палестинската автономия пълноправно членство като на независима държава, а Вашингтон отвърна със замразяване на годишната си вноска от около 80 млн. долара. САЩ и Израел са сред само 14-те страни от 194 членове, гласували против палестинското членство. Според Вашингтон един ден трябва да има независима Палестина, но това ще стане по пътя на преговорите, докато приемането на палестински делегации в международни институции само пречи на мирния процес. След това Израел редовно се оплаква от резолюции за културни обекти на Западния бряг и в Ерусалим, като твърди, че те са съставени така, че да намалят или отменят легитимността на еврейската държава. Враговете на Израел казват, че държавата си позволява това, защото използва американската подкрепа. Но без американските пари ЮНЕСКО е принудена да съкрати програмите си, да спре увеличаването на персонала на сегашните около 2000 души (близо половината от тях - в централата в Париж) и да запълва недостига с дарения. За 2017г. бюджетът е около 326 млн. долара или почти половината на този от 2012г. \"Принудени сме да вършим повече неща с по-малко пари. Твърде много време прекарахме в опити да се занимаваме с прекалено много дейности без финансиране\", казва служител на организацията, пожелал анонимност. \"Трябва по-добре да представяме работата си, но без средства е трудно да промениш този образ.\" Задълженията към ЮНЕСКО са почти 650 млн. долара, от които пропуснатите вноски на САЩ са близо 542 млн. долара, сочат официални данни. На този етап не е известно дали Вашингтон ще изплати вноските си преди да напусне на 31 декември 2018г. Страни като Япония, Великобритания и Бразилия още не са внесли своите средства за 2017г., понякога заради несъгласие с политиката на ЮНЕСКО. \"Факт е, че организацията е символ на солидарността и създаването климат на мир между държавите, но страните сега използват вноските си като средство да влияят върху програмите. Това трябва да се промени\", казва дипломат от ЮНЕСКО. Япония, например, заплаши да замрази вноските си след включването в програмата \"Паметта на света\" на Клането в Нанкин от 1937г. Украйна и Русия спорят за Крим, като Киев обвинява Москва, че се опитва да легитимира анексирането на украинския полуостров чрез ЮНЕСКО. \"Който е да застане начело, трябва да се заеме директно с това. Трябва да открият начин да накарат държавите да се разберат чрез преговори по тези въпроси. Но ако не могат, тогава генералният директор трябва да е способен да каже \"не\" и да ликвидира такива текстове\", допълва друг дипломат от организацията. За разлика от Съвета за сигурност на ООН, където 5 държави имат право на вето, в ЮНЕСКО решенията се взимат с мнозинството от гласовете - както в Изпълнителния съвет от 58 страни, така и в Общото събрание на 195 членки. Според Израел дори само този принцип създава постоянно антиизраелско мнозинство, а големи държави като САЩ смятат, че единественият им глас дава твърде малък контрол над това как се изразходват милиони долари от бюджета. Преди обявяването на САЩ, че се оттеглят, бордът на ЮНЕСКО се опитваше да избегне конфронтацията като отложи за април 2018г. решенията по израелско-палестински текстове. Всички кандидати за генерален директор обещаваха реформа из основи и опит да се деполитизира институцията. Но дори този избор попадна под сянката на политическите проблеми между отдалните страни членки.", "date": "2017.10.14", "title": "Твърде малко пари и твърде много политика - ЮНЕСКО се бори за оцеляване"}
{"url": "http://www.dnevnik.bg/bulgaria/2017/10/14/3059687_propadnal_uchastuk_mejdu_plovdiv_i_stara_zagora_nalaga/", "text": "Магистрала \"Тракия\" ще претърпи пореден ремонт. След като през цялото лято отделни участъци от аутобана бяха преасфалтирани, в началото на ноември това ще стане и с отсечка от 17 километра между Пловдив и Стара Загора в посока Бургас. Регионалният министър Николай Нанков заяви при проверката си на ремонта, който тече в момента на един от най-натоварените пътища у нас – отсечката между Пловдив и Асеновград, че преасфалтирането се налага заради пропадане на пътя, съобщиха от ведомството. Ремонтът ще засегне само основната лента на магистралата. Движението ще се извършва в изпреварващата и аварийната лента. Очаква се строителните дейности да продължат около три седмици, а цената на ремонта е 4.5 млн. лв. Нанков обяви, че реконструкцията на пътя Асеновград – Пловдив върви много добре. Към момента спорен бил броят на кръговите движения, които трябва да се изградят. \"Три ще има със сигурност - при Асеновград, на летището и при околовръстното шосе на Пловдив, което в последствие ще прерасне в пътен възел. Останалите ще ги коментираме с областния управител и кметовете на база анализ на трафика, за да запазим характеристиките на пътя като скоростен и да облекчим жителите на по-малките населени места\", коментира още министърът.", "date": "2017.10.14", "title": "Пропаднал участък между Пловдив и Стара Загора налага спешен ремонт на магистрала \"Тракия\""}
{"url": "http://www.dnevnik.bg/bulgaria/2017/10/14/3059747_stolichnata_policiia_izdirva_13-godishniia_manuel/", "text": "Столичното Пето районно управление издирва 13-годишния Мануел Пенков Николаев от София, съобщиха от МВР. Момчето е напуснало дома си на 13 октомври около 17.30 ч. с велосипед и оттогава е в неизвестност. Мануел Николаев е висок около 160 см. Косата му е тъмнокестенява, а очите му - тъмнокафяви. Бил е облечен с тъмно синьо шушляково яке, светло сини дънки и обут с черни обувки. Носел е бежова платнена шапка и тъмно синя раница. За последно е бил забелязан в района на магазин \"Джъмбо\" в кв.\"Дружба\". От полицията умоляват всички, които имат информация за 13-годишното момче, да се обадят на тел.112 или в най-близкото районно управление.", "date": "2017.10.14", "title": "Столичната полиция издирва 13-годишния Мануел Николаев"}
{"url": "http://www.dnevnik.bg/sport/2017/10/14/3059749_ronaldo_donese_pobeda_na_real_nad_hetafe/", "text": "С първия си гол за сезона Кристиано Роналдо донесе победата на  \"Реал\" (Мадрид)  при гостуването на \"Хетафе\" с 2:1. Успехът на испанския шампион не дойде никак лесно, след като домакините оказаха сериозен отпор на \"Колизеум Алфонсо Перес\" и преди почивката бяха отборът, който играеше по-добре. Двубоят ще остане в историята, след като е под №100 за Зинедин Зидан начело на Кралския клуб. Той има 75 победи, 17 равни и само осем загуби. В тези двубои \"Реал\" е отбелязал 273 гола срещу 101 получени. Успехът е и 13-и пореден за шампионите далеч от дома, като \"Реал\" е първият отбор, който реализира подобно постиженние. \"Реал\" откри в 39-ата минута след самостоятелна акция на Карим Бензема. Френският нападател се възползва от грешка на играчите в синьо, напредна и с плътен удар по диагонала преодоля Висенте Гуаита. Въпреки получения гол футболистите на Пепе Бордалас действаха много организирано и почти не оставяха празни пространства за звездите на гостите. Контраатаките на \"Хетафе\" бяха много опасни, а тимът продължи с тази страгтеия и след почивката. Десет минути след подновяането на играта домакините стигнаха до изравнителен гол, който беше вкаран от Молина. Капитанът на \"Хетафе\" се вклини между централните защитници Серхио Рамос и Начо Монреал и засече центриране отдясно. От този момент до края на мача \"Реал\" вдигна оборотите и заигра изцяло пред вратата на Гуаита. С няколко пропуска се отчете  Кристиано Роналдо , а най-фрапантният беше в 72-ата минута, когато от метър и половина прати топката встрани от вратата. Все пак пет минути преди края на мача звездата на \"меренгес\" се реваншира и донесе победата на своите. Той получи много хубав пас от Иско и с удар от въздуха не остави шансове на вратаря на \"Хетафе\". Португалецът се нуждаеше от 28 удара в досегашните двубои, за да успее да вкара първия си гол за сезона. Трите точки изкачиха \"Реал\" на второ място в класирането със 17, на четири зад \"Барселона\". По-късно каталунците гостуват на \"Атлетико\" (Мадрид). \"Севиля\", който досега заемаше втората позиция, загуби при гостуването си на \"Атлетик\" в Билбао с 0:1.", "date": "2017.10.14", "title": "Роналдо донесе победа на \"Реал\" над \"Хетафе\""}
{"url": "http://www.dnevnik.bg/sviat/2017/10/14/3059750_nai-malko_40_dushi_zaginaha_pri_atentat_v_stolicata_na/", "text": "Най-малко 40 души загинаха при взрив на камион бомба в центъра на сомалийската столица Могадишу. Според местни жители експлозията била най-мощната, която са чували от години, съобщава БТА. Полицията съобщи, че мишена на нападението бил хотелът \"Сафари\" в квартала Ходан. Повечето от жертвите са цивилни, твърдят очевидци. Никой не е поел отговорност за атаката, но подобни нападения в Сомалия обикновено извършва ислямистката групировка \"Аш Шабаб\".", "date": "2017.10.14", "title": "Най-малко 40 души загинаха при атентат в столицата на Сомалия"}
{"url": "http://www.dnevnik.bg/bulgaria/2017/10/14/3059751_bratut_na_deputat_ot_bsp_veche_e_sred_zadurjanite_v/", "text": "В Русе е арестуван братът на депутата от БСП Георги Стоилов, съобщи Би Ти Ви. Бизнесменът Илия Стоилов е задържан по време на спецакцията на ГДБОП и жандармерията, която започна в ранните часове на деня с претърсване на негови заложни къщи и заведения. Разследването е за организирана престъпна група за рекет и наркотици, задържани са повече от 10 души. Претърсени са нощният клуб, заложните къщи и заведението на Илия Стоилов. Открити са наркотици, сочи информацията на Би Ти Ви. Акцията е под ръководството на спецпрокуратурата. Сред задържаните в крайна сметка е и самият Стоилов, макар фирмата да е на името на съпругата му. Брат му е първи мандат в парламента. \"Аз съм далеко от неговите неща, различни хора сме, различни физически лица. Не съм го чувал от близо месец и повече, дори не съм го виждал\", заяви народният представител. През целия ден екипи на жандармерията дежуриха на изходите на Русе, тъй като се издирваха още заподозрени.", "date": "2017.10.14", "title": "Братът на депутат от БСП вече е сред задържаните в спецакцията на ГДБОП в Русе"}
{"url": "http://www.dnevnik.bg/bulgaria/2017/10/14/3059754_zadurjaniiat_v_sofiia_komandir_na_isliamska_durjava_e/", "text": "Командирът на \"Ислямска държава\", който беше арестуван в София в края на седмицата, е заснет във видеоклипове на \"Ислямска държава\", става ясно от нови разкрития, цитирани от БиТиВи. Ахмед Рафи Мусто – сириец с българско гражданство, е бил в редиците й от 2013 г. до началото на 2016 г. У нас е имал фирма, която се е занимавала с транспорт и търговия. Българинът по паспорт Ахмед Мусто е ползвал в редиците на ИДИЛ псевдонима Абу Мусаб Шуейхи. \"Той е от Северна Сирия, от град Мамбич. Неслучайно един от документите, който му е даден, е даден от името на емира на тъй наречения \"вилает Алепо.\" Т.е е очевидно – там той си е вкъщи...\", коментира арабистът проф. Владимир Чуков. Професорът предполага, че Мусто е ползвал документите от ИДИЛ само за бизнеса си с нелегален тютюн: \"Това, което е неговата огромна грешка е, че той има очевидно криминален бизнес. \"И тук е големият въпрос към нашите служби. Те трябва да отговорят: бизнесът с наргилетата – дали това е негова инициатива или става дума за план на \"Ислямска държава\". Разследващите обаче разполагат с видеоклипове, на които Мусто е заснет. Двама анонимни свидетели са дали показания и за боевете му в редиците на \"Ислямска държава\". Преди 9 години се е сдобил с български паспорт и e започнал бизнес. Заедно с него заради нелегално производство на тютюн за наргиле са задържани Алаа Массам и Абдул Шехо. Съпругата му – Иванка Шехо е под домашен арест. Тя отказа коментар. От съда Мусто е поискал да го пуснат под домашен арест, тъй като има съпруга и бебе на 7 месеца. Искането му не е уважено.", "date": "2017.10.14", "title": "Задържаният в София командир на \"Ислямска държава\" е заснет във видеа на групировката"}
{"url": "http://www.dnevnik.bg/sport/2017/10/14/3059755_lacio_nanese_purva_domakinska_zaguba_na_juventus_ot/", "text": "\"Лацио\" победи шампиона \"Ювентус\" с 2:1 в зрелищен първи мач от осмия кръг на Серия А. \"Римските орли\" изоставаха в резултата след първото полувреме в Торино, но направиха обрат през втората част след два гола на Чиро Имбобиле. В последната секунда на двубоя \"старата госпожа\" можеше да се спаси от загубата, но Пауло Дибала пропусна дузпа, отсъдена след видеопреглед.  Maчът в Торино сложи край на серията на \"Ювентус\" от 57 поредни срещи без домакинска загуба във всички турнири. Тимът на Масимилиано Алегри не беше губил у дома от август 2015 г., когато отстъпи с 0:1 срещу \"Удинезе\" в първия кръг на сезона. \"Лацио\" записа трета поредна победа в Серия А и се доближи до върха. Тимът на Симоне Индзаги събра 19 точки, с които разделя втората позиция заедно с \"Ювентус\" и \"Интер\", който обаче има мач по-малко - градското дерби с \"Милан\" в неделя. \"Наполи\" е лидер с актив от 21 точки. Неаполитанците посрещат \"Рома'\" в късния съботен мач и могат да се откъснат с пет точки пред \"Ювентус\", който допусна първото си шампионатно поражение за сезона. Шампионите имаха игрово предимство през първото полувреме на двубоя с \"Лацио\". Те владееха продължително топката, бяха по-активни в нападение и стигнаха до гол в 24-ата минута. Сами Кедира стреля, вратарят Томас Стракоша спаси, но Дъглас Коста направи добавка отблизо. \"Ювентус\" беше близо до втори гол в 35-ата минута, но Стракоша отрази далечен изстрел на Кедира. Само три минути по-късно вратарят на \"Лацио\" беше на път да направи страхотен подарък на шампионите. Той се забави с изчистването на топката и я изрита в тялото на Гонсало Игуаин. Тя се насочи към вратата, но срещна страничната греда и след това Стракоша успя да улови. \"Лацио\", който рядко имаше възможност да обстрелва Джанлуиджи Буфон през първото полувреме, изравни резултата само две минути след почивката. Имобиле получи отлично извеждащо подаване от Луис Алберто и не остави шансове на Буфон. В 53-ата минута голмайсторът на \"Лацио\" отново се озова очи в очи с Буфон и беше спънат от вратаря на \"Ювентус\". Потърпевшият се зае с изпълнението на отсъдената дузпа и не сбърка - 2:1. Алегри потърси промяна с включването в игра на Дибала и Федерико Бернардески. Дълго време двата отбора не успяваха да създадат чиста голова ситуация пред двамата вратари. В края обаче се стигна до няколко инфарктни ситуация. В 90-ата минута удар на Дибала срещна гредата. В третата минута на добавеното време Фелипе Кайседо можеше да реши мача с трети гол в полза на \"Ювентус\", но не успя да преодолее Буфон, останал сам срещу него. В ответната атака резервата Патрик влезе с двата крака в краката на Бернардески. Защитникът на \"Лацио\" игра с топка и съдията първоначално остави играта да продължи. След това обаче получи сигнал от видеоасистента да прегледа ситуацията на повторение и посочи бялата точка. Дибала получи възможност да спаси шампионите от загуба, но изстрелът му беше спасен от Стракоша.", "date": "2017.10.14", "title": "\"Лацио\" нанесе първа домакинска загуба на \"Ювентус\" от 2015 г."}
{"url": "http://www.dnevnik.bg/sport/2017/10/14/3059759_arsenal_ruhna_sreshtu_uotford_sled_slaba_igra_i_sporno/", "text": "Арсенал\" записа трета загуба от началото на сезона, допускайки обрат срещу \"Уотфорд\" 1:2 на \"Викъридж роуд\". Всяко едно от трите поражения дойде далеч от дома, гарнирано със слаба игра. Този път освен, че не бяха на ниво, футболистите на Арсен Венгер бяха спрени и от рефера, който отсъди спорна дузпа за домакините в 71-ата минута. Пер Мертезакер с първия си гол от почти четири години насам изведе \"Арсенал\" напред, а от дузпата Дийни изравни за \"стършелите\". В третата минута на добавеното време Том Клевърли донесе успеха на домакините, който ги изкачи и на четвърто място в таблицата. Поражението слага край на серията от четири поредни сухи мрежи на \"топчиите\" и подобряването, което демонстрираше тима преди паузата за националните отбори. \"Уотфорд\" пък спира втори отбор в своя дом, след като на старта на сезона направи 3:3 с \"Ливърпул\". Арсен Венгер остави извън групата Алексис Санчес и Аарън Рамзи, които дори не пътуваха с тима, а  Месут Йозил  за пореден път остана на пейката. Капитанът Пер Мертезакер записа първия си мач като титуляр за \"Арсенал\" от 18 месеца насам, а след късен фитнес тест на терена от първата минута излезе и Лоран Косчелни. От самото начало \"артилеристите\" опитаха да наложат собствения си стил и продължително разиграваха топката, но срещу себе си срещнаха добре организиран отбор. \"Уотфорд\" прие играта дълбоко в собствената си половина, като идеята на домакините беше да разчитат на контраатаки. На върха на атаката на \"стършелите\" нямаше типичен нападател, а бързоногия Демарай Грей, който дебнеше на ръба на засадата. Пред играчите на \"Уотфорд\" обаче не се откриха никакви шансове, а именно те бяха първите, които допуснаха грешка. Без да има чак толкова чисти положения на сметката си \"Арсенал\" успя да поведе в края на първата част. В 39-ата минута Гранит Джака центрира от корнер, а Мертезакер се разписа с глава. Защитата на домакините реагира много лошо при корнера, като не се подреди правилно, а един от най-ниските Том Клевърли беше оставен да блокира 198-сантиметровия германец. Голът е първи за Мертезакер след пауза от точно 1400 дни. Централният защитник за последно се беше разписал срещу \"Манчестър сити\" през декември 2013 г. През първата част футболистите на Марко Силва не успяха да отправят нито един точен удар към вратата на Петър Чех. След паузата домакините опитаха да вдигнат оборотите и да изнесат играта в по-предни позиции. На два пъти \"стършелите\" стигнаха до опасни удари, но и при двата случая те пак бяха далеч от целта и дори не трябваше Чех да спасява. Вместо това пред гостите се откри отличен шанс, но диагоналният шут на Айоби беше избит от Еурелио Гомеш. \"Арсенал\" не беше притиснат агресивно и в повечето случаи можеше комфортно да разиграва и да изнася топката без да е пресиран пред наказателното си поле. Едва след 60-ата минута Марко Силва направи по-офанзивни смени, вадейки двама от защитниците си, за да усили нападателната мощ. За \"артилеристите\" се появи Йозил, който трябваше да замени получилия контузия Дани Уелбек. По-малко от 10 минути след появата си на терена германският национал направи голям пропуск, останал очи в очи с Гомеш. Йозил беше изведен от Айоби, но побърза да стреля и ударът му беше спасен. \"Уотфорд\" бързо организира контраатака и стигна до вратата на Чех 30 секунди по-късно. Ричарлисон влезе на скорост в наказателното поле и след контакт с Бейерин падна. Реферът Нийл Суорбрик без да се бави посочи бялата точка. Капитанът на \"Уотфорд\" Трой Дийни, който се появи от пейката реализира хладнокръвно, пращайки Чех в грешния ъгъл и изравни резултата. Това беше 11-ия път, в който \"артилеристите\" получиха гол от дузпа от началото на сезон 2016-17, с четири повече от всеки друг тим от Висшата лига. Освен това Петър Чех не успя да спаси 12-а поредна дузпа, изпълнена срещу него. Телевизията, която предадаваше двубоя в  Англия BT Sport  обаче включи в ефир специалния си анализатор Греъм Пол, който заключи, че дузпа няма. \"Контакт между двамата реално няма, а Ричарлисон търси такъв. Но падането му много прилича на гмуркане\", каза бившият топ съдия на Англия. Попадението подейства стимулиращо за домакините и те заиграха много по-добре. \"Уотфорд\" нямаше нищо общо с показаното перди почивката и дори имаше по-добрите положения на сметката си. В заключителните 10 минути \"стършелите\" се настаниха в половината на \"Арсенал\", а след шут на удар на Етиен Капу топката срещна гредата. Футболистите на Венгер си играеха с огъня и след положението на Йозил нямаха нито една опасна атака, която да застраши вратата на домакините. Вместо това \"Арсенал\" изглеждаше като отбор, който е доволен и на равенство. \"Стършелите\" усетиха това и се хвърлиха в търсене на втори гол. Той падна в третата минута на добавеното време. Мертезакер и Чех не се разбраха кой да се намеси при шут на Ричарлисон, защитникът подложи крак, стигна се до няколко рикошета преди накрая Том Клевърли да прати топката в мрежата – 2:1. \"Смятам, че нашият съперник имаше много много положения да вкара гол и го направи в последния възможен момент, когато ние нямаше как да реагираме. Може би имаше и паника в нашата защита в края на мача, когато се стигна до тези опасности. През първото полувреме играхме изключително добре, но след почивката допуснахме спад в поведението си\", каза Венгер след края на мача. Той определи решението на съдията да отсъди дузпа като \"скандално\". \"Това не е нормално, според мен може да се нарече единствено с една дума и тя е скандална. Според мен това решение ни костваше победата, защото даде увереност на домакините\"", "date": "2017.10.14", "title": "\"Арсенал\" рухна срещу \"Уотфорд\" след слаба игра и спорно съдийство"}
{"url": "http://www.dnevnik.bg/sviat/2017/10/14/3059752_turciia_obvurza_ubiistvoto_na_ruskiia_poslanik_v/", "text": "Организаторите на убийството на руския посланик в Анкара Андрей Карлов са свързани с Фетхуллахистката терористична организация (ФЕТО). Това заяви председателят на турския парламент Исмаил Кахраман, цитиран от БТА. Разследването на убийството продължава с участието на руски експерти, уточни той. По думите му виновниците за престъплението са свързани с престъпната групировка на Фетхуллах Гюлен. Кахраман се срещна с председателя на Държавната дума Вячеслав Володин. Андрей Карлов бе убит на 19 декември 2016 г.  на фотоизложба в Анкара. Нападателят Мевлют Мерт Алтънташ бе ликвидиран от силите за сигурност. Кахраман отбеляза още, че Анкара цени позицията на Москва към организацията ФЕТО, която се смята, че стои зад опита за преврат в Турция миналата година. \"Знаем, че Русия бе сред първите страни, взели необходимите мерки срещу тази структура\", подчерта председателят на турския парламент.", "date": "2017.10.14", "title": "Турция обвърза убийството на руския посланик в Анкара с Фетхуллах Гюлен"}
{"url": "http://www.dnevnik.bg/sviat/2017/10/14/3059766_ukraina_ne_pokani_rusiia_na_goliam_chernomorski_forum/", "text": "Русия не е получила покана за участие в генералната асамблея на Парламентарната асамблея на Черноморското икономическо сътрудничество (ПАЧИС), която ще се състои в края на годината в Киев и това е безпрецедентен случай в 25-годишната история на организацията. Това заяви ръководителят на руската делегация в асамблеята Михаил Емелянов, цитиран от БТА. Той уточни, че въпросът е бил обсъден на среща на председателя на руския парламент Вячеслав Володин с председателката на сръбския парламент Мая Гойкович. \"ПАЧИС е много сложна организация, в нея има държави в двустранни конфликти, но никога досега не се е случвало една страна, която е в остър конфликт с друга страна, да не покани делегацията й на заседание\", заяви Емелянов. \"Обърнахме внимание на сръбските колеги на този факт и ги помолихме за подкрепа, да защитават интересите ни в наше отсъствие. Украйна плюе не само на нормите на международното право, а и на правилата на парламентарното приличие. Има сложни отношения между Армения и Азербайджан, между Албания и Сърбия, между Армения и Турция, но те винаги са си отправяли взаимни покани. Никога досега не се е случвало страна-организатор да не отправи покана към страна-участник. Това е улична култура\", каза още Емелянов. Парламентарната асамблея на Черноморското икономическо сътрудничество е създадена на 26 февруари 1993 г. в Истанбул от председателите на парламентите на Азербайджан, Албания, Армения, Грузия, Молдова, Румъния, Русия, Турция и Украйна. Впоследствие към асамблеята се присъединяват България и Гърция. Асамблеята е съставена от 76 депутати от 11-те страни членки на Черноморското икономическо сътрудничество. Със статут на наблюдател са парламентите на редица страни като Германия, Франция, Израел, Египет, Словакия и Беларус,", "date": "2017.10.14", "title": "Украйна не покани Русия на голям черноморски форум в Киев"}
{"url": "http://www.dnevnik.bg/sport/2017/10/14/3059768_laipcig_spria_pohoda_na_borusiia_dortmund_vuv/", "text": "Лайпциг\" спря устрема на водача в Бундеслигата \"Борусия\" (Дортмунд). Сребърните медалисти от миналия сезон нанесоха първа загуба на жълто-черните за годината, като се наложиха с 3:2 като гост. Мачът беше много вълнуващ, като включи и два червени картона - по един за двата състава. \"Борусия\" остава начело с 19 точки, но изгуби от преднината си на върха. Шампионът \"Байерн\" се доближи на две точки след  разгромната си победа с 5:0 срещу \"Фрайбург\" . \"Лайпциг\" е трети с 16. Още в четвъртата минута \"Борусия\" поведе с гола на Пиер Емерик Обамеянг. Звездата на домакините се възползва от груба грешка в защитата на съперника и даде преднина на отбора си. \"Лайпциг\" изравни в десетата минута, когато след центриране от фаул топката беше подадена от Халщенберг с глава и в наказателното поле Заблицер отблизо също с глава преодоля вратаря на \"Борусия\". В 25-ата Брума беше оставен да пробие по аутлинията, пусна успоредно на голлинията и Поулсен направи пълен обрат. Още в началото след почивката Сократис получи директен червен картон и остави домакините с човек по-малко. Секунди по-късно Аугустин беше точен и вкара отсъдената дузпа за 3:1. Илсанкер получи втори жълт картон в 56-ата минута и това доведе до равенство в броя на играчите на терена. \"Борусия\" се хвърли в атака и имаше превъзходство, но успя да стигне само до един гол. В 64-ата минута Обамеянг отбеляза от дузпа.", "date": "2017.10.14", "title": "\"Лайпциг\" спря похода на \"Борусия\" (Дортмунд) във вълнуващ мач"}
{"url": "http://www.dnevnik.bg/sport/2017/10/14/3059771_ludogorec_zapisa_chetvurta_poredna_pobeda_v_purva_liga/", "text": "С 58-ия си гол в елита на България  Марселиньо  донесе трите точки на \"Лудогорец\" срещу \"Черно море\". Шампионите се измъкнаха от тежкото гостуване на стадион \"Тича\", след като домакините предложиха много агресивна и борбена игра, но пропуснаха много положения. Бразилецът отбеляза единствения гол още в седмата минута, когато се разписа директно от пряк свободен удар и недобра намеса на вратаря Емил Михайлов. С трите точки разградчани вече имат аванс от четири пред ЦСКА, преди червените да приемат \"Пирин\". Въпреки предстоящия двубой с \"Брага\" в  Лига Европа , треньорът на \"Лудогорец\" Димитър Димитров – Херо не даде почивка на нито един от основните футболисти. Единствено Клаудиу Кешеру остана на пейката, а Жоао Пауло беше предпочетен да води атаката. Шампионите бяха по-активни в началото на двубоя, а в седмата минута съдията Ивайло Стоянов отсъди фаул на около 22 метра от вратата. Домакините имаха сериозни претенции, че Мариян Огнянов не е действал извън правилата, но протестите им не бяха уважени. Марселиньо застана зад топката и с параболичен удар я прати в мрежата – 0:1. Изпълнението на бразилеца беше отлично, но и вратарят на варненци Емил Михайлов не се намеси добре, след като топката влетя в неговия ъгъл. До почивката домакините така и не успяха да поемат контрол над топката и да притиснат тима на \"Лудогорец\". Те завършиха първата част с повече удари, но само един от тях беше точен. За сметка на това \"Лудогорец\" на три пъти застрашаваше вратата на Михайлов. През втората част \"Черно море\" започна да играе още по-агресивно и атакуваше по-масирано, но опитният отбор на \"Лудогорец\" знаеше как да действа във всички ситуации. Когато трябваше и вратарят Ренан се намесваше добре. До изненада не се стигна и \"Лудогорец\" спечели трите точки във Варна. Успехът е трети пореден за шампионите на \"Тича\", където преди години разградчани имаха отрицателен баланс.", "date": "2017.10.14", "title": "\"Лудогорец\" записа четвърта поредна победа в Първа лига"}
{"url": "http://www.dnevnik.bg/sport/2017/10/14/3059808_atletiko_madrid_i_barselona_podeliha_tochkite_v/", "text": "Атлетико\" (Мадрид) спря перфектния \"Барселона\" и се превърна в първия отбор през този сезон, който не губи от каталунците. В най-чакания мач от осмия кръг в  Ла Лига  двата тима завършиха 1:1, поделяйки си точките. Съперниците си поделиха и полувремената, след като преди почивката \"Атлетико\" беше по-добър, а през втората част \"Барселона\" не остави съмнение в доминацията си. След седем поредни победи каталунците записаха първо равенство, но продължават да водят в класирането. \"Барселона\" има актив от 22 точки, с пет повече от \"Реал\" (Мадрид). \"Атлетико\" е трети с 16. Победители се оказаха 64 393 зрители на  \"Уанда метрополитано\"  в Мадрид, които изгледаха голям спектакъл. Саул Нигес изведе \"Атлетико\" напред в 21-ата минута, а Луис Суарес донесе точката на каталундците девет минути преди края. \"Дюшекчиите\" не успяха да прекъснат серията си от 14 мача в Ла Лига без успех над каталунците. За последно \"Атлетико\" победи \"Барселона\" през 2010 г., а след идването на Диего Симеоне няма успех в Ла Лига, въпреки че победи два пъти този съперник в Шампионската лига. Треньорът на \"Атлетико\" обаче запази отличен актив срещу колегата си Ернесто Валверде и още няма загуба срещу него. Двамата се изправиха за десети път един срещу друг, в които Симеоне е печелил шест пъти, а четири мача са завършвали наравно.  Лионел Меси  не успя да накаже втория си най-любим съперник в Ла Лига, въпреки че изигра силен мач. Още в 30-ата секунда каталунците можеха да открият резултата като Меси се озова в наказателното поле на \"Атлетико\", но бързо бееш обграден от четирима и загуби баланс. \"Дюшекчиите\" отговориха много бързо и до 15-ата минута създадоха две сериозни опасности пред Марк-Андре тер Щеген. В основата и на двете беше Антоан Гризман, който беше неуловим за защитата на каталунците. Първо Кореа изведе французина на отлична позиция и той стреля от малък ъгъл, но Тер Щеген успя да спаси. Малко по-късно Гризман тръгна на скорост, преодоля елементарно Пике и стреля с левия крак, но вратарят на \"Барселона\" отново беше на мястото си. Футболистите на Диего Симеоне бяха отлично подредени и за пореден път показаха, че са майстори на дефанзивната игра. Освен, че действаха перфектно в отбрана, \"дюшекчиите\" бяха много опасни и напред, а в 21-ата минута вече водеха в резултата. От около 22 метра Саул с фалцов удар не остави шансове на Тер Щеген и откри – 1:0. Халфът отбеляза първото си попадение за сезона, а то дойде след 18 паса, при които топката мина през седем различни играча в червено-бяло. Атаката започна още от капитана Габи Фернандес дълбоко в половината на \"Атлетико\". Съвсем очаквано \"Барселона\" притежаваше топката в близо 70% от времето, но не успяваше да стигне до чисто голово положение. Меси беше пазен постоянно от двама или трима, а Луис Суарес остана изолиран в предни позиции. При подаванията на каталунците липсваше динамика, а за капак и фланговете не работеха. Първата част завърши без нова сериозна опаност на сметката на \"Барселона\", а \"Атлетико\" се прибра дълбоко в собствената си половина, чакайки възможност на контраатака. След подновяването на играта каталунците бяха много по-агресивни, започнаха да играят на по-висока скорост и разликата веднага се усети. \"Атлетико\" беше принуден да се прибере още по-плътно в половината си, което пък доведе до малко повече пространства за опити за далечни удари. В 57-ата минута Меси беше фаулиран последователно от Габи и Саул и си спечели свободен удар на много удобна позиция за левия му крак. Звездата на \"Барселона\" застана зад топката и изпълни всичко по перфектен начин, но ударът му срещна левия страничен стълб на Ян Облак. За шести път от началото на сезона изстрел на аржентинеца се спира в гредата, като по този показател Меси е на първо място от всички футболисти от Топ 5 първенствата на Европа. След тази ситуация \"Барселона\" се настани още по-трайно в полето на \"Атлетико\", а с напредване на времето примката се затягаше. Домакините не правеха абсолютно в предни позиции, а всички играчи в червено и бяло се бяха прибрали зад центъра. Дори Антоан Гризман се връщаше много често до собственото си наказателно поле, за да помага в защита. Девет минути преди края на двубоя \"Барселона\" изравни напълно заслужено. Резервата Сержи Роберто, който се включи много силно от пейката, центрира отдясно, а Луис Суарес само и това чакаше, засичайки топката – 1:1. Уругваецът отбеляза третия си гол от началото на сезона в Ла Лига. Попадението доведе нов прилив на енергия сред играчите на Ернесто Валверде, а положенията следваха буквално едно след друго. При най-чистото Андре Гомеш пусна много хитър пас за Суарес, но сантиметри не стигнаха на уругваеца да засече топката. В продължението Меси имаше нова възможност от свободен удар, но ударът му беше спасен от Облак.", "date": "2017.10.14", "title": "\"Атлетико\" (Мадрид) и \"Барселона\" поделиха точките в зрелищен мач"}
