{"url": "http://www.dnevnik.bg/politika/2017/05/04/2964759_borisov_se_zavrushta_v_ministerskiia_suvet/", "text": "Днес лидерът на ГЕРБ Бойко Борисов ще стане за трети път министър-председател на България.Процедурите по встъпване в длъжност на правителството, , ще започнат в 9 часа сутринта. Тогава, на \"Дондуков\" 2 кандидатът за министър-председател Бойко Борисов ще представи на президента Румен Радев своето предложение за структура и състав на Министерския съвет.Държавният глава ще изпълни конституционните си задължения да предложи на Народното събрание да избере кандидата за министър-председател още същия ден.Президентът ще присъства на заседанието на Четиридесет и четвъртото Народно събрание, на което ще бъдат избрани министър-председателят и членовете на Министерския съвет.След това Борисов и новият му кабинет ще отидат в Министерски съвет на \"Дондуков\" 1, за церемония по приемане на властта от служебния кабинет на Огнян Герджиков. Тя се очаква да започне към 13 часа.След това всички министри ще се отправят към министерствата си за финалните церемонии.", "date": "2017.05.04", "title": "Борисов се завръща в Министерския съвет"}
{"url": "http://www.dnevnik.bg/sviat/2017/05/04/2964437_brekzit_shte_dominira_i_mestnite_izbori_vuv/", "text": "Днес британците ще застанат пред урните за пръв път след референдума за Брекзит. Те ще гласуват на местни избори, които ще изиграят ролята на лакмус преди предсрочните парламентарни избори на 8 юни.В Източен Ретфорд - исторически 20-хиляден град, разположен в централната полуаграрна, полуиндустриална част на Англия, електоратът е разделен между Консервативната партия на премиера Тереза Мей и лейбъристите.На теория такива избори са в полза на опозицията. Само че този път картината не е много ясна заради , които чукат на вратата, и големия залог около Брекзит.Резултатите от тези местни избори, в които ще бъдат разпределени близо 5000 длъжности, ще се следят с изключително внимание заради предстоящия вот на 8 юни, в който Тереза Мей се надява да увеличи парламентарното си мнозинство. Сегашната слабост на Лейбъристката партия в национален мащаб ще се отрази на местно ниво, а от това ще спечелят торите и либералните демократи и тяхната проевропейска линия.\"Консерваторите и либералните демократи ще отбележат прогрес по отношение на изборните длъжности, а лейбъристите и (анти-ЕС партията) ЮКИП има опасност да понесат поражение\", смята професор Майкъл Трашър от Плимутския университет.Това ще е отражение на сегашния британски политически пейзаж. Според социологическите проучвания консерваторите са в зенита на популярността си. Лейбъристите са оставени на произвола на съдбата под ръководството на радикалния си лидер . Либералните демократи си възвръщат силите, след като платиха прескъпо за участието си в консервативното правителство от 2010 г. до 2015 г. Част от пейзажа е и партията ЮКИП, която загуби смисъла на съществуването си, след като бе дадено начало на  от Европейския съюз.Водещите теми на едни местни избори са много, но \"Брекзит играе важна роля, защото е в центъра на кампанията за парламентарните избори\", отбелязва Роджър Скъли, преподавател по политология в Кардифския университет. В Ретфорд, където Лейбъристката партия има мнозинство в местния съвет, след като детронира консерваторите през 2013 г., кандидатът консерватор Майк Куигли разчита на тази динамика, за да обърне нещата. \"Обикновено местните избори служат, за да бъде наказано правителството, но тази година долавям други мелодии\", каза той пред кметството, сграда от 19 век, недалеч от р. Айдъл.Опонентът му лейбърист Даръл Пълк признава, че \"се очертава оспорвана битка\". Консерваторите наблягат на Брекзит, но имам впечатлението, че избирателите се интересуват най-вече от местните проблеми\", обясни той пред АФП.Но като че ли идеята за  много допада на жителите на този град в графство Нотингамшър, недалеч от Шеруудската гора, известна заради прочутия Робин Худ. \"Бях за оставане в ЕС. Но страната реши друго и трябва да се обединим зад Тереза Мей\", заяви 64-годишният Джон Таунзенд, бивш финансов анализатор, вече пенсионер.Други изглеждат тотално обезверени от политиката. \"Чуваме само лъжи. Казваха ни, че с Брекзит повече няма да имаме вземане-даване с тях (Европа). А сега ни карат да платим 50 милиарда лири, това е някаква подигравка\", възмущава се 67-годишният Джон Магуайър.Джон Хес, политолог в Нотингамския университет, смята, че регионът ясно ще покаже какъв ще е финалният резултат, още повече че Тереза Мей \"е решила да се прицели точно в традиционните бастиони на Лейбъристката партия\".Тази теза като че ли се потвърждава от неотдавнашните визити на премиера и на Корбин, които избраха тъкмо Нотингамшър за начало на кампаниите си за парламентарните избори. /БТА", "date": "2017.05.04", "title": "Брекзит ще доминира и местните избори във Великобритания"}
{"url": "http://www.dnevnik.bg/analizi/2017/05/04/2962044_specializiranite_shamari_na_prokuraturata/", "text": "Специализираното звено \"Антикорупция\" щяло да съобщава редовно за своите действия, за да бъдат избегнати обвиненията, че държавното обвинение действа кампанийно. Това са разбрали журналисти във вторник при опит да зададат въпроси във връзка с \".Колкото и работа да е свършило звеното, колкото и често да съобщава за нея, отчетливо натежава една липса. Коментар, позиция или някакво действие от страна на прокуратурата във връзка с информацията, че Димитър Франтишек Петров - прокурорът по \"Яневагейт\", е . Нещо повече, в информацията, разпространена от сайта \"Биволъ\" и неопровергана досега официално, Франтишек е почнал да души деветокласника, преди да се намесят очевидци.Случаят е от средата на март. За него нямаше съобщение от прокуратурата. Информацията беше потвърдена пред \"Дневник\" от СДВР. Нямаше реакция и от главния прокурор (наскоро той поиска уволнение на ), но и никой от прокурорската колегия не поиска обяснение от Цацаров за това дали и какво е предприел във връзка със случая.Явно в мандата на Цацаров всичко е позволено. Или нервите на обвинителите, особено на тези, на които е възложена работата и доверието по ключови разследвания, са прекалено опънати и не издържат.Каквато и да е причината за действията на Франтишек, нищо не може да оправдае човек, заклевал се в Конституцията и който трябва да притежава високи нравствени качества, да посяга на дете. Всъщност независимо кой е човекът, който шамари и души момче в девети клас пред останалите деца - нищо не оправдава подобно поведение. Защото това са деца., пред каквато и страшна и непосредствена опасност да се изправят. Все пак Франтишек е определен да противодейства на корупцията по високите етажи на властта ( показа неговите способности - случаят беше прекратен поради липса на престъпление.)Прокурорите би трябвало да дават пример с поведението си в обществото. Но може би в мандата на Цацаров вече се налага нова представа какво трябва да бъде поведението на един прокурор.Без последствия остана (и то на два пъти) и грубото поведение на заместника на главния прокурор - Борислав Боби Сарафов. Следователи подаваха сигнали срещу него, че им е крещял и ги е обиждал на общи срещи и е оказвал натиск по разследвания. В двата случая мълчанието на държавното обвинение също беше отчетливо. А когато по тези теми се мълчи, това дава ясен сигнал - че всичко е позволено. Дали ако в инцидента не участваше прокурор, а друг човек, нямаше да има камери, психолози, въпроси, живи включвания, както и обикновено става при такива случаи... Зрелища за сметка на децата.Зрелището в случая е само в липсата на въпроси към прокуратурата, Цацаров и ръководителя на специализираното звено \"Антикорупция\", която е пряк ръководител на Франтишек и говорител на главния прокурор Румяна Арнаудова. Въпроси, от чиито отговори, или по-очаквано - липса на такива, да се разбере, дали ръководството на държавното обвинение, призвано да следи за законността, одобрява, поощрява или прощава действия като тези.Докато наблюдаваме това \"зрелище\", ще бъдем информирани колко работа е свършило специализираното звено...че да не бъде обвинена прокуратурата в кампанийност.", "date": "2017.05.04", "title": "Специализираните шамари на прокуратурата"}
{"url": "http://www.dnevnik.bg/gradska_sreda/2017/05/04/2963809_jorjeta_rafailova_arhitekt_promenite_v_ustroistvenite/", "text": "  - Това е първият общ устройствен план на голям град и на община, направен след промените през 1989 г. Целите бяха да отговори на силно променените социално-икономически условия в страната. Бяхме в условията на преминаване от изцяло планирано и държавно управлявано стопанство към пазарно стопанство. В този момент държавата вече преставаше да диктува и налага къде, какво да се строи. Тогава хората в България живееха с мисълта, че след като на тях им се признава собственост, то те могат да правят с нея каквото си поискат. За това имаме едни печални примери като \"гетото на богатите\" - кварталите \"Симеоново\", \"Драгалевци\" и \"Бояна\", където на места няма улици и канализация. ОУП даде правилата, ограниченията и рамката за новите инвеститори.- В Общия устройствен план се възприе, че няма да се ограничава височината на строежите в т.нар \"западно разширение на центъра\", по булевард \"Тодор Александров\" до бул. \"К. Величков\". Идеята беше там да се развие деловият център на София или т.нар. \"сити\". Това не означава, че отпадат останалите изисквания - например, максимален интензитет на застрояването, разстоянията до съществуващи жилищни сгради и пр.Този делови център обаче не се получи досега по две причини. Това, че нямаше ограничение на кота корниз повлия изключително силно на пазара в този район и той \"надскочи\" себе си. През 2007 и 2008 г. цените на имотите в София бяха достигнали пик и имотите в този район се препродадоха по няколко пъти, като всеки следващ предприемач плащаше печалбата на предходния.. Другата причина е, че в България навлезе и световната криза. Така застрояването в тези много скъпи имоти стана нерентабилно- Да, на някои места в града неминуемо ще се появяват високи сгради. Въпросът е колко и как точно въздействат на средата - дали ефектът е желан или я разрушават. Когато правите небостъргач, районът около него оживява. Около такива големи сгради неминуемо се заражда нов локален център. Южната част на центъра на София се разви сериозно, а северната част доста изостана и няколко високи сгради биха могли да \"дръпнат\" инвестиционния интерес за постигане на нужния баланс.Има резон в обществения дебат за високите сгради. Трябва да си съставим критерии за оценка и тогава да правим заключения. В противен случай всичко е само емоционално и непрофесионално. Когато се правят такива сгради, за всяка една от тях трябва да има по-подробни изследвания за въздействието върху градската среда, върху пространствата, за начина, по който влияе на естетиката на града.Трябва да се помисли и за други неща: дали трябва да бъдат на едно място или да маркират центровете и подцентровете. Може би, предвид мащаба на София, би трябвало да се помисли за някаква максимална кота на височина, която да не се надскача.Чл.27 е мислен навремето, още в Закона за териториално и селищно устройство, с оглед на традиционната дребна имотна структура на София. В старата част на града, където са били основно жилищните сгради със сключено застрояване, няма големи имоти. Този текст на закона е замислен да се прилага в тях, а не в промишлените зони. Идеята е, че в парцел от 300 кв. м, например, който е между две улици, не може да се построи кой знае какво, ако се спазват и останалите изисквания в закона.След промените през 1989 г. този член даде възможност и на редица . Би трябвало този член да се допълни така, че да важи само за средно и високо етажно застрояване, в случай, че имотите не са с площ над 500 кв. м.- Въпросът е доколко е необходимо и дали хората не си въобразяват, че с изменение на един устройствен план могат да решат други проблеми. Някои хора са убедени, че като сменят плана и боядисат в зелено имот между блоковете, който е възстановен, с това въпросът ще бъде решен. Не, той не е решен. Това е само отлагане във времето.Големите конфликти възникнаха с прилагането на други закони, най-вече реституционните. Хората в жилищните квартали се оказаха изправени едни срещу други. По средата сме тези, занимаващи се с планиране, без да носим отговорност, за това, че някъде съдът е възстановил земя.При създаването на Общия устройствен план имахме едно предложение, което не можа да намери реализация през годините. Това беше създаването на т.нар. \"Общинска поземлена банка\". Като идея общината трябваше да купува и уедри земята, която притежава, да я \"сложи\" в тази поземлена банка и да я използва като средство за обезщетяване на онези собственици, които имат имот, но не могат да го ползват, тъй като е под детска площадка например.Полезният ход е хората с реституирани имоти, попадащи в зони и терени за публични мероприятия, да получат земя, където да реализират намеренията си. Друго не сме измислили като ефикасен начин за решаване на този конфликт. Обезщетяването с пари е много по-скъпо и общината няма такъв ресурс. Няма кой знае колко начини да се излезе от подобна ситуация. Същевременно няма добра идея, с която да не може да се злоупотреби и от страх това да не се случва, в момента продължава да не може да има замяна.Трябва да се помисли как един такъв механизъм да работи добре, без да има възможност за злоупотреби. Трябва и да има начин общината да придобива необходимите за публични цели имоти и в същото време да бъдат справедливо обезщетени хората, без това да изисква тези огромни суми.", "date": "2017.05.04", "title": "Жоржета Рафаилова, архитект: Промените в устройствените планове само отлагат решаването на проблемите"}
{"url": "http://www.dnevnik.bg/zdrave/2017/05/04/2964737_priasno_izceden_ili_ne_-_plodoviiat_sok_ne_e_suvsem/", "text": "Щом плодовете са полезни, значи и сокът им сам по себе си е полезен. Тази логика кара почти всеки родител редовно да добавя сок в менюто на детето си - със закуската или между хранения, за предпочитане прясно изцеден, защото така е дори още по-полезен.Но тази логика е грешна и всъщност сокът, пресен или не, не е най-доброто нещо нито за децата, нито за възрастните, предупреждават американски екип от лекари ендокринолози и педиатри пред . Те обръщат внимание специално на най-популярните плодови напитки като сок от портокал и ябълка.Широкото убеждение според анкета в САЩ е, че плодовият сок е поне толкова полезен, колкото е и самият плод. Един от трима души смятат така. То се налага и от държавната политика там, която още от 70-те добавя натурални сокове към здравните препоръки и социалните програми за деца и бременни, както и в бюфетите в училищата; а също и от по-новата мода във фитнесите, заведенията и магазините за здравословно хранене да се предлагат фрешове, смутита и всякакви вариации на напитки от естествени продукти.Плодовите фрешове се рекламират като източник на огромно количество витамини, и като лека и обогатяваща алтернатива на пакетираните сокове с консерванти и добавена захар или на газираните напитки. Но по същество те не са много по-различни, само заради това, че са прясно изцедени и без допълнителен подсладител, отбелязват експертите.Причината е, че при изцеждането на плода се изхвърля по-голямата част от него, която наистина е полезна. В корите на ябълките, в семките на малините, в ципите на портокалите - там се намират всички фибри, антиоксиданти, фитонутриенти, витамини и минерали, които правят плода ценен за здравето, и които отиват в боклука при производството на плодов фреш.Друг минус е и това, че когато калориите се приемат под формата на напитка вместо като храна, стомахът и мозъкът не получават същото усещане за засищане, а същевременно те са много повече. Ако в един портокал се съдържат около 45 калории, то в чаша портокалов сок достигат до около 110, а ако се комбинира с банан и къдраво зеле, което е изключително популярен продукт в културата на здравословния живот в САЩ в момента - дозата става около 380 калории. Така на практика фрешът дава прекалено голямо количество калории наведнъж, без обаче да се усеща като пълноценно хранене. И понеже не се дъвче и не се задържа в стомаха за дълго - скоро след това отново се чувства глад.Тази закономерност е доказана и с експеримент с възрастни хора, при който в последователни дни режимът им на хранене включвал една цяла ябълка, сок от ябълка, или пюре от ябълка с добавени фибри в равни количества калории преди вечеря. 15 минути след приема на всеки от продуктите, им се предлагала обилна вечеря, като само в дните, в които участниците изяждали плода, в последствие отчетливо се хранили по-малко, т.е. вече са се чувствали сити. Според специалистите това показва, че и самото усилие на дъвченето има съществено значение за усещането за ситост.Американската академия по педиатрия препоръчва максимална консумация на плодов сок за деца до 170 мл на ден. В същото време обаче официалната статистика за страната показва, че децата, които получават редовно тази или по-висока доза, са по-ниски и по-тежки от връстниците си, при които това не е част от ежедневното меню.Специалистите, цитирани в \"Уошингтън поуст\", препоръчват наистина количеството да се намали, малките деца да пият повече вода и мляко, а за възрастните, и особено хората с диабет, да се направи едно важно уточнение - че плодовият сок е по-скоро лакомство, отколкото здравословен избор.", "date": "2017.05.04", "title": "Прясно изцеден или не - плодовият сок не е съвсем полезен, предупреждават лекари"}
{"url": "http://www.dnevnik.bg/sviat/2017/05/04/2964640_kakvo_misliat_makron_i_lyo_pen_za_otbranata_nato_i/", "text": "Който и да спечели балотажа на френските президентски избори в неделя, предстои чувствително разместване и в структурите за сигурност в Европа. И Еманюел Макрон, и Марин льо Пен имат свои планове за мястото на Франция, а тонът бе зададен от позициите на четиримата водещи кандидати за първия тур.Трима от тях се обявиха против санкциите на Запада срещу Русия, двама биха искали Франция да напусне военното командване на НАТО и може би дори да извадят страната от алианса, един настоява за драстично засилване на отбранителното сътрудничество в Европа, за да се намали зависимостта от непредвидимата нова власт във Вашингтон.След като Макрон и Льо Пен очаквано продължиха към балотаж вниманието продължи да е фокусирано върху икономиката, имигрантите, опасността от \"Фрекзит\" и какви намерения имат двамата за бъдещето на ЕС и еврозоната. Последиците за НАТО и други елементи от структурите за сигурност на Запада може да бъдат също толкова сериозни и да дойдат в момент, когато още не е отшумял ефектът от избирането на Доналд Тръмп за президент на САЩ.Според Франсоа Езбург, анализатор към парижката Фондация за стратегически изследвания и бивш служител на министерството на отбраната една победа на Льо Пен би била \"катастрофална\". Това ще предизвика демонтиране на спазвана 65 години политика за международни отношения и сигурност в едната от двете западноевропейски ядрени сили, шестата по големина армия в света и в страна с право на вето в Съвета за сигурност на ООН. \"Владимир Путин ще се възползва. Рискът от война в Европа или извън нея ще стане доста голям.\"Базираната в Лондон Европейска мрежа на лидерите публикува в началото на април свой анализ за позициите на отделните кандитати, в който се казва, че \"който и да спечели, френската политика за сигурност и отбрана вече няма да са същите\".Авторите посочват, че и Макрон, и Льо Пен всъщност имат по-скоро антинатовска позиция.Според  НАТО е остарял американски инструмент, обезсмиллил се с изчезването на бившия СССР. Тя е за напускане на интегрираното командване на алианса и може би на организацията изобщо в зависимост от това как ще еволюира тя по времето на Тръмп. Националстката настоява Франция да не участва във войни, които не смята за свои. Всяка френска операция зад граница трябва внимателно да бъде анализирана и водещ критерий да бъде борбата с тероризма. Така ще бъде оправдано френското присъствие в Сахел в подкрепа на бившите колонии в Африка. Но Льо Пен открито изказва съжаление, че някои съюзнички използват алианса срещу Русия. настоява, че НАТО е полезен за европейската сигурност и в частност на партньорите на изток, както и че Тръмп е създал объркване с отношението към алианса като към бизнес структура с транзакции към бюджета ѝ, а не като основен елемент на стратегическата общност на Запада. Той е казвал, че не е в интерес на Париж да се оттегля от интегрираното командване, а че Франция трябва да подсили стратегическите си съюзи, защото те били задължителен момент за водене на силна и независима политика по отбраната.Макрон смята НАТО за прекалено бюрократизирана организация, станала твърде скъпа за издържане. В програмата си той твърди, че не е в интерес на Франция да поддържа разширяване на алианса извън Западните Балкани, Швеция или Финландия. Това означава затваряне на вратата за страни като Грузия или Украйна. Той също акцентира на отбранителния характер на НАТО, т.е. смята, че интервенциите извън зоната му на отговорност трябва да се одобряват от Париж, само за зони, където директно са застрашени френските интереси.Що се отнася до възгледите на двамата за проекта  и те вещаят промени.е по принцип против всичко, идващо по линия на ЕС, защото то спъвало способността на Франция да защитава стратегическата си и оперативна независимост. Тя е категорично против идея за \"европейска армия\", но подкрепя командни структури на ЕС за подсилване на сътрудничеството в отбраната между суверенни европейски държави - нещо, което, според нея, е пределът на европейското отбранително коопериране. Тя е убедена, че Европа ще е по-добре защитена, ако всяка държава поеме сама отговорността за отбраната си. За да е напълно автономна Франция, Льо Пен предвижда да вдигне разходите за отбрана до 2% от БВП догодина и до 3% до 2022г. Други 2% от БВП тя е готова да задели \"за защита на френската конституция\".Според  президентът Тръмп би се радвал на разпадането на ЕС и да се оттегли от отбраната на континента, поради което страните членки трябва да преминат от думи към реални дела и да създадат нова стратегическа и оперативна реалност. Подкрепен от настоящия министър на отбраната Жан-Ив льо Дриан, той призовава за европейска стратегическа автономност чрез подсилени двустранни договори - предимно с Германия и Великобритания - и по-скромни формати на сътрудничество с държави, които искат и могат.Сред предложенията на Макрон е създаването на Постоянен европейски щаб (за координация с НАТО и националните щабове), формиране на Европейски Съвет за сигурност, изграждане на Европейски фондове за отбрана за финансиране на съвместни програми и общи изследвания и разработки. Центристът е също така за задействане на бойни групи на ЕС, а за финансирането на всички изброен институции той предлага до 2025г. Франция да заделя поне 2% от БВП за отбрана. Освен това е възможно емитирането на \"отбранителни облигации\" и субсидии от еврофондове за инвестиране в отбрана за онези държавни инвестиции, които са нужни за общата защита. НАТО и военното сътрудничество в ЕС не са взаимно изключващи се, но европейците трябва да се погрижат за сигурността си, т.е.  трябва да е приоритет.Отношението към санкциите и връзките с Москва стана въпрос от кампанията заради близоста на Льо Пен и донякъде на Фийон с президента Владимир Путин. Като се добави и левичарят Жан-Люк Меланшон, се получава тройка кандидати, които гледат на сближаването с Кремъл като на контриране на американското влияние и подсилване стратегическата автономност на Франция., която външният министър Сергей Лавров нарича \"реалист\" и \"антиглобалист\", твърди, че Русия трябва да се възприема като стратегически партньор, особено в борбата с \"Ислямска държава\". Според нея новият световен ред изисква лидери като Путин и Тръмп и призовава за нова ос Париж-Вашингтон-Москва. Анексирането на Крим не е незаконно, защото идва след референдум и вече е част от Русия, смята още тя. оценява сегашната външна политика на Москва като опасна и нарушаваща международното право. Кремъл е недоволен от реда в Европа и използва хибридна стратегия, военни интервенции и информационна война, за да повлияе върху общественото мнение, каза кандидатът на един от телевизионните дебати. Той обвинява руснаците в кибератаки и разпространяване на слухове с цел саботиране на кампанията му. Санкциите на Запада са необходими и трябва да останат до реализирането на Минските споразумения.Предвид настояването на Макрон, че стратегическа независимост на Франция може да се постигне през европейските инициативи, а не чрез сближаване с Путин, той държи диалогът с Москва да продължи в ясни рамки и да не се прекъснат контактите НАТО-Русия.\"Не се поддавайте на песента на сирените, в която се казва ,че основният ни съюзник ще е Русия. Трябва да говорим с Москва, но не бива ли и да сме гневни, когато там се потъпкват човешки права?\", попита Макрон на митинг, на който напомни на французите, че родината им е люлката на Просвещението и те имат дълг да говорят открито за репресиите.", "date": "2017.05.04", "title": "Какво мислят Макрон и Льо Пен за отбраната, НАТО и Путин"}
{"url": "http://www.dnevnik.bg/sport/2017/05/04/2964799_manchestur_junaited_izliza_sreshtu_selta_s_misul_da/", "text": "Целта пред \"Манчестър юнайтед\" е да \"затвори кръга и да се нарече клубът, който е спечелил всеки турнир във футболния свят\", обяви мениджърът Жозе Моуриньо преди гостуването на \"Селта\" в полуфинала на Лига Европа. \"Червените дяволи\" продължават да мечтаят за участие в Шампионската лига през следващия сезон, като една от възможностите е свързана със спечелване на този турнир.Двата отбора ще се срещнат за първи път. Португалският наставник се е изправял срещу \"Селта\" четири пъти, докато беше начело на \"Реал\" през последния си сезон 2012-13, като равносметката е три победи и една загуба.В последния си мач в Примера дивисион \"Селта\" загуби с 0:3 срещу \"Атлетик\" (Билбао). Отборът заема 11-ото място с 44 точки.\"Трябва да се борим заедно и да вярваме, че можем да постигнем резултата, за който мечтаем. За да може тази мечта да стане реалност, всеки футболист трябва да е пределно мотивиран и да положи огромно усилие. Дано вечерта за нас бъде специална\", каза треньорът Едуардо Берисо.Той добави, че \"Юнайтед\" е един от най-големите отбори, срещу които неговият отбор ще играе и посочи, че основната рецепта за успех е футболистите да не изневерят на стила си и да играят със сърцата си. \"Това е мачът, който всеки фен на \"Селта\" иска да види\".Берисо няма да може да разчита на Роси и Планас заради контузии в колената.\"Манчестър юнайтед\" . \"Червените дяволи\" са пети във Висшата лига с 65 точки, на една от топ 4.\"Не мисля чак толкова много за евентуалния ни успех в турнира. Знам само, че това е единствата титла, която \"Юнайтед\" няма. Ще бъде страхотно да затворим кръга и да кажем, че ние сме клуб, който е спечелил всеки турнир във футболния свят. С толкова много контузии определено би било огромен успех. Освен това ще можем да играем и в Шампионската лига следващия сезон\", каза Моуриньо.Той ще може да разчита на Пол Погба, Ерик Байи, Крис Смолинг, Фил Джоунс и Хуан Мата. Трайно контузени са Златан Ибрахимович и Маркос Рохо, а Люк Шоу има контузия в глезена, която получи срещу \"Суонзи\".\"Селта\", който загуби последните си три мача, ще се изправи за десети път срещу английски отбор, като балансът е пет победи и четири загуби. \"Юнайтед\" ще играе срещу испански съперник за 48-и път, като има 12 победи, 19 равенства и 16 загуби.В другия полуфинал ", "date": "2017.05.04", "title": "\"Манчестър юнайтед\" излиза срещу \"Селта\" с мисъл да \"затвори кръга\" с титла от Лига Европа"}
{"url": "http://www.dnevnik.bg/sviat/2017/05/04/2964573_rodniiat_nju_iork_posreshta_trump_za_pruv_put_otkakto/", "text": "Ню Йорк се готви да посрещне с протести Доналд Тръмп за пръв път, откакто той влезе в Белия дом.Първите действия на президента – , разхлабване на правилата за и агресивното му поведение, разгневиха либералния град.Анти-Тръмп активисти вероятно ще организират демонстрации против държавния глава и днес. \"Планираме много горещо посрещане\", казва Алексис Данциг, член на групата за съпротива Rise and Resist. Заедно с нея ще протестира и Working Families Party.Протестите ще са около военния музей \"Интрепид\", където президентът ще се срещне с австралийския премиер .Макар че е свързана изключително с Ню Йорк, по-малко от 20% от живеещите там гласуваха за него, а в любимия му Манхатън  грабна 87% от вота.Кметът Бил де Блазио и губернаторът Андрю Куомо (и двамата демократи) критикуваха възгледите му за имиграцията и посочиха, че с думите си той сам влиза в конфликт с нюйоркчани. Една трета от жителите на града са родени извън САЩ.Роден и израснал в либералния североизточен метрополис, Тръмп живее във Вашингтон вече 107 дни, откакто стана президент. Негови приятели твърдят пред Си Ен Ен, че президентът никога не е прекарвал толкова много време извън Ню Йорк. Самият той , че тъгува за предишния си живот.Сделките и любовните му истории в Манхатън непрекъснато бяха по страниците на таблоидите през осемдесетте и деветдесетте години, а шоуто \"Стажантът\" го превърна в звезда в света на бизнеса, припомня агенция \"Ройтерс\". и синът Барън още живеят в Ню Йорк с мотива, че за момчето е по-добре да завърши учебната година, преди да се премести.", "date": "2017.05.04", "title": "Родният Ню Йорк посреща Тръмп за пръв път, откакто е президент"}
{"url": "http://www.dnevnik.bg/sviat/2017/05/04/2964885_severna_koreia_razkritikuva_kitai_zaradi_iadrenata_si/", "text": "Критиките на Китай към севернокорейската ядрена програма подлагат на изпитание търпението на Пхенян и може да доведат до \"тежки\" последици. Това пише в коментарна статия, публикувана от Корейската централна телеграфна агенция и цитирана от БТА.Китай, който е най-големият търговски партньор на Северна Корея, призова неколкократно своята съседка да спре ядрените си опити и изпробването на балистични ракети.\"Всеки ден чуваме безразсъдни и абсурдни забележки от Китай, които единствено правят сегашната лоша ситуация още по-напрегната\", се казва в статията.Необичайно е за Северна Корея да критикува директно Китай, обобщават световните медии. Предишни подобни критики са били завоалирани с формулировки като \"една съседна страна\".", "date": "2017.05.04", "title": "Северна Корея разкритикува Китай заради ядрената си програма"}
{"url": "http://www.dnevnik.bg/kultura/2017/05/04/2964839_otkus_ot_kupeno_vreme_otlojenata_kriza_na/", "text": "В \"Купено време\" специалистът по икономическа социология, който е дълги години е втори директор на престижния германски институт и съветник на правителството на Герхард Шрьодер излага своята теза за кризата в отношенията между демокрацията и капитализма, чиито последици са остро видими през изминалата година, и предлага дръзки виждания за преструктуриране на Европейския съюз. Включен е и задочният му спор с един от най-важните живи интелектуалци на съвремието, Юрген Хабермас.Волфганг Щреек е автор на един от 15-те анализа на политическото настояще от сборника-платформа, заедно със Зигмунт Бауман, Славой Жижек, Бруно Латур, Иван Кръстев и други. За дебата върху двете книги в София заедно с Щреек пристига и съставителят на сборника Хайнрих Гайзелбергер. В разговора от 18.30 ч. в \"Гьоте институт\" днес ще участват проф. Стилиян Йотов и проф. Александър Кьосев.Откъсът (със съкращения) е преведен от немски от Боряна Александрова.\"Настоящата финансова, фискална и икономическа криза представлява предварителен краен момент в дълготрайната неолиберална трансформация на следвоенния капитализъм. Инфлацията, държавните дългове и частното задлъжняване бяха временни палиативи, чрез които демократичната политика успя да запази впечатлението за един капитализъм на растежа с еднакъв материален напредък за всички или даже постепенно преразпределяне на пазарни и жизнени шансове от горе надолу. И трите обаче се бяха изчерпали едно по едно и трябваше да бъдат заменени с други помощни мерки Може ли купуването на време с помощта на магията на модерните пари – периодичното контрафактично разпростиране на старите обещания на социално помирения капитализъм, отдавна изчерпали реалните си основания – да продължи по време на и след голямата криза от началото на XXI в.? Именно това бива тествано днес в един световен експеримент по места. Единствените пари все още на разположение за целта са самите виртуални запаси на централните банки Така властта преминава, поне за близкото бъдеще, към технократи, които са в състояние да закрепят банките и зависещите от техните печалби чрез все по-рафинирани инжекции от самопроизведени пари Дали това ще успее да преустанови кризата на легитимността на настоящия капитализъм за още едно десетилетие или за по-дълго, можем да се съмняваме. Много неща говорят за това, че времето, допускащо да бъде купено по този начин, може да бъде само от краткосрочен порядък. С неограниченото вкарване в употреба на пари от централната банка като последно средство за изграждане на доверие, предвид натрупаните планини от дългове, държавата се обременява с риска и това средство да се окаже негодно – като мюнхаузенски опит да се изтеглиш за косите сам от блатото Щом като капитализмът на \"държавата на консолидацията\" не съумява повече да създаде и илюзията за социално справедливо поделен растеж, настъпва моментът, в който пътищата на капитализма и демокрацията трябва да се разделят. Най-вероятният днес изход тогава би бил завършване на хайекианския обществен модел на диктатура на защитената от демократично коригиране капиталистическа пазарна икономика. Легитимността й би зависила от това, онези, които някога са формирали нейния държавен народ, да са се научили да приравняват пазарната справедливост и социалната справедливост и да се схващат като част от един обединен пазарен народ Онези, които не биха искали да се подчинят на пазарната справедливост, ще разполагат – при икономически неутрализираните институции на политическото формиране на воля – единствено с възможността за квалифицирания през късните 90 години като извънпарламентарен протест: емоционален, ирационален, фрагментиран, безотговорен – точно това, което трябва да се очаква, когато демократичните пътища за артикулиране на интереси и изясняване на предпочитания са преградени, защото от тях може да се очаква все едно и също или защото това, което излъчват те, вече е без значение за \"пазарите\".Алтернативата на капитализма без демокрация би била демокрация без капитализъм – поне без капитализъм, какъвто го познаваме. Тя би била друга утопия, конкурираща се с хайекианската. За разлика от последната обаче не би била в унисон с историческите тенденции, а противно на тях би настоявала за обръщането им. Заради това и заради огромната организационна и практическа преднина на неолибералното решение, както и заради страха от неизвестното, неизбежно свързан с всяка промяна, днес тя изглежда съвършено нереалистична. (Във всеки случай същото дълго време беше валидно и за хайекианската утопия – през цялата дълго просъществувала кейнсианска ера.) И при нея би се изхождало от изпитания опит, че демократичният капитализъм не си е спазил обещанията – но като се приписва вината не на демокрацията, а на капитализма. Тя не би се интересувала от постигане на социален мир чрез икономически растеж и въобще от социалния мир, въпреки растящото неравенство, а от подобряване на ситуацията на изключените от неолибералния растеж, при необходимост и за сметка на социалния мир и растежа.Ако демокрацията означава да не се позволява социалната справедливост да бъде прекроена в пазарна справедливост, тогава демократичната политика би трябвало на първо място да е ангажирана с отмяната на нанесените в резултат на четири десетилетия неолиберално развитие институционални опустошения и защитата и поддържането в изправност по възможно най-добрия начин на остатъците от онези политически институции, с чиято помощ навярно би се удало модифицирането на пазарната справедливост посредством социалната справедливост или дори замяната на първата от втората. Само в този материален контекст би имало смисъл днес въобще да говорим за демокрация, тъй като само така можем да избягаме от опасността да бъдем залъгани с \"демократизиране\" на институциите, от които нищо не зависи. Днес демократизиране би трябвало да означава изграждане на институции, с които пазарите отново могат да бъдат поставени под социален контрол: пазари на труда, позволяващи воденето на социален живот, пазари за стоки, съхраняващи природата, пазари за кредити, неизкушаващи към масова продукция в името на неизпълними обещания. Преди нещо такова да може да намери сериозно място в дневния ред, би се нуждаело най-малкото от дългогодишна политическа мобилизация и трайни смущения на формиращия се понастоящем социален редОнова, което се вижда, са растящите конфликти между народите на Европа и вътре в техните рамки относно това колко дължат едните на другите – \"реформи\", от една страна, и компенсационни плащания от друга – и кой от малките хора, и кой от големите колко разходи трябва да понесе и колко пък може да отнесе в своя полза. Могат ли да бъдат омиротворени конфликтите, които днес са на път да разкъсат еврозоната, чрез нейното демократизиране? Би ли могло едно демократизиране да неутрализира националните конфликтни линии в рамките на еврозоната посредством пресичащи ги социални и икономически конфликтни линии?В Западна Европа днес най-голямата опасност вече не е национализмът, а е хайекианският пазарен либерализъм.", "date": "2017.05.04", "title": "Откъс от \"Купено време: Отложената криза на демократичния капитализъм\""}
{"url": "http://www.dnevnik.bg/sviat/2017/05/04/2964903_tereza_mei_obvini_es_v_opit_da_vliiae_na_britanskite/", "text": "Британският премиер Тереза Мей обвини политици и представители на Европейския съюз в опит да повлияят чрез заплахи за цената на Брекит върху резултата от извънредните парламентарни избори, които тя поиска за 8 юни.Преднината на нейната Консирвативна партия леко намаля през последните дни, но остава двуцифрени процентни пунтктове спрямо опозиционните лейбъристи. Мей разчита на голяма победа, която да подсили позициите ѝ точно преди началото на преговорите за напускане ан ЕС.Премиерът говори пред резиденцията на \"Даунинг стрийт\" 10 в самото начало на предизборната кампания и каза, че някои хора в Брюксел не искат преговорите за Брекзит да успеят.\"Позициите на Великобритания за преговорите бяха неправилно представени в европейската преса, позицията на Европейската комисия се втвърди, европейски политици отправиха заплахи срещу Великобритания. Всичко това умишлено бе направено в такъв момент, че да повлияе на резултатите от парламентарните избори\", заяви Мей.Висш представител на Лейбъристката партия критикува позицията ѝ, защото според него да се впускаш в битка с партньорите от ЕС намалява, а не увеличава, шансовете за споразумение. Но съпартиец на премиера каза, че критиките от Европа са си направо PR подарък в началото на кампанията, който Тереза Мей с удоволствие ще използва отново и отново.Представяйки се като \"защитничка на Великобритания\", тя каза още, че \"последните събития показаха, че каквито и да са желанията ни и колкото и да е разумна позицията на други европейски лидери, някои хора в Брюксел не искат преговорите да успеят. Кой не иска Великобритания да просперира?\"\"Точно обратното - аз ясно заявих в писмото си до Председателя на Европейския съвет миналия месец, че като напуска ЕС Великобритания не иска да навреди на приятелите и съюзниците си на континента. Продължаваме да вярваме, че каквато и да е сделка е по-добра от липсата на сделка. Но ние искаме сделка, искаме дълбоко и специално партньорство с ЕС, искаме ЕС да успее.Успехът на Брекзит е централен за националния ни интерес и е централен за собствената ви сигурност и просперитет. Защото ако не успеем правилно да направим нещата, последиците ще бъдат сериозни и ще бъдат усетени от обикновените работещи хора в страната. Ако преговорите се объркат, ще бъдат застрашени икономическата ви сигурност и новите възможности, които търсите за вашите семейства, просто няма да се появят.Ако не държим твърдо на позициите си и не проведем правилно преговорите, рискуваме добре платените работни места, които искаме за децата си и техните деца.Ако оставим бюрократите в Брюксел да ни прегазят, ще изгубим шанса да изградим еднопо-честно общестно с реални възможности за всички негови членове.\"Мартин Зелмайр, началник на кабинета на Жан-Клод Юнкер е сочен като един от най-влиятелните хора в Брюксел във воденето на преговорите, коментира в сряда, че напускането на Великобритания не може да бъде превърнато в успех, но може да бъде управлявано по прагматичен начин.\"Брекзит никога няма да стане успех, защото е тъжно и достойно за съжаление събитие, но може да бъде управляван по професионален и прогмотичен начин\", обясни той.Зелмайр е смятан за източникът на информацията за това как е протекла вечерята в Лондон между Мей и Юнкер, публикувана във \"Франкфуртер Алгемайне Цайтунг\" (ФАЦ). Според неделното издание на ФАЦ, шефът на ЕК не се произнесъл много ласкаво за британската премиерка. По думите му, тя обитавала някаква \"галактика на неведението и илюзиите\". Мей нямала никаква представа за комплексността на предстоящите преговори за Брезкит, с което поемала риска те да се провалят. ", "date": "2017.05.04", "title": "Тереза Мей обвини ЕС в опит да влияе на британските избори"}
{"url": "http://www.dnevnik.bg/politika/2017/05/04/2964897_blagodarenie_na_sasho_donchev_purvanov_nauchil_v/", "text": "Президентът на България между 2002 и 2012 г. Георги Първанов научил в Москва руската дума \"жулик\", тоест мошеник, изказана по адрес на шефа на \"Овергаз\" Сашо Дончев. \"Той не е ли някакъв жулик\", бил питан Първанов, с което Москва показала отношението си към българския бизнесмен.Това разказа Първанов в интервю за Би Ти Ви по повод че през 2009 г. Първанов и руският президент Владимир Путин опитвали да наложат свой представител в борда на \"Овергаз\".\"Това е нелепо. Дончев има проблеми в Москва не отскоро и опитва да прехвърли вината на здравата глава - дали ще е Първанов, Цацаров или който и да било\", каза Първанов. По думите му в разговорите си с Путин той е преследвал само една цел - премахването на посредниците в доставките на газ. \"Това е моя идея. Завиждам на Борисов, че крушата узря тогава\", коментира той премахването на посредниците по време на първото управление на ГЕРБ.Според Първанов срещата между Дончев и главния прокурор Сотир Цацаров в кабинета на активиста на БСП и бизнесмен Георги Гергов е пример за задкулисие и паралелни действия - подход, заради който той преди време напуснал БСП. В същото време подчерта, че по-важно от формата на срещата е съдържанието й и дали Дончев е искал да използва прокуратурата като бухалка.Първанов изказа скептицизъм за назначаването на Валери Симеонов за вицепремиер по демографията, защото според него Симеонов няма подготовка по темата, а и заради позицията му спрямо малцинствата. Той изрази разочарование и от назначението на Екатерина Захариева за външен министър, което, по думите му, е знак, че България ще продължи с политиката на президента Росен Плевнелиев и външния министър в кабинета \"Борисов 2\" Даниел Митов. Според Първанов стълбовете на новото правителство ще са Томислав Дончев, Владислав Горанов и Цецка Цачева.", "date": "2017.05.04", "title": "Благодарение на Сашо Дончев Първанов научил в Москва руската дума за \"мошеник\""}
{"url": "http://www.dnevnik.bg/detski_dnevnik/2017/05/04/2964667_svruhtolerantni_li_sa_roditelite/", "text": "Книгата \"Митът за разглезеното дете\" изглежда като предизвикателство срещу свръхконсервативното и ултрамодерното възпитание, съобщиха от издателство \"Колибри\".Авторът Алфи Кон приканва читателя да преразгледа схващанията си за децата и родителските грижи. Той се спира на обвиненията, че родителите са свръхтолерантни, а децата - разглезени, като всяко поколение настоява, че проблемът не е бил никога толкова сериозен. Втората група обвинения държи сметка на родителите за \"прекомерните грижи\".Книгата разглежда и редица ситуации, при които децата са закриляни от неприятни изживявания или им е позволявано да се чувстват по-удовлетворени от себе си, отколкото заслужават. Твърдението е, че децата се хвалят прекомерно, че лесно им се пишат отлични оценки, дава им се възможност да се приберат у дома с награда, макар че никого не са победили. Според Алфи Кон разумната алтернатива на свръхгрижовното възпитание не е полагането на по-малко грижи, а на по-добри. Алтернативата на свръхтолерантността не е да бъде упражняваме повече контрол, а да бъдем по-адекватно отзивчиви. Алтернативата на нарцисизма не е конформизъм, а обмислено бунтарство.Алфи Кон е американски учен, социолог, лектор и експерт по възпитание на децата и по поведенческа психология, широко известен с критиките си към традиционните възпитателни методи. Автор е на 14 книги и на множество статии, участвал е в стотици телевизионни и радиопрограми, книгите му са преведени на 20 езика. На български са преведени \"Губим в надпреварата да печелим\" и \"Митът за дисциплината\".", "date": "2017.05.04", "title": "Свръхтолерантни ли са родителите"}
{"url": "http://www.dnevnik.bg/na_put/2017/05/04/2964405_poshtenski_stancii_v_dulbokoto/", "text": "Кога за последен път ви се е налагало да пуснете спешно писмо или пощенска картичка докато се гмуркате в морето? Решение на подобен \"проблем\", ако би възникнал, се предлага на четири места в света - във Вануату, в Япония, в Норвегия и на малазийския остров Лаянг-Лаянг, пишеНа остров Хайдауей - един от 83-те на архипелага Вануату, подводната пощенска станция работи от 2003 г. На обявения за рай на водолазите остров специално за тях на три метра дълбочина е монтирано пощенско гише от фибростъкло. Офисът си има работно време и няколко служители, които приемат водонепропускливите картички и им слагат печати със специално неотмиващо се мастило. Извън работното им време писмото може да се пусне в подводната пощенска кутия. в света се намира на 10 м дълбочина край японското рибарско градче Сузами в префектура Вакаяма. Инсталирана е през 1999 г. като част от поклонническия път Кумано Кодо, защото в града липсвали други забележителности.Клиентите купуват водоустойчиви картички от близкия магазин, надписват ги със специално неразтворимо мастило и ги пускат в червената поща в морето. Веднъж на няколко дни служител събира пратките и ги отнася в наземната пощенска станция. Всяка година по този начин се изпращат между 1000 и 1500 послания.Малазийските пощи счупиха рекорда след като през 2015 г. спуснахана остров Лаянг-Лаянг. Там практиката е пратките да се изпращат запечатани в специални найлонови пликове, а печатът е на малазийската Книга на рекордите.В южния норвежкия град Ризор пък се намира единственият сух подводен пощенски офис в света. Той е на четири метра дълбочина под кея. Изпращачът пуска писмото в кутия от кея, тя се запечатва в непромокаем чувал и се сваля в подводния офис, там пратката се обработва и подпечатва и връща обратно на повърхността. Сложната за изпълнение и трудоемка идея е на местния клуб по подводни спортове, но бързо е подкрепена от местните власти.Пощенският офис  \"Sea Floor\" на Бахамските островино пък е бил първата подводна пощенска станция на света. Той е създаден от американския фотограф Джон Ърнст Уилямсън, който е един от основоположниците на подводната фотография. Той конструира специален апарат, наречен \"Фотосферата на Уилямсън\", с който се потапя на дъното на океана за снимките си на подводния свят. За да привлече финансиране за експедициите си през 1939 г. отваря символично и пощенския офис на морското дъно. Проектът обаче успява да просъществува само две години. В знак на признателност местната пощенска служба издава специална марка, посветена на начинанието на Уилямсън.", "date": "2017.05.04", "title": "Пощенски станции в дълбокото"}
{"url": "http://www.dnevnik.bg/sport/2017/05/04/2964917_san_antonio_izravni_seriiata_s_hjustun_no_toni_parkur/", "text": "\"Сан Антонио спърс\" изравни серията с \"Хюстън рокетс\" от полуфиналите в Западната конференция в НБА, но вероятно няма да може да разчита на титулярния си плеймейкър Тони Паркър до края на плейеофите.\"Шпорите\" спечелиха убедителна победа със 121:96, а осем минути и половина преди края на двубоя френският гард напусна игрището с контузия в коляното.Паркър се приземи много лошо на левия си крак при стрелба с отскок. 34-годишният играч остана известно време на земята, след което опита да върви, но не успя и беше изнесен на ръце от съотборниците си. Той ще премине ядрено-магнитен резонанс по-късно днес. Веднага след мача старши треньорът на \"Сан Антонио\" Грег Попович заяви, че положението \"не е добро\".Преди контузията Паркър правеше отличен мач, като вкара осем от 13-те си стрелби от игра, включително две тройки от два опита, и беше втори по резултатност в своя отбор с 18 точки. Към тях той добави четири асистенции и три борби.Най-полезен за \"шпорите\", които взеха реванша за тежката загуба с 99:126 в първия мач, беше Кауай Ленард. Той изигра впечатляващ двубой и записа 34 точки, осем асистенции, седем борби и три откраднати топки, като реализира 13 от 16-те си стрелби от игра, в това число три тройки от четири опита.Ламаркъс Олдридж добави 15 точки и осем борби за успеха, Джонатън Симънс се включи с 14 от пейката, а Дани Грийн се отчете с 12.\"Сан Антонио\" спечели първите две части и поведе с 65:55 преди почивката. \"Хюстън\" съкрати изоставането си след 28:23 в третата четвърт, но домакините не допуснаха обрат след страхотна последна част, в която отбелязаха 33 точки и допуснаха едва 13.За разлика от първата среща, когато вкараха 22 тройки, този път \"ракетите\" вкараха само 11 от 34-те си стрелби от далечно разстояние. Звездата на отбора Джеймс Хардън беше ограничен до скромните за стандартите си 13 точки след 14 пропуска при 17-те му стрелби от игра.Най-резултатен за гостите беше Раян Андерсън с 18 точки, а Ерик Гордън завърши с 15, след като двамата вкараха седем от тройките на своя тим. Клинт Капела се отчете с 14 точки, а Пат Бевърли - с 12.Следващите два мача от серията са в Хюстън на 6 и 8 май.В другия мач от плейофите на НБА, който се игра през изминалата нощ, \"Кливланд кавалиърс\" победи \"Торонто раптърс\" със 125:103 и поведе с 2:0 в серията.", "date": "2017.05.04", "title": "\"Сан Антонио\" изравни серията с \"Хюстън\", но Тони Паркър се контузи"}
{"url": "http://www.dnevnik.bg/sport/2017/05/04/2964937_lebron_djeims_izleze_vtori_vuv_vechnata_klasaciia_po/", "text": "Звездата на \"Кливланд кавалиърс\" Леброн Джеймс се изкачи на второто място във вечната класация по брой точки в плейофите на Националната баскетболна асоциация (НБА).32-годишният играч вкара 39 точки при победата със 125:103 над \"Торонто раптърс\" и изпревари легендата на \"Лос Анджелис лейкърс\" Карийм Абдул-Джабар. Джеймс има 5777 точки в плейофите, като се доближи на 210 точки от рекордьора Майкъл Джордън. Абдул-Джабар вече е трети с 5762, следван от друга легенда на \"езерняците\" - Кобе Брайънт с 5640.От четиримата най-много мачове в плейофите е изиграл Абдул-Джабар - 237. Брайънт има 220, Джеймс - 205, а Джордън е със 179. Рекордьор по изиграни срещи в директните елиминации на НБА е Дерек Фишър с 259.\"Кливланд\" пък повече с 2:0 победи в серията след още един категоричен успех у дома и още едно чудовищно представяне на Джеймс. Той отново беше неудържим за защитата на \"Торонто\", която успяваше да го спре единствено с нарушения.Крилото на \"кавалерите\" вкара 10 от 14-те си стрелби от игра, включително четири тройки от шест опита, и беше точен при 15 от 21 заставания на наказателната линия, а към точковия си актив добави шест борби, четири асистенции, три откраднати топки и два чадъра.Кайри Ървинг oтбеляза 22 точки и направи 11 асистенции, а Чанинг Фрай и Иман Шъмперт направиха страхотни включвания от пейката. Фрай вкара пет тройки от седем опита и общо 18 точки за 18 минути. Шъмперт беше точен при шест от осемте си стрелби от игра и записа 14 точки и шест борби за 27 минути.Демар Дероузън беше големият длъжник в състава на \"Торонто\". Най-добрият реализатор на \"раптърите\" пропусна девет от 11-те си стрелби и завърши с пет точки, след като не беше вкарвал кош до началото на последната четвърт.Йонас Валанчунас, който започна от пейката, беше най-резултатен за канадския тим с 23 точки. Кайл Лаури завърши с 20, а Серж Ибака - с 16. Нито един от останалите играчи не премина границата от десет точки.\"Торонто\" завърши мача с 46.7% успеваемост стрелбата от игра (42/90), включително 29.4% от зоната за три точки (5/17), докато баскетболистите на \"Кливланд\" записаха впечатляващи показатели - 23 точни от 42 стрелби за две точки и 18 от 33 при опитите от далечно разстояние.Следващите два мача от серията са в Торонто на 6 и 7 май, а при необходимост двата отбора ще се върнат в Кливланд за пети двубой.", "date": "2017.05.04", "title": "Леброн Джеймс излезе втори във вечната класация по точки в плейофите на НБА"}
{"url": "http://www.dnevnik.bg/politika/2017/05/04/2964674_kabinetut_borisov_3_poe_upravlenieto_hronologiia/", "text": " на ГЕРБ и коалицията \"Обединени патриоти\" (ВМРО, НФСБ и \"Атака\") беше одобрено без изненади и с убедително мнозинство от Народното събрание днес, като получи подкрепа от излъчилите го формации и партията \"Воля\" на Веселин Марешки. Водачът на ГЕРБ Бойко Борисов, който рано сутринта върна на президента Румен Радев изпълнен управленския мандат, стана първият премиер в най-новата българска история, който поема поста за трети път.Дебатът по структурата и състава на Министерския съвет продължи около два часа, през които БСП и ДПС единствени атакуваха новата власт. Социалистите обвиниха формациите от управляващата коалиция, че.Като най-ярки примери посочиха отказа на ГЕРБ да запише в коалиционното споразумение ангажимент за въвеждане в изборното законодателство на исканията за мажоритарен вот, задължително гласуване и премахване на партийните субсидии от референдума през ноември, а за Патриотите - приемането на евро-атлантическата ориентация на страната и отказа от повечето искания за социални придобивки. ДПС атакува Борисов, че с . с аргумента, че изборите ясно са показали волята на народа кой да управлява и с декларация, че винаги е пазил и ще пази правата на мюсюлманите в България. Той очерта амбициозна програма на правителството с обещание за резултати още до края на тази година.Минути преди края на тържественото заседание, завършило с полагането на клетва от министрите, тв водещият Слави Трифонов, който беше инициатор на референдума за изборни промени, изпълни заканите си и , която отказва да се съобрази с резултатите от допитването. Демонстрацията събра не повече от сто души.Следва хронологията на събитията: ", "date": "2017.05.04", "title": "Кабинетът \"Борисов 3\" пое управлението (хронология)"}
{"url": "http://www.dnevnik.bg/sviat/2017/05/04/2964924_samodovolen_banker_velika_jrica_na_straha_i_kakvo/", "text": "Четири дни преди балотажа на президентските избори във Франция двамата кандидати Еманюел Макрон и Марин льо Пен се изправиха в решаващ дебат. В него те си размениха редица обвинения, а на моменти имаше и лични нападки. Победител в дебата стана Макрон, след като 63% от гледащите сблъсъка заявиха, че той е бил по-убедителен.Основните теми, по които дебатираха двамата бяха икономическото и европейското бъдеще на страната и начините за борба с тероризма, който в последните две години стана тема номер едно във Франция. По-остра в сблъсъка беше кандидатът на крайната десница Льо Пен.\"Макрон е кандидат на дивата глобализация и социалната жестокост. Той е кандидат на икономическото ограбване на нашите големи предприятия, на раздробяването на Франция от големите икономически интереси. Той е един самодоволен банкер\", заяви Льо Пен, припомняйки миналото на кандидата на движение \"Напред\" на инвестиционен банкер и министър на икономиката.От своя страна Макрон обяви, че съперникът му лъже и това е основната ѝ стратегия. По думите му Льо Пен няма стратегия за управление и достигането ѝ до балотаж е благодарение на \"гнева на французите\". Той дори я нарече \"великата жрица на страха\".\"Аз ще работя за силно евро и силни европейски политики, които да служат на интересите на Франция\", добави Макрон.Темата за борбата с тероризма предизвика и най-сериозния дебат по време на сблъсъка между двамата кандидат-президенти. Според Макрон с крайнодесен държавен глава в страната може да стигне до гражданска война.\"Ще бъда безкомпромисен и ще водя борба срещу тероризма на всяко ниво. Льо Пен обаче може да попадне в капана, който терористите залагат и който тласка Франция към гражданска война\", каза още 39-годишният Макрон.\"Имате снизходително отношение към ислямския фундаментализъм и не проявявате достатъчно твърдост по отношение на ислямския екстремизъм. Вие сте срещу всички сериозни предложения за подобряване на сигурността\", отвърна Льо Пен.Тя добави, че Франция със сигурност ще бъде управлявана от жена и това ще е или тя или канцлерът на Германия Ангела Меркел. Думите ѝ дойдоха, след като заяви, че ако Франция излезе от Европейския съюз, ще спестява по 9 млрд. евро на година.\"Брекзит ще струва на Великобритания от 60 до 100 милиарда евро\", отговори Макрон.Макрон води убедително с около 20 процентни пункта пред Льо Пен според последните социологически проучвания, а малко преди дебата бе публикуван и още един сондаж, според който  през юни.", "date": "2017.05.04", "title": "Самодоволен банкер, велика жрица на страха и какво още си казаха Макрон и Льо Пен в последния си дебат"}
{"url": "http://www.dnevnik.bg/skorost/2017/05/04/2964971_leksus_nx_pribavi_agresiia/", "text": "Впечатляващият с футуристичните си форми кросоувър \" мина през фейслифт само три години след лансирането. Промените отпред и отзад са с цел да засилят агресивното излъчване на автомобила, като са обхванали фаровете, радиаторната решетка, светлините за мъгла, броните, стоповете и т.н. В гамата от джанти пък се появяват две нови предложения.Промените в салона пък са имали за цел да подсилят спортното, но и луксозното излъчване на колата. Екранът в центъра на арматурното табло е с 3.3 инча по-голям и вече е 10.3-инчов.Променена са бутоните за основните настройки. Возещите се отзад пък вече имат възможността да регулират температурата в тази част на кросоувъра.Подложката за безжично зареждане на смартфони е уголемена, за да събира по-големи телефони. Броят на USB входовете е увеличен, техните места са променени, като в същото време осигуряват и по-бърз заряд.Новост е и възможността вратата на багажника да се отваря без ръце, само с прокарване на крак под задната броня.Както и досега \"Лексус NX\" ще се предлага с бензинов турбомотор, както и в хибридна версия, комбинираща двигател с вътрешно горене и електромотор. И двете версии на колата са снабдени със специална система за генериране на звук като от расов спортен автомобил в салона.Промени има в настройките на окачването и кормилното управление. Намалени са и нивата на шум в салона. Голямата промяна обаче е предлагането на ходова част с променливи характеристики.Сред системите за сигурност се появяват предупреждение за опасност от сблъсък с функция за автономно спиране, ако водачът не реагира, адаптивен круиз контрол и сигнализация за напускане на избраната лента на движение.", "date": "2017.05.04", "title": "\"Лексус NX\" прибави агресия"}
{"url": "http://www.dnevnik.bg/sport/2017/05/04/2964947_uefa_testva_promiana_v_izpulnenieto_na_duzpi_za_da_gi/", "text": "Изпълнението на дузпи за определяне на победител в мачовете на директни елиминации може да бъде променено, за да стане по-справедливо.Промяната предвижда вместо двата отбора да стрелят в реда, в който са започнали, те да застават зад бялата точка по схема, сходна с тази в тайбрековете в тениса. Например отбор А изпълнява пръв, след което отбор Б изпълнява две поредни дузпи и т.н. Новата система е наречена АББА, а редът на изпълнение отново ще се определя с жребий чрез монета.Европейската футболна федерация (УЕФА) вече тества новия метод на изпълнение, а сега за пръв път ще го изпробва в официални турнири - европейските първенства за юноши и девойки до 17 години в Хърватия и Чехия. Надпреварата при момичетата започна във вторник и ще продължи до 14 май, а при момчетата - в сряда и ще завърши на 19 май. Целта на промяната е да се намали предимството, което има отборът, който изпълнява пръв. Проучванията показват, че изпълняващият пръв печели в 60% от случаите. \"Хипотезите са, че играчът, който изпълнява втори в дадена двойка, е подложен на много по-голямо психическо напрежение\", се казва в изявлението на УЕФА.Международният футболен борд (IFAB), който определя промените във футболния правилник, даде зелена светлина на УЕФА за тестването на новата схема. Това е знак, че е възможно в близките една-две години тя да бъде въведена в най-големите турнири.", "date": "2017.05.04", "title": "УЕФА тества промяна в изпълнението на дузпи, за да ги направи по-справедливи"}
{"url": "http://www.dnevnik.bg/bulgaria/2017/05/04/2964939_osem_dushi_ostavat_v_bolnica_sled_katastrofata_s/", "text": "Осем души остават в болницата в Монтана след при която турски ТИР удари автобус с пътници. След сблъсъка автобусът падна в дере. При инцидента загина 21-годишна студентка, съобщава Би Ти Ви.Началникът на хирургията в монтанската болница Красимир Каменов уточни, че трима от пострадалите са в критично състояние. Общо 12 души са минали за преглед, като сред ранените има такива с гръдни травми, черепно-мозъчни травми и други сериозни контузии.Сред пострадалите е имало и бременна в осмия месец жена. Наложило се е да бъде направена операция и бебето да бъде извадено. То е в добро състояние, но заради преждевременното раждане е на апаратно дишане.Инспектор Елвис Иванов от сектор \"Пътна полиция\" в Монтана заяви за Нова телевизия, че е образувано досъдебно производство за инцидента. Назначена е техническа експертиза и в близките дни ще стане ясно каква е причината за катастрофата. По думите му камионът се е движил със 100 км/ч.", "date": "2017.05.04", "title": "Осем души остават в болница след катастрофата с автобус край Смоляновци"}
{"url": "http://www.dnevnik.bg/bulgaria/2017/05/04/2964949_tovaren_vlak_derailira_krai_pirdop/", "text": "Товарен влак дерайлира в района на гара Пирдоп, съобщава БНР. Все още няма официална информация за причините за инцидента, но по първоначални данни няма пострадали.Заради дерайлиралия влак се налагат промени в маршрута на останалите железопътни машини, пътуващи по подбалканската линия. В момента аварийни екипи разчистват жп трасето.Пътниците от влака ще бъдат превозени с автобуси, уточняват от БДЖ.", "date": "2017.05.04", "title": "Товарен влак дерайлира край Пирдоп"}
{"url": "http://www.dnevnik.bg/bulgaria/2017/05/04/2964977_bulgarite_jiveiat_s_roditelite_si_do_30-godishna/", "text": "Българите живеят с родителите си до 29-30-годишна възраст. Това сочат данни от анализ на Евростат за средната възраст на младите европейци, които са напуснали родителското домакинство през 2015 г., съобщава БТА.Според проучването мъжете в България напускат родителите си на около 31 години. Жените предприемат този ход сравнително по-рано – на 27-годишна възраст.Трябва да се отбележи, че през 2015 г. данните на Националния статистически институт показват, че в страната живеят малко над 850 хил. души на възраст между 20 и 30 години. Малко повече от половината от тях са мъже. Очаква се демографската криза в България да свие тази група до 650 хил. души през 2025 г.От Евростат посочват като основни причини за продължителното съвместно съжителство между две поколения у нас липсата на работа и на пари за издръжка на младите, липсата на средства за купуване на собствен дом от младите или силна семейна привързаност между деца и родители.В Европейския съюз средната възраст на младежите, напускащи родителите си, е 26.1. В държавите членки обаче съществуват значителни различия.В Швеция младежите излизат от дома на родителите си на 19.7 години, а в Дания и Финландия съответно на 21 и 22 години. В противоположния край на скалата са младите хора в Хърватия, които остават при родителите си до 31.4-годишна възраст, следвани от Малта - 31.1 години, и Словакия – 30.9.", "date": "2017.05.04", "title": "Българите живеят с родителите си до 30-годишна възраст, сочи анализ на Евростат"}
{"url": "http://www.dnevnik.bg/bulgaria/2017/05/04/2964964_deputatite_othvurliha_predlojenieto_na_bsp_zaplatite/", "text": "Народното събрание отхвърли проекторешението, внесено от БСП, за замразяване на депутатските заплати.\"За\" гласуваха 76 депутати, между които двама от ДПС, 50 бяха \"против\" и 82-ма се въздържаха, съобщи БНТ.Данаил Кирилов от ГЕРБ изтъкна, че същото предложение е подлагано на гласуване миналата седмица при обсъждането на Правилника за организацията и дейността на Народното събрание, и затова според изискванията трябва да се изчакат три месеца преди да бъде разглеждано отново.Лявата опозиция предлагаше основната заплата на народните представители да бъде замразена на нивата от декември 2016 г. - 2976 лв. месечно вместо да се увеличи на 3210 лв. Според правилника заплатата на депутатите се преизчислява на всеки три месеца в зависимост от средното месечно възнаграждение в обществения сектор.", "date": "2017.05.04", "title": "Депутатите отхвърлиха предложението на БСП заплатите им да се замразят"}
{"url": "http://www.dnevnik.bg/biznes/2017/05/04/2965013_valeri_simeonov_se_zahvashta_s_turizma/", "text": "Бъдещият вицепремиер Валери Симеонов обяви, че най-вероятно първото, с което ще се захване на поста, е да се прегледа спешно нормативната уредба, за да се види с какво може да се подпомогне туризмът малко преди началото на летния сезон.Това обяви самият той в директно включване от кулоарите на Народното събрание в ефира на БНТ.Симеонов не влезе в детайли, нито обясни дали това ще означава, че в ресорите му на вицепремиер ще е и туризмът, който от предишния мандат на Борисов разполага със свое министерство.Междувременно в края на април, че Симеонов е собственик на хотел в Малко Търново. Симеонов е съдружник във фирмата - собственик на хотела, в който без обществена поръчка се настаняват военнослужещи, командировани по границата за охраната ѝ. Справка в Търговския регистър обаче показа, че Симеонов е излязъл от няколкото фирми, в които е участвал.В ресорите на Симеонов засега е предвидено да отговаря за икономиката и демографията. Днес той обясни, че сам е пожелал тези ресори, защото не му се понравила възможността да бъде вицепремиер \"без ресори и без ангажименти\".Симеонов обяви, че второто най-важно според него е да се работи за увеличаването на пенсиите, като сам уточни, че това не му влиза в ресорите.От разговора се разбра, че още няма решение кой ще е начело на парламентарната група на \"Обединените патриоти\" след като и той, и Красимир Каракачанов поемат министерски постове.В отговор на въпрос той обяви, че нарушаването на управленската програма би разклатило кабинета и че трябва да се използват всички средства, за да се изпълнява тя.", "date": "2017.05.04", "title": "Валери Симеонов се захваща с туризма"}
{"url": "http://www.dnevnik.bg/citat_na_deniia/2017/05/04/2965011_citat_na_denia_ne_sme_ksenofobi_kakto_ni_uprekvat/", "text": "Това обяви в пряко включване от парламента пред БНТ бъдещият вицепремиер Валери Симеонов.Той коментира това в отговор на въпрос дали липсата на представител на друг етнос в новия кабинет е изискване от страна на \"Обединените патриоти\". Въпросът е по повод очакването, че отново Вежди Рашидов щеше да бъде министър на културата, но в списъка на ГЕРБ името му бе заменено с това на театралния режисьор Боил Банов.Симеонов обясни, че с Вежди Рашидов били в добри отношения, а в редиците на Патриотите имало представители на различни етноси.", "date": "2017.05.04", "title": "Цитат на деня: Не сме ксенофоби, както ни упрекват етнофашистите"}
{"url": "http://www.dnevnik.bg/biznes/2017/05/04/2964975_fond_zemedelie_plati_89_mln_lv_za_proizvodstvo_na/", "text": "Държавен фонд \"Земеделие\" преведе повече от 89 млн. лева субсидии на над 41 хил. земеделски стопани по Схемата за преходна национална помощ за тютюн, необвързана с производството, съобщиха от разплащателната агенция.Субсидията е изплатена в пълен размер за Кампания 2016 на производители, отглеждали сортовите групи \"Каба Кулак\", \"Бърлей\", \"Вирджиния\" и \"Басми\" през референтния период 2007 - 2009 година.Подпомагането по схемите за преходна национална помощ е по реда за прилагане на схемите за директни плащания.Право на подпомагане по схемата за тютюн имат земеделски стопани, които са отглеждали тютюн през която и да е година от референтния период 2007 - 2009 г., изкупен и премиран по реда на Закона за тютюна и тютюневите изделия.Размерът на плащането за преходна национална помощ за тютюн, необвързана с производството, е определен със заповед на министъра на земеделието и храните.Сумите би трябвало да се използват от производителите, за да се насочат към друг вид производство, доколкото в ЕС не се подпомага отглеждането на тютюн. ", "date": "2017.05.04", "title": "Фонд \"Земеделие\" плати 89 млн. лв. за производство на тютюн"}
{"url": "http://www.dnevnik.bg/sviat/2017/05/04/2965016_izvunredna_sreshta_v_bukingam_razpali_panika_za/", "text": "Паниката за здравето на британската кралица Елизабет II е неоснователна, съобщиха редица английски медии, след като късно снощи в. \"Дейли мейл\" съобщи, че висши служители на монархията от цялата страна са били привикани спешно в Бъкингамския дворец.Вестникът уточняваше, че пред служителите ще говорят лорд-камерхерът – управителят на кралското домакинство, и личният секретар на кралицата. Срещата ще се проведе в 10:00 местно време днес.Няма причина за тревога по отношение на здравето на кралица Елизабет Втора или съпруга ѝ принц Филип, съобщи високопоставен източник на агенция \"Ройтерс\", същото потвърди и кореспондент на Би Би Си.Многобройни медии категорично отричат срещата да се провежда заради смърт в семейството.Таблоидът \"Експрес\" посочва, че е възможно да става въпрос за добра новина – годеж на принц Хари например. Но ако това бе случаят, обявлението би трябвало да дойде от двореца Кенсингтън.Бъкингамският дворец трябва да премине през огромен ремонт в идните години, освен това е възможно кралицата да обяви, че ще намали още повече ангажиментите си и да премине в \"полупенсия\", спекулира \"Експрес\".Бившия прессекретар на  – Дики Арбитър, също коментира в \"Туитър\", че може служителите да са свикани, за да им се разяснят планове за ремонт в двореца и че провеждането на подобни срещи не е необичайно. Лорд-камерхерът обикновено организира подобна среща веднъж годишно. Извънредното събиране е необичайно, но не е безпрецедентно.Публикацията въпреки това разпали тревога за кралицата, която отпразнува 91-ия си рожден ден преди дни. Кралица Елизабет е най-възрастният монарх на света и най-дълго управлявалият британски монарх.Тя е много популярна сред народа и засега непрекъснатите слухове, че ще се откаже от трона, не са се оправдали. \"Може да ми е баба, но освен това е и шефът\",  принц Уилям преди две години.Въпреки възрастта на кралица Елизабет и принц Филип, който тази година ще навърши 96 г., те все още имат доста натоварено разписание. Макар кралицата да  си през последните години и да прехвърли част от отговорностите си на принцовете Чарлс, Уилям и Хари, тя все още е много активна и има над 300 ангажимента годишно – много повече от внуците си.В сряда монархът се срещна с премиера Тереза Мей, за да приеме формално разпускането на парламента преди изборите през юни, съпругът ѝ – принц Филип, се появи на официално събитие вчера.Миналата година тя  в Сандрингам за пръв път от 30 години заради тежка настинка и разпали страхове за здравето си, но ги , появявайки се на неделна служба.Макар че баща ѝ Джордж Шести почина на едва 56 години, майка ѝ живя до 101-годишна възраст и се появяваше на обществени места до смъртта си през 2002 г.", "date": "2017.05.04", "title": "Извънредна среща в Бъкингам разпали паника за здравето на кралица Елизабет II"}
{"url": "http://www.dnevnik.bg/sport/2017/05/04/2964963_bufon_iskam_fenovete_da_tujat_kogato_se_otkaja_ot/", "text": "\"Целта ми е винаги да доказвам, че заслужавам мястото си, и когато прекратя кариерата си, феновете да са тъжни, че се оттеглям.\" Това заяви капитанът на \"Ювентус\" и националния отбор на Италия Джанлуиджи Буфон, който изигра поредния си впечатляващ мач .40-годишният вратар направи серия от страхотни спасявания срещу най-доброто нападение в европейския футбол през този сезон, а два гола на Гонсало Игуаин доближиха \"старата госпожа\" до втори финал в Шампионската лига в последните три години.Буфон записа \"суха мрежа\" в шести пореден мач в турнира и не е допускал гол вече 621 игрови минути. От началото на директните елиминации нито един играч не е успявал да отбележи на \"Ювентус\", а в 11-те мача, които тимът е изиграл в Шампионската лига през този сезон, италианският страж е инкасирал едва две попадения.\"Не гледам повторения на спасяванията си, така че не мога да ги оценя, но това няма значение. Важното е да бъда готов, когато отборът се нуждае от мен. Докато успявам да го правя, ще се чувствам щастлив и удовлетворен\", каза още Буфон.\"Да играя в такъв отбор несъмнено улеснява нещата за мен. Тази вечер отборът игра много добре, с правилния поход, за да победим и да запазим \"суха мрежа\". Ако нямаш тази стабилност (в отбрана), но и тази класа в нападение, всичко ще бъде много по-сложно\", допълни той.Шампионската лига е едно от малкото големи отличия, които Буфон не е печелил, а първи триумф в най-силния клубен турнир може да му донесе дори \"Златната топка\". Той беше много близо до най-ценното индивидуално отличие през 2006 г., когато изведе Италия до световната титла, но несправедливо според мнозина за номер 1 беше избран Фабио Канаваро.\"Златната топка\" изобщо не е нещо, за моето мисля. Нито пък ми липсва. Изразходвам толкова много енергия, за да се поддържам във форма, да се представям на ниво и да бъде от полза на съотборниците си. Да играеш за такъв велик отбор, да споделяш радостта със съотборниците си, да имаш семейство и приятели на трибуните, които се радват за теб и ти позволяват да бъдеш щастлив с тях - това е нещото, което ми носи най-голямо удовлетворение\", завърши Буфон.", "date": "2017.05.04", "title": "Буфон: Искам феновете да тъжат, когато се откажа от футбола"}
{"url": "http://www.dnevnik.bg/politika/2017/05/04/2965063_rumen_radev_ne_pojela_da_oceni_sustava_na_noviia/", "text": "Румен Радев не пожела да оцени състава на новия кабинетПрезидентът Румен Радев не пожела да даде оценка на състава на бъдещото правителство, тъй като е още рано. \"Ние дори още не сме видели управленската програма на това правителство, тя ще бъде факт, надявам се. Пожелавам успех\", каза Радев на влизане в Народното събрание, преди да бъде гласуван\"Има един стремеж на всяка цена да бъде изкаран 4-годишен мандат. За мен това е важно, гарантира стабилност, но не е най-важният критерий. Най-важният критерий е свършената работа\", каза още Радев. Той се надява кабинетът да има приемственост в областта на председателството на Съвета на ЕС и сигурност на външната политика.Президентът смята, че е трябвало  да участва в кабинета \"Борисов 3\"", "date": "2017.05.04", "title": "Румен Радев не пожела да оцени състава на новия кабинет"}
{"url": "http://www.dnevnik.bg/tehnologii/2017/05/04/2964970_gugul_predupredi_za_virus_imitirasht_google_docs/", "text": "Нова фишинг атака застрашава потребителите на Gmail, предупредиха от компанията Alphabet.Вирусът се разпространява чрез имейл, който моли потребителите да кликнат на линк към Google Docs – така вече логнатият потребител дава на хакерите достъп до акаунта си, без да се налага да бъде крадена паролата му, обяснява агенция \"Ройтерс\".Така зловредното приложение получава достъп до всички данни в Google акаунта на потребителя – имейли, контакти и документи. Пострадали потребители се оплакват, че то веднага изпраща същото съобщение на всички адреси в пощата им.\"Това е бъдещето на фишинга, коментира Арън Хигби от Phish Me. Така нападателите постигат целта си, без да се налага да инсталират зловреден софтуер на машината.\"От Google обявиха, че са деактивирали престъпните акаунти и работят, за да предотвратят други подобни атаки.Компанията съветва потребителите, които подозират, че може да са пострадали, да проверят акаунтите си  и да деинсталират непознатите им приложения.", "date": "2017.05.04", "title": "\"Гугъл\" предупреди за вирус, имитиращ Google Docs"}
{"url": "http://www.dnevnik.bg/biznes/2017/05/04/2965028_s_14_sa_narasnali_za_godina_parite_za_pensiia_vuv/", "text": "Средният размер на натрупаните средства по една партида в универсалните пенсионни фондове в България е нараснал с 14% през последната година. Това показват данните на Комисията за финансов надзор. Година по-рано нарастването беше с 12.7%, съобщава  в днешния си брой.Сега средната сума в една партида в българските универсални фондове е близо 2500 лв. Най-големи са спестяванията на мъжете на възраст между 50 и 54 години. На всеки един от тях средно се водят спестени 3260 лв. Това е с 4% повече от спестеното от жените на същата възраст.Групата от хора, на които им остава най-кратък срок до пенсия – тези на възраст между 55 и 59 г., обаче имат по-малка средна сума по партидата си в универсален фонд. Те разполагат средно с 3190 лв. при мъжете и 3140 лв. при жените, като темпът им на нарастване е около 11-12% на година. Към момента тази сума се равнява на близо 20 минимални месечни пенсии.През 2017 г. мъжете се пенсионират на 64 години, а жените - на 61. Планът е всяка следваща година пенсионната възраст да се увеличава с 2 месеца.Данните сочат, че най-бавно нарастват спестяванията по партидите на хората на възраст между 25 и 29 г. - с около 9% на година, както и на групата след тях – средната партида на 30-34-годишните се увеличава с 11% на годишна база. Това най-вероятно се дължи на по-ниските осигурителни суми, които внасят гражданите в тези възрастови групи.Най-бърз е ръстът на средната партида на работещите на възраст до 19 г., но при тях сумите са много малки, като се увеличават от 82 лв. към края на 2015 г. до 99 лв. сега.", "date": "2017.05.04", "title": "С 14% са нараснали за година парите за пенсия във фондовете"}
{"url": "http://www.dnevnik.bg/politika/2017/05/04/2965068_borisov_obeshta_do_kraia_na_godinata_da_sa_izpulneni/", "text": "Лидерът на ГЕРБ и кандидат за министър-председател Бойко Борисов представи пред 44-ото Народно събрание предложението си за състав и структура на Министерския съвет.Борисов се ангажира до края на годината да бъдат изпълнени всички 17 препоръки към страната от мониторинговия доклад на Европейската комисия и да бъде приет изцяло нов антикорупционен закон. В предишния му кабинет антикорупционният закон бе приоритет на вицепремиера Меглена Кунева (Реформаторски блок), но до приемането му от парламента така и не се стигна.\"Страната се нуждае от сигурност и доверие в държавата и институции, които да правят всичко възможно да осигурят по-доброто настояще и бъдеще\", заяви Борисов пред депутатите. Той пое ангажимента да работи за успешното провеждане на ротационното председателство на Съвета на ЕС, което България ще поеме на 1 януари 2018 г.\"Ангажирам се до края на годината да бъдат изпълнени 17-те препоръки от мониторинговия доклад на ЕК\", заяви той.\"Ще предложим нов антикорупционен закон и ще създадем единен антикорупционен орган на основата на Комисията за отнемане на имущество, придобито от престъпна дейност\", обеща още лидерът на ГЕРБ. По думите му е необходимо продължаване на правосъдната реформа, въвеждане на електронно правосъдие и нов Наказателен кодекс. Борисов се ангажира с приемането на мерки за ограничаване на битовата престъпност и нелегалната миграция чрез засилване на полицейското присъствие в по-малките населени места\"Ще създадем нов ред за преследване на корупцията по високите етажи на властта\", обеща още той.По думите му ще бъдат предприети мерки за ограничаване на доходите чрез заетост, а на помощите за отглеждане на деца - с образование. Според него ще бъде постигнат брутен вътрешен продукт от 120 мрд. лева в рамките на мандата. \"Гарантираме минимална работна заплата от 650 лв и средна работна заплата от 1500 лева, дай боже и повече\", добави той. Борисов посочи, че ще бъдат създадени повече възможности за гъвкава заетост, а социалните помощи ще бъдат обвързани със заетост.Той припомни намерението си за увеличаване на минималната пенсия – от 1 юли, а от октомври – и на пенсията за осигурителен стаж и възраст.Борисов посочи, че основната цел ще бъде постигане на балансиран бюджет и недопускане на допълнителни данъчни тежести.Бойко Борисов даде заявка, че изграждането на пътища ще бъде приоритет и за третия му кабинет.\"Ускорено изграждане на автомагистрала \"Хемус\", магистрала \"Струма\", Калотина - София, тунела под Шипка, както и доизграждането на Южната дъга на софийския Околовръстен път, на пътя Бургас – Слънчев бряг, на столичното метро, бяха част от изброените от него проекти.\"Ще въведем по-справедлив модел за плащане на пътищата чрез електронна винетка за леките коли и тол-такса за товарните\", посочи той.\"Енергийната сигурност ще гарантираме чрез собствен добив, изграждане на интерконекторните газови връзки, изграждането на газовия разпределителен център \"Балкан\", заяви той и добави и законодателни промени, свързани с пълна либерализация на пазара.Лидерът на ГЕРБ изтъкна, че ще бъдат приети мерки за ограничаване на административната тежест, посочи продължаване на изграждането на икономически зони.Борисов гарантира още ежегоден ръст на бюджета за образование, като посочи обещаното от ГЕРБ двойно увеличаване на учителските заплати до края на мандата. Посочи като стратегическа цел \"подобряване на здравето на нацията\", като посочи, че ще се върви към поетапно отпадане на монопола на Националната здравноосигурителна каса и преодоляване на регионалните дисбаланси в медицинската помощ.", "date": "2017.05.04", "title": "Борисов обеща до края на годината да са изпълнени препоръките на ЕК"}
{"url": "http://www.dnevnik.bg/sviat/2017/05/04/2965090_raboteshtite_v_malki_turgovski_obekti_v_gurciia/", "text": "Работещите в малки търговски обекти в Гърция обявиха извънредна стачка, която ще бъде в неделя, 7 май. Синдикатите в южната ни съседка разкриха, че хиляди магазини няма да работят в този ден. Всеки отворен търговски обект пък ще бъде блокиран от протести.Повод за стачката е решението на правителството да въведе принудителна седемдневна заетост. Синдикатите имат подозрение, че по този начин властта цели да защити интересите на големите международни вериги, които имат достатъчно средства да си позволят да плащат за извънреден труд. По този начин малките частни магазини можело да фалират.Заради седемдневната работна седмица много от работещите в големите търговски вериги вече започнаха съдебни дела срещу работодателите си, които ги принуждават да работят извънредно без заплащане. Според синдикатите този проблем тепърва ще се прехвърли и върху работещите в малките търговски обекти.Синдикатите настояват да се спазва решението на Върховния съд, съгласно което принудителната седемдневна заетост е в нарушение на конституцията.", "date": "2017.05.04", "title": "Работещите в малки търговски обекти в Гърция обявиха извънредна стачка на 7 май"}
{"url": "http://www.dnevnik.bg/biznes/2017/05/04/2965107_federalniiat_rezerv_ne_promeni_lihvite_si/", "text": "Управлението за федерален резерв на САЩ не увеличи водещата си лихва и тя остава на равнище от 0.75-1%, предадоха световните агенции.Те се позовават на изявление на резерва, разпространено след приключване на заседанието на ръководството му, започнало вчера.В изявлението Комитетът по валутна политика посочва още, че забавянето на растежа на американската икономика през първото тримесечие е вероятно временно явление. Пазарът на труда продължава да укрепва въпреки това забавяне на икономическата активност.Бизнес инвестициите са се затвърдили, а инфлацията е близко до набелязаните от резерва цели, се казва още в изявлението.", "date": "2017.05.04", "title": "Федералният резерв не промени лихвите си"}
{"url": "http://www.dnevnik.bg/sviat/2017/05/04/2965064_trump_e_prav_che_triabva_da_pregovaria_s_loshite/", "text": "Ето едно скандално съждение: президентът Тръмп принципно е прав, че светът е твърде опасен и че САЩ трябва да водят мирни преговори с - нека видим - китайския президент Си Цзинпин, севернокорейския лидер Ким Чен-ун, руския президент Владимир Путин и други автократи, които създават главоболия.Американските ценности ни подсказват да се противопоставяме на недемократичната политика на тези лидери и на опетнените им с кръв побратими - филипинския президент  и турския му колега . Интересите ни обаче налагат да избягваме войни и да търсим споразумения, когато е възможно.Проблемът е, че отвъд изтърканите фрази: \"Защо не можем да се разбираме по-добре\", Тръмп не предлага ясни идеи за намаляване на съответните напрежения. Представете си, че всички лоши момчета се явят на масата за преговори и кажат: добре, да се договорим. Тръмп е все още толкова неопитен (а администрацията му, за съжаление - така непопълнена), че съм сигурен, че не знае как.Подходът на Тръмп за равновесие на силите изглежда чудат в настоящето, когато старият ред съвсем очевидно е рухнал. Той обаче е достатъчно наивен, донякъде като Роналд Рейгън, за да мисли, че не се нуждае от всичките тези войни и че той е човекът, който може да оправи нещата. Със сигурност това обяснява странния му коментар как Андрю Джаксън (неговият идеал) е можел да предотврати Гражданската война. Този коментар е израз наСмущаващите му дипломатически коментари напоследък бяха непостоянни като променлива графика. Миналата седмица говореше за  със Северна Корея, като преди това постави под въпрос . След това обаче заяви в понеделник, че  да разговаря с Ким \"при подходящите обстоятелства\".По време на кампанията за президентските избори през 2016 г. Тръмп обвиняваше  и заплаши да се откаже от подкрепата на политиката на Вашингтон за . Сега обаче Пекин е крайъгълният камък на стратегията му спрямо Северна Корея. Някои специалисти по Азия се опасяват, че той едва ли не е прехвърлил някои аспекти на политиката на китайския лидер Си Цзинпин, който явно е новият му най-добър приятел.Опитите да се покаже приятелски настроен към противниците включиха също телефонен разговор с Путин (който иначе е обект на разследване от ФБР за организиране на тайна операция за дестабилизиране на американската политическа сцена).Превъзнасянето и фалшивото ласкателство са част от дипломатическия арсенал (Попитайте Хенри Кисинджър). Тези методи обаче рядко са били прилагани толкова прекомерно, както от празнословния Тръмп. След няколко часа в Мар а Лаго . По-късно машината за сапунени мехури беше насочена към Ким, за когото Тръмп каза, \"че му сече пипето\", защото знае как да държи властта. Главната амбиция на президента да разклати статуквото има смисъл, но нека изложа някои възражения:Всички президенти вярват във въздействието на личността си, но да го направи смешен. Той е твърде нетърпелив за бързи победи. Страните ще го подхранват с хвалебствени коментари и, както изглежда, с отстъпки с надеждата да го обвържат към дневния си ред. Това вече се случи донякъде с Китай, който въвлече САЩ в своята структура за опазване на китайските интереси в Азия. Той е твърде неопитен да разчита на вътрешните си инстинкти. А и, откровено казано, инстинктите му не са на особено образован човек. Помощници, които изготвят справки за екипа му, остават удивени, че Тръмп вероятно никога преди не е мислил за ядрения арсенал на САЩ или за оплетеността на китайско-корейската история. Преди неочакваното си президентствоТой е така те и толкова приспособим по-късно, че рискува да бъде възприет като човек, който може да бъде подхлъзнат. Потенциалните противници се научават да изчакват. Опитът им подсказва, че бурята в \"Туитър\" ще отшуми от само себе си. Веднъж след като това впечатление се установи, то се превръща в сериозен проблем - то насърчава президента да предприема необмислени рискове само за да възвърне донякъде непредвидимостта си.Той трябва да мисли повече за процеса. Да си представим, че Северна Корея обяви утре, че спира ядрените тестове и се връща на масата за преговори. Каква позиция ще заемат САЩ? Бих искал да станем свидетели на рамка като преговорите \"две плюс четири\", които доведоха до обединението на Германия през 1990 г., т.е. преки преговори за изграждане на доверие и примирие между Северна и Южна Корея, съпроводени и подкрепяни от САЩ, Китай, Русия и Япония разговори за превръщане на полуострова в зона, свободна от ядрени оръжия, Дали екипът на Тръмп има подобна стратегия? Кой знае?Това, че Тръмп с експлозивния си характер отвори вратата за дипломация, е полезно. Какво обаче ще последва? /БТА", "date": "2017.05.04", "title": "Тръмп е прав, че трябва да преговаря с \"лошите момчета\", но не знае как"}
{"url": "http://www.dnevnik.bg/biznes/2017/05/04/2965122_feisbuk_uvelichava_personala_za_kontrol_na/", "text": "\"Фейсбук\" (Facebook) съобщи, че ще наеме още 3 хил. души през следващата година да преглеждат видеоматериалите с неподходящо съдържание като престъпления и самоубийства, показани на живо, предадоха световните агенции.Около 4500 души вече правят такива прегледи на видео във \"Фейсбук\".Новината бе обявена от главния изпълнителен директор Марк Зукърбърг в съобщение във \"Фейсбук\".Компанията е критикувана напоследък, че не прави достатъчно, за да попречи на разпространението в социалната мрежа на такъв тип видео като убийството в Кливланд и убийството на бебе в Тайланд, отбелязва \"Асошиейтед прес\".Видео и съобщения, в които присъства насилието, са против правилата за ползване на \"Фейсбук\". В повечето случаи обаче потребителите трябва да докладват на компанията за такива материали, за да бъдат прегледани и евентуално отстранени.", "date": "2017.05.04", "title": "\"Фейсбук\" увеличава персонала за контрол на неподходящо съдържание"}
{"url": "http://www.dnevnik.bg/biznes/2017/05/04/2965129_dva_lota_i_tunel_jeleznica_ot_magistrala_struma_sa/", "text": "Апликационните форми за лотове 3.1 Благоевград-Крупник, 3.3 Кресна-Сандански и тунел \"Железница\" на магистрала \"Струма\" са били одобрени за финансиране по програмата за Съвместна помощ за подкрепа на проекти в европейските региони (JASPERS), съобщиха днес от Министерството на регионалното развитие и благоустройството. Това е основание България вече реално да се възползва от европейско финансиране от Европейската комисия, Европейската инвестиционна банка (ЕИБ) и Европейската банка за възстановяване и развитие (ЕБВР) за изграждането на посочените обекти.Двата лота от магистралата \"Струма\" са с обща дължина малко над 41 километра. Участъкът Благоевград – Крупник трябва да бъде готов през май 2018 година и ще струва 186 млн лева. Срокът за пускането на отсечката от Кресна до Сандански е февруари 2018 година при цена от 213.14 млн лева.Общата дължина на магистрала \"Струма\" е 150 километра, като до момента са изградени малко над 86 километра.", "date": "2017.05.04", "title": "Два лота и тунел \"Железница\" от магистрала \"Струма\" са одобрени за европейско финансиране"}
{"url": "http://www.dnevnik.bg/sviat/2017/05/04/2965125_princ_filip_se_otteglia_ot_oficialnite_si_angajimenti/", "text": "Принц Филип, съпругът на кралица Елизабет Втора, се оттегля от публични ангажименти. Това ще се случи през есента.Това бе новината от Бъкингамския дворец, , след като съобщение на в. \"Дейли мейл\" за извънредна среща на служителите на монархията разпали паника за здравето на кралицата. Тя обаче ще продължи да работи активно.От двореца уточняват, че херцогът на Единбург ще изпълни ангажиментите си до август и няма да поема нови след това. Задълженията му ще се разпределят между останалите членове на кралското семейство. Лично той е имал ангажимент към около 780 благотворителни и обществени организации.Принц Филип ще навърши 96 години през юни, а кралица Елизабет II стана на 91 преди дни. Тя е най-възрастният монарх на света и най-дълго управлявалият британски монарх. Кралица Елизабет е много популярна сред народа и засега непрекъснатите слухове, че ще се откаже от трона, не са се оправдали. \"Може да ми е баба, но освен това е и шефът\",  принц Уилям преди две години.Въпреки възрастта на кралица Елизабет и принц Филип, който тази година ще навърши 96 г., те все още имат доста натоварено разписание. Макар кралицата да  си през последните години и да прехвърли част от отговорностите си на принцовете Чарлс, Уилям и Хари, тя все още е много активна и има над 300 ангажимента годишно – много повече от внуците си.В сряда монархът се срещна с премиера Тереза Мей, за да приеме формално разпускането на парламента преди изборите през юни, съпругът ѝ – принц Филип, се появи на официално събитие вчера.Миналата година тя  в Сандрингам за пръв път от 30 години заради тежка настинка и разпали страхове за здравето й, но ги , появявайки се на неделна служба.Макар че баща ѝ Джордж Шести почина на едва 56 години, майка ѝ живя до 101-годишна възраст и се появяваше на обществени места до смъртта си през 2002 г.", "date": "2017.05.04", "title": "Принц Филип се оттегля от официалните си ангажименти, съобщи Бъкингам"}
{"url": "http://www.dnevnik.bg/politika/2017/05/04/2965136_spored_ninova_partiite_v_noviia_kabinet_sa_podmenili/", "text": "БСП ще гласува против правителство, предложено от Бойко Борисов, по три причини, заяви Корнелия Нинова в дебатите преди гласуването на кабинета. Първата причина е заради различията в програмите, най-вече в икономиката. \"Втората причина, поради която няма да ви подкрепим, е заради това, че приоритетите за управление, които определихте сега, са отказ от предизборните ви обещания. Това е правителство на подмяната спрямо това, което обещахте\", каза Нинова. Третата причина е \"несигурността в България\", която е заложена в коалиционното споразумение, в което пише, че двете партии могат да търсят подкрепа и от други партии в парламента. БСП ще подкрепят предложената програма на новото правителство в областта на председателството на ЕС, задълбочаването на интеграцията с НАТО и ЕС и други области във външната политика.\"Поздравяваме \"Обединените патриоти\" за израстването от \"България вън от ЕС и НАТО\" до \"Ще продължим неотклонно по пътя на европейската интеграция\". Поздравления, имаме един приоритет, по който всички партии в този парламент сме абсолютно единодушни – бъдещето на България е европейското бъдеще\", каза още Нинова.Нинова обърна специално внимание на \"отстъпленията\" от предизборната програма на \"Обединени патриоти\". Тя е изброила 53 обещания, от които само половината са залегнали в програмата на правителството. Сред тях са \"право на глас да имат само завършилите основно образование\", \"против чужди военни бази на наша територия\" и т.н. Наполовина изпълненото обещание според Нинова е създаване на министерство за демографията и българите в чужбина, което се е превърнало във вицепремиерски пост за Валери Симеонов със същия ресор, но без министерство.\"В предизборната програма сте предвидили допълнително мерки за подпомагане на енергийно слабите хора - увеличиха се цените на газа, парното. Отказали сте се в коалиционното си споразумение от това\", коментира Нинова и \"отстъпленията\" на ГЕРБ. За санирането каза, че в предизборната на ГЕРБ програма пише, че ще се увеличи финансирането, в сегашната пише, че ще трябва хората да дофинансират.", "date": "2017.05.04", "title": "Според Нинова партиите в новия кабинет са подменили предизборните си обещания"}
{"url": "http://www.dnevnik.bg/zelen/2017/05/04/2965135_vtoro_zuburche_se_rodi_v_iztochnite_rodopi/", "text": "В последния ден на април се роди още едно зубърче в Източните Родопи. Преди две години, през юни 2015 г., се роди първото от вида, известен още като европейски бизон, след столетия без него в Родопите. Сега второто малко на двойката в дивечовъден участък \"Студен кладенец\" дава нова надежда за връщането на вида в района и показва, че животите успешно са се приспособили към родопската природа. Екипът на фондация \"По-диви Родопи\", който се опитва да възстанови вида в региона, ще следи отблизо състоянието на новороденото следващите няколко дни. Европейският бизон се е превърнал в един от символите на природозащитата в Европа. Неговата история е пример за това как само в рамките на сто години един вид може да бъде доведен до ръба на изчезването и как в резултат на много усилия може да бъде възстановен. Въпреки че популацията на зубъра бавно и сигурно нараства усилията за опазването и връщането на вида в дивата природа продължават.В България видът е изчезнал още през Средновековието. През шейсетте години на миналия век малко стадо зубри е било заселено в ловно стопанство \"Воден\" в Североизточна България.Зубрите в дивечовъден участък \"Студен кладенец\" бяха докарани от Германия през октомври 2013 г. Това бе първата стъпка в реинтродукцията на зубри в Родопите, осъществена от фондация \"По-диви Родопи\".", "date": "2017.05.04", "title": "Второ зубърче се роди в Източните Родопи"}
{"url": "http://www.dnevnik.bg/politika/2017/05/04/2965132_mareshki_obiavi_che_shte_podkrepi_pravitelstvoto_no_ne/", "text": "Председателят на \"ВОЛЯ\" Веселин Марешки потвърди от парламентарната трибуна, че партията ще подкрепи третия кабинет на Бойко Борисов в коалиция с \"Обединени патриоти\", но предупреди, че то няма да получи нито един толерантност.Това се случи по време на преди гласуването на кабинета. Марешки предупреди, че подкрепата е засега и че от днес \"започваме да следим под лупа действията на министрите\".Марешки се обърна лично към Борисов и заяви, че очаква той да оправдае доверието. \"Нека да ви запомнят не просто като човек, който за трети път има шанс да състави правителство, а да останете в историята като успешен министър-председател. Това, което казах, ще ви го представя в писмен вариант и ще ви го подпиша, за да си спомняте дадените обещания днес и да знаете, че \"Воля\" ще следи за това. Ние пожелаваме успех на управленската формация\", заяви Марешки.В началото на своето изказване той каза, че \"ВОЛЯ\" са готови да направят компромис с имената, но никога и с делата. \"Започваме да ги следим под лупа от сегашния момент\". По думите му е позорно да се твърди, че в парламента вече нямало патриоти.\"Политическа партия \"Воля\" никога няма да отстъпи от основната ни задача тук – да работим така, че да защитаваме интересите на българския народ. Ние никога няма да отстъпим от тези ангажименти\", каза още Марешки.", "date": "2017.05.04", "title": "Марешки обяви, че ще подкрепи правителството, но не му дава и ден толерантност"}
{"url": "http://www.dnevnik.bg/bulgaria/2017/05/04/2965153_obrazovatelnoto_ministerstvo_pita_visshite_uchilishta/", "text": "Министерството на образованието и науката (МОН) е получило предложения от 37 висши училища, Българската академия на науките, Съюза на учените в България и други за въвеждането на минимални изисквания за придобиване на научна степен и заемане на академична длъжност в отделните професионални направления, съобщиха от ведомството. Те са част от изготвения от министерството проект за изменение на Закона за развитие на академичния състав, в който е заложено създаването на критерии за кариерно израстване в науката.В публикуваните предложения не са включени изисквания за специалността \"Право\", както и за някои други професионални направления, свързани с националната култура и идентичност. Заради спецификата им те изисквали по-задълбочено обсъждане.Според проектозакона учен, който не покрива минималните изисквания, няма да бъде допускан до оценяване. Всеки университет ще може да определи и допълнителни критерии за своите кандидати. Ако обаче се окаже, че някоя научна организация системно нарушава процедурите и не прилага тези критерии, министърът може да поиска отнемането на институционалната акредитация на университета или на акредитацията на докторските програми на съответния институт.За да станеш професор по \"Педагогика на обучението\" например, ще се изискват общо 20 публикации. В това число влизат поне 10 статии в реферирани и/или индексирани издания. Освен това са необходими 10 цитирания от други автори в подобен тип издания. Кандидатът трябва да има най-малко една авторска монография и да е ръководил успешно защитил докторант. Изискват се четири участия в научни или организационни комитети на международни конференции. Необходимо е още кандидатът за професор да е ръководил или участвал в четири успешно приключили проекта в съответната област.За професорска длъжност в областта на информатиката и компютърните науки също се изискват 20 публикации, но статиите в реферирани и/или индексирани издания трябва да са 15. Толкова е необходимо да са и цитиранията от други автори. Три от публикациите трябва да са в списание с импакт фактор. Друг критерий предвижда кандидатът за професор по информатика да е изнесъл поне 15 доклада на научни конференции. Необходимо е също да е ръководил или участвал в шест успешно завършили проекта в своята област, да има един защитил докторант, както и да е участвал в три научни или организационни комитета на международни конференции.В сферата на машинното инженерство също се изискват 20 публикации, но цитиранията трябва да бъдат 30. От тях 18 трябва да са направени в списания с импакт фактор.Друга идея е да бъде създадена формула за взаимозаменяемост на някои показатели в дадено направление. Например една монография, студия или патент да се приравняват на определен брой публикации в реферирани и/или индексирани издания. Предлага се също за главен асистент да остане само изискването за наличие на докторска степен.От министерството уточниха, че това не са крайни решения. Конкретните параметри на минималните изисквания ще се обсъждат едва след приемане на предлаганите промени в закона.Предложенията за минимални изисквания за придобиване на научна степен и заемане на академична длъжност в отделните професионални направления можете да намерите в прикачения файл.", "date": "2017.05.04", "title": "Образователното министерство пита висшите училища какви да са изискванията за академично израстване"}
{"url": "http://www.dnevnik.bg/bulgaria/2017/05/04/2965183_bivsh_zam-ministur_na_vunshnite_raboti_poluchi_vtoro/", "text": "Специализирано звено \"Антикорупция\" на Софийската градска прокуратура е привлякло като обвиняем бившия заместник-министър на външните работи Христо Ангеличин за безстопанственост, съобщиха от пресцентъра на прокуратурата. Поводът е обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на външното министерство.Ангеличин е обвинен в това, че в периода от 15 януари до 22 юли 2016 не е упражнил достатъчен контрол върху дейността на дирекция \"Управление на собствеността и материално-техническо осигуряване\" в МВнР. В резултат на това Министерството на външните работи е било ощетено с 494 458 лева.Според обвинението, вместо да бъде обявена обществена поръчка за избор на фирма за осигуряване на споменатите услуги, са сключени две споразумения с Министерство на земеделието и храните за ползване на услугите на търговско дружество, което е работило със земеделското министерство.По текстовете от Наказателния кодекс, по които е обвинен Ангеличин, той е заплашен със затвор до шест години и глоба до 5000 лева. Това е второ обвинение срещу бившия заместник-министър на външните работи. за умишлена безстопанственост заради това, че миналата година е подписал договор за купуване на телефонни централи за българските посолства без обществена поръчка.", "date": "2017.05.04", "title": "Бивш зам.-министър на външните работи получи второ обвинение за престъпление по служба"}
{"url": "http://www.dnevnik.bg/sviat/2017/05/04/2965169_apatiia_i_razedinena_opoziciia_predopredeliat/", "text": "В спортна зала, окичена с национални знамена, управляващата партия в Алжир - \"Фронт за национално освобождение\" (ФНО), помпаше самочувствието на привържениците си с песни от времето на освобождението и прожектиране на стари речи на дългогодишния си лидер, президента Абделазиз Бутефлика. Това стана в края на миналата седмица на заключителна проява от кампанията преди парламентарните избори днес.Осемдесетгодишният държавен глава рядко е виждан публично, откакто през 2013 г. получи инсулт, но посланието беше достатъчно ясно: гласът за ФНО е глас за стабилността, която според привържениците му той е донесъл на Алжир след края на гражданската война от 90-те години.\"ФНО е партията на Бутефлика и с него имаме сигурност\", каза Саид, служител в обществения сектор и един от участниците в предизборната проява в спортната зала \"Купол\".Очаква се ФНО, доминиращата политическа сила, откакто Алжир печели независимостта си от Франция през 1962 г., и проправителствената партия \"Национален демократичен сбор\" (НДС) да победят на изборите слабата,Но предизвикателството пред управляващите и НДС е апатията сред избирателите, които гледат на Народното събрание (долната камара на парламента) като на орган, който покорно одобрява чужди решения, нежелаещ и неспособен да предложи каквато и да е истинска промяна.На последните избори през 2012 г. ФНО спечели 221 мандата, а НДС - 70, в 462-местната долна камара, разигравайки картата със стабилността след бунтовете от  в Тунис, Египет и Либия. Но избирателната активност достигна едва 43%.\"Няма да гласувам със сигурност. Знам, че никой от тях няма да предложи промяна или нещо ново\", каза в столицата Алжир Софиан, 30-годишен студент. \"Дават много обещания, но те са там, за да правят закони, а не за да раздават подаръци.\" При положение чеБутефлика - който е на власт от 1999 г. - за много хора е единственият ръководител, под чието управление са живели. Сега обаче той рядко може да бъде видян публично.През февруари президентът отмени визита на германския канцлер, предизвиквайки отново спекулации за здравословното си състояние и евентуално предаване на властта преди следващите избори за държавен глава през 2019 г. Засега не се е очертал приемник.Парламентарните избори ще се произведат във време, когато в Алжир - страна, член на ОПЕК, и важен доставчик на газ за Европа, се правят опити за чувствителни реформи в развитата система за социални помощи, за повишаване на субсидираните цени на горивата и за орязване на разходите.в световен мащаб значително намали постъпленията в хазната. В  няма социологически проучвания, на които да може да се разчита, но ФНО и съюзниците му, извличали ползи в миналото от свързването им с високите държавни разходи, все още се надяват да затвърдят парламентарното си мнозинство.Ниската избирателна активност най-вероятно отново ще помогне на управляващите. Техните традиционни привърженици - възрастните, военните, държавните служители - е по-вероятно да излязат да гласуват, а и структурите по места на ФНО са силни и в селските райони.Според новата алжирска конституция депутатите имат думата при назначаването на премиер, но техните правомощия остават ограничени в тази страна, която все още еПравителството положи усилия да ентусиазира избирателите, призовавайки имамите да популяризират изборите и отново обвързвайки гласуването със сигурността, обосновавайки се с потенциални заплахи от екстремисти и .\"Няма друг начин да те чуят по въпросите, свързани с правата и страната, освен да гласуваш\", каза кандидатът за депутат от проправителствената партия \"Алжирско народно движение\" Джамила Хиар, докато агитираше на главния булевард в столицата Алжир, от двете страни на който се издигат сгради от колониалната епоха.Някои опозиционни политически сили решиха да бойкотират изборите, а ислямистките партии се обединиха в коалиции.В населен с представители на работническата класа столичен район кандидатът на НДС Седик Шихеб, докато агитираше в едно кафене, призна, че хората са обезпокоени от инфлацията и понижаващите се цени на петрола и че има нужда от промени.На улицата той беше радушно посрещнат от пенсионери, но повече от клиентите на кафенето не се трогнаха особено. \"Какво значение има, че е дошъл?\", каза Муса - един от посетителите. \"Не съм гласувал от 12 години. Това няма да промени нищо.\" / БТА", "date": "2017.05.04", "title": "Апатия и разединена опозиция предопределят победителя на изборите в Алжир"}
{"url": "http://www.dnevnik.bg/politika/2017/05/04/2965155_karadaiu_gerb_shte_plati_cenata_za_svoiata/", "text": "Лидерът на ДПС Мустафа Карадайъ заяви, че формацията му ще гласува против предложения състав на Министерския съвет. Той атакува избора на коалиционен партньор в лицето на \"Обединените патриоти\", като заяви, че ГЕРБ са се коалирали с тях, \"за да няма ясна политическа отговорност\", но формацията на Бойко Борисов ще плати политическата цена за избора си.\"ГЕРБ за втори път избра коалиция. Както се видя от предния мандат, това не носи стабилност и реформите, от които България се нуждае. В 43-ото Народно събрание коалиционният партньор бе сестринска коалиция от семейството на ЕНП. Сега е коалиция от националистически формации, незнайно защо нарекли се \"Обединени патриоти\", заяви Карадайъ. Той директно атакува Валери Симеонов, като каза, че изборът на вицепремиер по демографските въпроси на съпредседател на националистическа формация е \"ярък пример за цинизъм\". \"Ние трябва да запознаем и европейските лидери с модела на този вицепремиер\", добави той.По думите на Карадайъ ГЕРБ правят опит да се скрият зад фразата \"така реши народът\", като посочи, че избирателите са решили да управлява партията на Бойко Борисов, но не и с кого. Той добави, че програма за управление липсва, а има само приоритети и коалиционно споразумение. \"Те се писаха един месец, а обществото лицемерно се облъчваше, че се прави обща програма.\"Според лидера на ДСП последните събития в Македония ще поставят коалиционния кабинет на ново изпитание. Говорейки за кризата в съседната страна, той заяви, че България трябва да разчита на уникалния си етнически модел. \"Нека да го осмислим и да го направим свой национален идеал в интерес на народа и държавата. Без комунизъм и фалшив патриотизъм\", призова Мустафа Карадайъ.\"Кой ще плати за изгубеното време? Най-голямата политическа сила досега. Тя ще плати своята цена за своята безотговорност днес\", заяви още председателят на ДПС.Той заяви, че формацията му няма да подкрепя и остро ще осъжда всяка проява на разделение и омраза, всяка демонстрация на нетолерантност, етническо и верско разделение.Карадайъ заговори за посветеното лидерство, което по думите му е основната отговорност на политиците, и призова да се избере стабилност и национално отговорно поведение вместо криза и националистическа риторика. По думите му сега е труден период за демокрацията в България, наблюдава се недалновидна политика и призова да бъде гарантиран етническият мир и пътя на България в Европа като алтернатива на надигащата се националистическа вълна. Карадайъ направи препратка към Библията с фразата \"Който сее вятър, жъне бури\" и призова към повече разум. Завърши декларацията си с \"Да спасим България\".", "date": "2017.05.04", "title": "Карадайъ: ГЕРБ ще плати цената за своята безотговорност днес"}
{"url": "http://www.dnevnik.bg/politika/2017/05/04/2965203_dps_shte_prenese_bitkata_s_nacionalistite_v_evropa/", "text": "ДПС ще пренесе битката си с националистите в Европа. Това предупреждение към премиера Бойко Борисов отправи депутатът от ГЕРБ Йордан Цонев. \"Ние ще пренесем тази битка в Европа. Там ще питаме чии са тези слова от отношение на един етнос в България: \"нагли, самонадеяни и озверели човекоподобни\", \"искат помощи по болест, без да са болни, както и детски за деца, които играят с прасетата на улицата, и майчински помощи за жени с инстинкти на улични кучки\", каза Цонев. За това ДПС ще пита – може ли такъв човек да е вицепремиер на европейска България, заяви Йордан Цонев. Той .Цонев каза още, че ДПС няма да се примири, че Борисов за втори път вкарва крайните националисти във властта, при това този път директно, а не като поддържащи партии. ДПС е много важна част от българския политически живот, която осигури европейското бъдеще на България, и няма да позволим това бъдеще да бъде минирано от неевропейски партии, каза още Цонев.Изказвания срещу участието във властта на \"Обединени патриоти\" и обяснения защо са гласували \"срещу\" правителството имаха и други депутати от ДПС.", "date": "2017.05.04", "title": "ДПС ще пренесе битката с националистите в Европа"}
{"url": "http://www.dnevnik.bg/sviat/2017/05/04/2965199_bavarsko_selo_s_89_jiteli_shte_bude_geografskiiat/", "text": "Само знамето на Европейския съюз на площада на селцето Гадхайм в Бавария подсказва защо в това затънтено място са дошли медии от цял свят.Шепа къщи са се сгушили по хълмовете на лозарския район в Южна Германия, а по полетата се издигат вятърни генератори.През 2019 г., когато е предвидено да приключат преговорите по  от Европейския съюз, 89-те жители на Гадхайм ще се окажат в географския център на ЕС, сочат данните на Националния географски институт в Париж.Повечето от тях са научили новината от радиото, каза кметът на близката община Файтсхьоххайм Юрген Гьоц.\"Помислихме, че е първоаприлска шега\", забавлява се кметът, който е седнал на маса в хотела на селото. Жителите му обаче се гордеят с вниманието, което е привлякъл пасторалният им край, и вече са издигнали тъмносиньото знаме със звездите на селския площад.\"Съпругът ми винаги е казвал, че сме центърът на света\", шегува се Инге Дик от Германската федерация на земеделците. \"Според местно поверие Господ целунал Земята веднъж, на мястото, където се намира Файтсхьоххайм. Част от него е и Гадхайм\", разказва Юрген Гьоц.Жителите на Гадхайм дори са създали група в мобилното приложение за комуникации Whatsapp, за да привлекат вниманието върху селцето. Най-изненадана от тях е чернокосата фермерка с изсечени черти Карин Кеслер -\"Жалко обаче, че се получи така заради Брекзит\", казва тя, съжалявайки за решението на британците. Според нея едно от основните предимства на ЕС е, че човек може да минава граница, без да го проверяват, както с нея, когато отива във Франция през ваканцията си.\"Освен това баща ми е воювал във Втората световна война. Беше военнопленник във Франция. Има добри причини да ми харесва\" ЕС, който е създаден, за да обедини исторически врагове, обяснява тя. Карин Кеслер с нетърпение очаква момента, в който Брекзит ще стане факт, за да покаже на баща си знамето, което тогава ще се вее на полето ѝ, за да обозначава центъра на ЕС. \"Ако обаче британците размислят, също ще се радвам\", казва тя.Центърът на тежестта на ЕС се намира в Германия от 1 май 2004 г., когато членовете на ЕС от 15 стават 25, сочат данните на Националния географски институт в Париж.От 2004 г. обаче местоположението му на германска земя се сменя няколко пъти. Когато Хърватия се присъединява към ЕС през юли 2013 г., този статут се поема от баварското село Вестернгрунд, на около 60 км северозападно от Гадхайм.С излизането на Великобритания селото губи този статут за голямо съжаление на кметицата му Бригите Хайм. Понеже откакто центърът е там, \"в провинциалната столица Мюнхен знаят, че Вестернгрунд все още е част от Бавария\", казва тя, въпреки че диалектът на жителите му и предпочитанията им към апфелвайн (ябълково вино) ги свързват повече със съседната провинция Хесен.Около 6000 души от 93 страни, включително Австралия и Монголия, са подписали златната книга на общината, която от 2013 г. се съхранява на поляна с редица знамена - на общината, на окръга, на провинцията, на Германия и на ЕС.\"Мислехме, че всяка седмица тук ще се изсипват рейсове с китайски туристи. Не се случи\", съжалява местният хлебар Кристоф Бибрих, който е измислил хлебчета във форма на обръч с един \"пъп на ЕС\" по средата.Той подчертава, че местните жители и преминаващите туристи обичат да излизат на пикник на това място или да се разхождат пеша или с колело по пътеката, която свързва Вестернгрунд с предишния център на ЕС в община Меерхолц, на 15 км оттам, в провинция Хесен.Жителите на Вестернгрунд и Гадхайм си пожелават едно нещо: следващия път центърът на ЕС да се измести заради присъединяването на нов член, а не заради напускане. \"Брекзит е крачка назад, така не може да се продължава\", смята Бригите Хайм.И \"естествено се надяваме, че Франция няма да тръгне по същия път...\", казва тя по повод френските президентски избори. /БТА", "date": "2017.05.04", "title": "Баварско село с 89 жители ще бъде географският център на ЕС след Брекзит"}
{"url": "http://www.dnevnik.bg/sport/2017/05/04/2965168_grizman_e_vse_po-blizo_do_transfer_v_manchestur/", "text": "Нападателят на \"Атлетико\" (Мадрид) Антоан Гризман е все по-близо до трансфер в \"Манчестър юнайтед\", твърдят медиите в Англия. Според местните таблоиди френският футболист дори вече е договорил личните си условия и ще се присъедини към \"червените дяволи\" през лятото.\"Сън\" твърди, че Гризман ще получава седмична заплата от 280 000 паунда. \"Юнайтед\" се е съгласил да покрие клаузата за откупуване в договора на играча с \"Атлетико\", която според британските издания е 89 милиона паунда (105 млн. евро).Така ще бъде изравнен рекордът за най-скъп трансфер в историята, който \"червените дяволи\" поставиха миналото лято с привличането на Пол Погба от \"Ювентус\".\"Юнайтед\" има спешна нужда от нападател, след като най-резултатният играч на отбора Златан Ибрахимович получи тежка контузия в коляното, a капитанът Уейн Рууни не влиза в плановете на Жозе Моуриньо, което прави 19-годишния Маркъс Рашфорд единствената дългосрочна опция на върха на атаката.В същото време Гризман прави поредния си впечатляващ сезон. 26-годишният играч има 25 гола в 49 мача във всички турнири, а откакто премина от \"Реал сосиедад\" в \"Атлетико\" през 2014 г., се е разписвал общо 82 пъти в 156 срещи с екипа на \"дюшекчиите\" и 15 пъти в 41 срещи за френския национален отбор.Гризман, който може да покрива няколко позиции в нападението и в халфовата линия, спечели двете най-ценни индивидуални отличия на Евро 2016 - за най-добър играч и голмайстор на турнира. Той остана трети в надпреварата за \"Златната топка\" зад традиционните призьори Кристиано Роналдо и Лионел Меси.Междувременно друго английско издание - в. \"Гардиън\", обяви, че лидерът във френското първенство \"Монако\" е отхвърлил оферта от \"Манчестър юнайтед\" за Килиън Мбапе. Според информацията \"монегаските\" са отказали 72 милиона паунда за 18-годишния играч, който е считан за един от най-големите таланти в световния футбол.", "date": "2017.05.04", "title": "Гризман е все по-близо до трансфер в \"Манчестър юнайтед\""}
{"url": "http://www.dnevnik.bg/sviat/2017/05/04/2965188_vuzrastnite_hora_v_kanada_veche_sa_poveche_ot_decata/", "text": "За първи път в канадската история възрастните хора са повече от децата, обяви статистическата агенция на страната, цитирана от \"Асошиейтед прес\" и БТА.Според новото преброяване на населението канадците на възраст на 65 и повече години са общо 5.9 милиона. Децата на възраст 14 и под 14 години са 5.8 милиона.Първата вълна от следвоенното поколение, т.е. поколението \"бейби бум\" на хората, родени от 1946 до 1965 година, навърши 65 години през 2011 г. и сега много от тях са пенсионери. Броят на канадците на 65 и над 65 години е нараснал с 20 процента между 2011 и 2016 г. Миналата година 8230 канадци са навършили 100 години.Въпреки ускорения процес на застаряване Канада е с най-ниския дял възрастни хора (16.9 процента) в сравнение с останалите страни от Г-7 с изключение на САЩ, където делът на възрастните хора е 14,5 процента. В Италия и Германия той е над 21 процента, а в Япония - 25,1 на сто.Статистическата служба обаче прогнозира, че до 2031 година 23 процента от канадците може да бъдат на възраст 65 и над 65 години, а делът на децата да остане същият като миналата година - 16 процента. Въпреки че 30-годишната устойчива имиграция се е отразила значително на растежа на канадското население, тя не е повлияла върху застаряването на населението, тъй като повечето имигранти са на възраст около 30 или повече години.Дъг Норис, главен демограф от компанията за аналитични услуги \"Енвироникс аналитикс\" (Environics Analytics) посочи, че ускоряването на темпото на застаряване на населението има много последици. Застарялото население ще бъде пречка за икономическия растеж, тъй като възрастните хора харчат по-малко, отбеляза той.", "date": "2017.05.04", "title": "Възрастните хора в Канада вече са повече от децата, сочи проучване"}
{"url": "http://www.dnevnik.bg/sviat/2017/05/04/2965225_germanskite_slujbi_ochakvat_kiberataki_sreshtu/", "text": "Германското контраразузнаване очаква политици и правителствени служители да станат мишена на още хакерски атаки преди парламентарния вот тази есен, обяви шефът на институцията Ханс-Георг Маасен, цитиран от \"Ройтерс\".На конференция в Потсдам, посветена на киберсигурността, той каза, че агенцията е успяла да засече многократни атаки срещу Християдемократичния съюз (ХДС), партията на германския канцлер Ангела Меркел. Въпросните нападения са извършвани с т.нар. фишинг технология и изпращане на имейли към представители на партията, каза той.Маасен добави, че германските власти са нащрек и заради скорошните атаки, насочени срещу американската армия, за които Вашингтон смята, че са извършени от руски хакери.\"Дали данните, извлечени чрез кибератаки, да бъдат използвани, е политическо решение, което ще бъде взето в Кремъл,\" обяви той, цитиран от \"Ройтерс\" и кореспонденти на германски медии, които присъстват на конференцията.За нарастващи набези в киберпространството Маасен сигнализира , като предупреди, че те представляват потенциална заплаха за германското правителство.По-рано този месец в Германия заработи  за борба с хакерски атаки. В съседна Франция дни преди втория тур на президентските избори властите потвърдиха, че центристкият кандидат Еманюел  също е станал цел на опити на кибершпионаж.", "date": "2017.05.04", "title": "Германските служби очакват кибератаки срещу властите преди изборите"}
{"url": "http://www.dnevnik.bg/bulgaria/2017/05/04/2965204_slavi_trifonov_obiavi_che_otiva_pred_parlamenta_zaradi/", "text": "Телевизионният водещ Слави Трифонов заяви, че отива да търси правата си пред парламента. В разпространено до медиите писмо водещият припомни инициирания от него референдум, който не е включен в коалиционното споразумение на ГЕРБ и \"Обединените патриоти\", и упрекна политическия елит, че се е самозабравил.От екипа му заявиха пред \"Дневник\", че Трифонов отива пред Народното събрание в този момент. В писмото водещият посочва още, че ще използва за трибуна на позицията си само интернет. Изявлението му идва, след като през последните два месеца два броя на предаването му не бяха излъчени от Би Ти Ви с мотив \"несъответствие със стандартите за телевизионно съдържание\". Преди две седмици Трифонов обяви нов концерт в София под наслов \"Има такава държава\", игра на думи с популярната му песен \"Няма такава държава\".\"Българският политически елит се е самозабравил.Срамувам се, че допуснахме да се получи така - шепа хора да се смятат за богоизбрани и да не се съобразяват със законния си началник – българския народ. Три милиона и половина гласуваха на Референдума. Два милиона и половина с положителен отговор. Като един от тези хора извървях всички законови стъпки въпреки пречките, за да се приеме решението на гласувалите на референдума. Но явно желанието за власт е по-силно. И от морала, и от законите. Затова аз отивам да си търся правата пред Парламента.Като трибуна на моята гражданска позиция ще използвам единственото останало свободно медийно пространство в България – интернет. А в предаването си довечера ще говоря за събитията пред Парламента в Скопие.\"", "date": "2017.05.04", "title": "Слави Трифонов обяви, че отива пред парламента заради референдума"}
{"url": "http://www.dnevnik.bg/bulgaria/2017/05/04/2965250_rumen_ovcharov_otkaza_da_dava_obiasneniia_na/", "text": "Бившият министър на икономиката и енергетиката в тройната коалиция Румен Овчаров беше привикан от прокуратурата да даде обяснения по делото за \"Мини Бобов дол\", по което е обвиняем. Той обаче е отказал да го направи, уточни самият Овчаров на излизане от следствието, съобщава БНТ.Бившият ръководен фактор в БСП прекара в следствието само 15 минути. В края на миналата седмица той разкри, че е получил трета призовка като обвиняем по делото, но днес отказа да даде повече подробности за посещението си в следствието.Срещу Овчаров има повдигнати две обвинения за престъпление по служба, че е дал разрешение през февруари 2007 г. на директора на държавното тогава дружество \"Мини Бобов дол\" да сключи договор с търговско дружество \"Ораново\" за наем , като му прехвърлило и невлезлия в сила концесионен договор, в резултат на което \"Ораново\" започнало да добива въглища, а \"Мини Бобов дол\" не получило концесионна такса.Той има обвинение и за безстопанственост, от която на Националната електрическа компания са нанесени щети в размер на над 190 млн. евро.", "date": "2017.05.04", "title": "Румен Овчаров отказа да дава обяснения на следователите по делото за \"Мини Бобов дол\""}
{"url": "http://www.dnevnik.bg/biznes/2017/05/04/2965235_karlsberg_obiavi_che_samo_na_bulgarskiia_pazar_vdiga/", "text": "Производителят на бира \"Карлсберг\" обяви, че през първото тримесечие българският пазар е единственият, на който компанията увеличава пазарния си дял. Според данни на агенция \"Нилсен\" (Nielsen A/S), цитирани от компанията, тя е увеличила дела си с 5 пр. п., достигайки до 27.7% дял в обем през първите три месеца на годината.Това се случва на фона на свиващ се общ пазар с 3.3% в обем и 3.9% в стойност отново по данни на \"Нилсен\".От марките на компанията на българския пазар най-добре се представя \"Шуменско\", което расте в обем с 29.1%, а в пазарен дял - с 2.2%. Следва \"Пиринско\" с 15.3% ръст в обем и 2.8% в пазарен дял. За другите си продукти, сред които сайдери и марки, който се предлагат тук, но се произвеждат навън, компанията не посочва данни.В западноевропейския регион, част от който е и \"Карлсберг България\", нетните приходи на компанията бележат ръст от 2% до общо 7.8 млрд. датски крони, а общият обем на продажбите също нараства с 2% до 13.3 млн. хектолитра. Нетните приходи през първото тримесечие на групово ниво растат през първото тримесечие с 4%. На глобално ниво \"Карлсберг Груп\" отчита ръст при международните марки в премиум сегмента: Tuborg (+1%); Carlsberg (+8%) и Grimbergen (+25%).", "date": "2017.05.04", "title": "\"Карлсберг\" обяви, че само на българския пазар вдига пазарния си дял"}
{"url": "http://www.dnevnik.bg/zelen/2017/05/04/2965251_stotici_hiliadi_evropeici_prizovaha_brjuksel_za/", "text": "Общата селскостопанска политика (ОСП) на Европейския съюз трябва да бъде променена радикално към по-устойчиво земеделие. Този призив отправят към Европейската комисия около 260 хиляди европейски граждани и 600 организации, които представляват потребителите, бранша за производство на храни, доставчици на питейна вода, работещите за опазването на околната среда, организации, работещи в сферата на здравеопазването и подкрепящи хуманното отношение към животните.Мобилизацията в Европа се случи под формата на онлайн кампанията , организирана от , Световния фонд за дивата природа (WWF) и Европейското екологично бюро (European Environmental Bureau).Това е най-голямата засега обществена кампания, свързана с искане за реформа на политиката на ЕС в селското стопанство, която приключи на 2 май, информират от Българското дружество за защита на птиците.Кампанията призовава за политика в сектора на селското стопанство, която защитава климата и околната среда, която е справедлива за земеделските стопани и потребителите и допринася за производството на здравословна и устойчива продукция.\"Посланието е ясно: европейците са загрижени за селското стопанство, за храната и природата и не искат храната им да бъде произведена за сметка на природата. Те искат техните публични средства да бъдат инвестирани в по-различен селскостопански модел, който обслужва устойчиви земеделски производители и не унищожава природните ресурси и видовете\", заяви Хавиер Руиз, директор по въпросите на земеделието и устойчивото хранене към отдела за европейски политики на WWF.\"С този мандат, даден от европейските граждани, Европейската комисия трябва да отговори с амбициозна нова политика за селското стопанство, която ще запази и възстанови биоразнообразието, което е под заплаха на континента. Сега е моментът да се пристъпи към устойчиво земеделие. Сега, когато доверието в Европейския съюз е разклатено, е моментът комисията да се вслуша в това силно послание на хората и да пристъпи към убедителни действия\", заяви Ариел Брюнер, ръководител отдел \"Политики\" при \"Бърдлайф Европа и Централна Азия\".По думите на Питер де Поу, директор \"Политики на ЕС за ЕЕБ\", необходима е коренна реформа на Общата селскостопанска политика на ЕС (ОСП) – най-старата, най-противоречивата и най-неефективната политика на ЕС, затова нейната промяна е не само просрочена, но и днес вече неизбежна.Сегашната обща селскостопанска политика използва почти 40% от бюджета на ЕС, но е основна причина за неустойчиво земеделие в Европа, тъй като тази политика продължава да подкрепя индустриалното земеделие, което води до увреждане на околната среда.Неустойчивото земеделие е основната и най-голяма причина за загуба на биоразнообразие в Европа, причинявайки изчезването на птиците, на земеделските земи и пчелите. Селските ни райони вече са изгубили над 58% от птиците на земеделските земи и 24% от земните пчели в Европа са застрашени от изчезване, което крие огромни икономически загуби.В периода 2007-2013 г. около 20% от работните места в този бранш са загубени, като все повече и повече малки земеделски стопани губят своята работа.Новата селскостопанска политика на Европа трябва да бъде въведена в страните - членки на ЕС, до 2021 година.", "date": "2017.05.04", "title": "Стотици хиляди европейци призоваха Брюксел за промяна в земеделието"}
{"url": "http://www.dnevnik.bg/kultura/2017/05/04/2965172_postanovka_na_dnevnikut_na_edin_lud_otlichena_s/", "text": "Унгарският театрален режисьор Виктор Бодо ще представи моноспектакъла \"Дневникът на един луд\" по едноименната повест на Гогол на 2 юни в Сатиричния театър. Представлението, което е носител на престижната европейска награда \"Нови театрални реалности\", е част от , а след това на 4 юни ще бъде показано и на \"Варненско лято\".В ролята на емблематичния герой на Гогол, чиновника Попришчин, ще влезе Тамаш Керестеш. Това не е първият съвместен проект между Керестеш и Бодо – първият голям международен успех на режисьора беше през 2005 г. с интерпретация на романа \"Процесът\" на Кафка, в която младият актьор участва и беше награден за най-добър актьор на фестивала Kontakt в Полша.Керестеш не само играе в моноспектакъла, а също е художник на сценографията и изпълнител на звуковата картина на живо. Декорите са в стила на Ван Гог и заедно със звуковата обстановка изразяват загубата на разума на героя.Унгарският сайт за изкуство Art7 нарича спектакъла \"вълнуващ, безжалостен, сърцераздирателен и комичен\", определяйки го като \"висша школа на актьорското майсторство\".Виктор Бодо е носител на редица международни награди, включително Европейската театрална награда \"Нови театрални реалности\" от 2016 г., а постановката му от 2009 г. \"Алиса\" по романа на Луис Карол е отличена с една от най-престижните австрийски награди - \"Нестрой\".Всички представления от програмата на \"Световен театър в София\" ще бъдат представени и на Международния театрален фестивал \"Варненско лято\" през юни.", "date": "2017.05.04", "title": "Постановка на \"Дневникът на един луд\", отличена с европейската театрална награда, гостува в София"}
{"url": "http://www.dnevnik.bg/sport/2017/05/04/2965223_sustezatelkite_po_basketbol_shte_mogat_da_igraiat_s/", "text": "Международната федерация по баскетбол (ФИБА) въведе промяна в правилата за носене на забрадки по време на мачовете. Промяната ще влезе в сила от 1 октомври и ще позволи на жените да носят хиджаб, което в момента е забранено от съображения за сигурност.През 2014 г. женският националният отбор на Катар отказа участие в световното първенство, след като не получи разрешение да носи традиционните за мюсюлманките забрадки.В края на същата година ФИБА започна преразглеждане на правилото и разреши носенето на хиджаб в мачовете от местните първенства и турнири като част от двугодишен тестов период.\"Новото правило идва в резултат на факта, че традиционният дрескод в някои държави, в които се покрива главата и/или цялото тяло, не съответства с предишните разпоредби\", се казва в изявлението на международната федерация.По-рано тази година и световната футболна централа (ФИФА) разреши носенето на хиджаб по време на официални мачове.Тъй като традиционният хиджаб създава неудобства и трудности по време на игра, големите спортни производители вече започнаха да разработват високотехнологични такива. Той носи името Pro Hijab и се очаква да излезе на пазара в началото на 2018 г.Миналата година датската фирма . Тя беше изработена за женския отбор по футбол на Афганистан.", "date": "2017.05.04", "title": "Състезателките по баскетбол ще могат да играят с хиджаб от 1 октомври"}
{"url": "http://www.dnevnik.bg/bulgaria/2017/05/04/2965317_roditeli_izlizat_na_protest_s_iskane_za/", "text": "Родители излизат на национален протест на 10 май, който ще е насочен срещу зачестилите прояви на физическо и психическо насилие над деца в яслите, детските градини и училищата. Това се разбира от публикация на на неправителствената организация Сдружения \"За децата ни\".Протестът е плануван да започне в 11 ч. и ще се проведе на столичната ул. \"Оборище\" 44. Там се намират дирекциите \"Здравеопазване\" и \"Образование\" към Столична община.Родителите поставят 11 конкретни искания, за които ще настояват по време на протеста. Под номер едно е искането за провеждане на ефективни, а не на повърхноcтни входящи, ежегодни и инцидентни теcтове за пcихологична пригодноcт на медицинcки cеcтри и педагози, които започват работа в детcките яcли, градини и училища. Резултати от тях пък трябвало да бъдат оповеcтявани публично.Според родителите е задължително да има видеонаблюдение във вcяко помещение на яcлите, градините и училищата. Камерите трябва да са с висока резолюция, за да може да бъде идентифицирано всяко лице на записа. От сдружението настояват и за онлайн излъчване на записите, за да могат и родителите да виждат какво се случва.Сред другите искания са медицинcките cеcтри в яcлите и педагозите в градините и училищата да преминават ежегодни обучения. Освен това в cлучай на cигнал за наcилие от cтрана на учител cпрямо дете трябвало да cе проведе вътрешно разcледване от комиcия, назначена от директора на заведението. При конcтатирано нарушение яcлата, градината или училището трябва да бъдат финанcово cанкционирани.\"Cлед доказано наcилие над деца конкретният \"профеcионалиcт\" да бъде наказван c най-тежкото диcциплинарно наказание - уволнение, като да търпи и забрана да заема cъответната длъжноcт или cходна такава, изиcкваща образователния му ценз, за период от пет години\", пише още в исканията.Родителите настояват да cе поcтави лимит на децата, които да бъдат обгрижвани от една медицинcка cеcтра или педагог, като на един човек да се падат до пет деца. Броят на децата в група трябвало да е не повече от 20, а училищните клаcове да бъдат cъcтавени от не повече от 20-22 деца, като за вcяко едно от тях да cе гарантира по минимум от 2 кв.м площ в cтаята. Трябвало да cе предвидят минимум по двама пcихолози във вcяка яcла, градина, училище, които да бъдат на разположение от 8 до 17 ч.Сдружението иска още да cе въведат ежеcедмични задължителни чаcове c доброволчеcки труд, cъглаcувани c психолог, които да подпомагат леcната адаптация на децата и cформирането на cплотен колектив. За целта трябвало да се забрани използването на телевизори и лаптопи за излъчване на детcки канали оcвен филмите c образователна цел.\"Да cе промени адаптационният модел при поcтъпване в яcла, като по време на cъщия родител да има правото да придружава детето от един до три чаcа дневно предвид възраcтта, пcихичеcкото и емоционално cъcтояние на детето. За вcяко дете cъc специализирани образователни потребности задължително да има помощник-учител, който да му помага и да cе изгради модел за приобщаване на тези деца към оcтаналите, за да не cе третират като различни\", пише в исканията на сдружението.\"Да cе въведе задължителна ежемеceчна оценка от cемейcтвото на детето на преките му учители, медицинcки cеcтри и директора, от които да завиcят не cамо работните им меcта, но и бонуcите към заплатите им, c които ще бъдат мотивирани\", завършват родителите.", "date": "2017.05.04", "title": "Родители излизат на протест с искане за видеонаблюдение в детските градини и училищата"}
{"url": "http://www.dnevnik.bg/sviat/2017/05/04/2965328_v_ciala_kanada_iztegliat_butilki_s_prekaleno_silen_djin/", "text": "Канадските власти обявиха, че изтеглят от търговската мрежа в цялата страна бутилки джин на групата \"Бакарди\" (Bacardi) с близо два пъти по-високо алкохолно съдържание от посочените на етикета 40 процента, предаде \"Франс прес\".Джинът с марка Bombay Sapphire London Dry Gin е бил бутилиран преди разреждането да е достигнало отбелязаните 40 процента алкохол, съобщи компанията за търговия с вина и спиртни напитки в провинция Онтарио, която първа е предприела изтеглянето.\"Опасно е да се консумира този продукт. Напитка с алкохолно съдържание от 77% може да навреди сериозно на здравето\", уточнява държавната компания.Други четири провинции (Квебек, Саскачуан, Нова Скотия и Нюфаундленд) последваха примера на Онтарио и също започнаха да изтеглят партиди с прекомерно съдържание на алкохол. \"Не препоръчваме консумацията на този продукт\", посочи \"Бакарди\", отбелязвайки, че засегнатата партида е била доставена само в Канада.Агенцията за сигурност на храните препоръчва закупилите проблемния алкохол да го изхвърлят или върнат в магазина. Няма известни случаи на пострадали, но е започнала проверка, която може да доведе до изтеглянето и на други продукти.Това е втори случай на изтегляне на алкохолна напитка в Канада за два месеца. През март 654 бутилки канадска водка Georgian Bay бяха изтеглени също заради два пъти по-високо съдържание на алкохол - 81% вместо 40% алкохолно съдържание.", "date": "2017.05.04", "title": "В цяла Канада изтеглят бутилки с прекалено силен джин"}
{"url": "http://www.dnevnik.bg/sviat/2017/05/04/2965346_organizatorut_na_evroviziia_zaplashi_rusiia_i_ukraina/", "text": "Европейският съюз за радио и телевизия обмисля въвеждане на санкции срещу Русия и Украйна заради това, че са нарушили устава на конкурса \"Евровизия\", обяви германската телевизия ZDF, като цитира шефа на организационния комитет Франк-Дитер Фрайлинг. Според него Киев е бил длъжен да гарантира участието на всички изпълнители, които по програма трябва да се явят на сцената този месец. Това условие не е изпълнено по отношение на руската изпълнителка , на която украинските власти  да влиза в страната. Същевременно Москва е бойкотирала задължителните за всички страни срещи на делегации, организиращи \"Евровизия\" в началото на тази година. Решението не е окончателно прието, но Европейският съюз за радио и телевизия (European Broadcasting Union – EBU) ще обсъди въпроса следващата седмица. Едва след провеждането на \"Евровизия\" обаче ще се уточни какви точно мерки биха били въведени срещу Украйна и Русия. \"В такива случаи се предвиждат няколко варианта за санкции – от парични глоби и лишаване от право на спонсорска поддръжка до отстраняване от участие в конкурса за срок до три години,\" смята Фрайлинг. Службата за сигурност на Украйна издаде забрана Самойлова да влиза в страната за срок от три години заради това, че е пяла на анексирания от Русия полуостров Крим. От  отхвърлиха и двата предложени варианта, според които Русия можеше да се яви дистанционно или да  участника.", "date": "2017.05.04", "title": "Организаторът на \"Евровизия\" заплаши Русия и Украйна със санкции"}
{"url": "http://www.dnevnik.bg/sport/2017/05/04/2965297_biliana_dudova_shte_se_bori_za_evropeiska_titla_sled/", "text": "Биляна Дудова осигури трети медал за България от европейското първенство по борба в Нови Сад (Сърбия). 19-годишната състезателка се класира за финал в категория до 55 килограма и тази вечер след 20.00 ч. ще се бори за първата си титла от голямо първенство.Дудова стигна до битката за златото по впечатляващ начин, след като в полуфиналите отстрани Альона Колесник от Азербайджан. Българката изоставаше с 0:8 точки, но направи обрат и победи състезателката на Симеон Щерев с 12:10.В четвъртфиналите Дудова имаше нужда от по-малко от минута, за тушира представителката на домакините Мерима Галетин.В битката за европейската титла при 55-килограмовите българката ще се изправи срещу Кацярина Гончар Янушкевич от Беларус.Дудова участва за втори път на европейско първенство за жени. През миналата година тя се класира девета в по-долната категория - до 53 кг. Същата позиция, но при 55-килограмовите българката зае и на световното първенство през 2016 г.Дудова е бронзова медалистка от европейското за девойки миналата година, а на последните два континентални шампионата за състезатели до 23 години се класира девета (2016 г.) и пета (2017 г.).Медалът й в Нови Сад е трети за България след сребърните отличия на  и на ", "date": "2017.05.04", "title": "Биляна Дудова ще се бори за европейска титла след обрат от 0:8"}
{"url": "http://www.dnevnik.bg/bulgaria/2017/05/04/2965348_slavi_trifonov_sedna_na_protest_pred_parlamenta_s/", "text": "Телевизионният водещ Слави Трифонов излезе пред парламента на протест срещу неприемането на резултатите от инициирания от него референдум от депутатите. Трифонов пристигна пред Народното събрание малко след като оттам си тръгнаха . Облечен със светла риза вместо с традиционните си напоследък черни дрехи, той седна на стол на жълтите павета, обграден от хора с национални знамена, и постави пред себе си табела с надпис: \"Вие сте се самозабравили. Срамувам се, че сте такива. А аз съм просто един от многото. Изпълнете волята на народа си\". По-късно се разбра, че протести ще има всеки ден.Пред журналистите Трифонов заяви, че е пред парламента, защото са се изчерпали всички законови средства референдумът да бъде приет от депутатите. \"Политическата класа се прави, че този референдум не се е случил\", обясни водещият и изтъкна, че 2.5 млн. българи са гласували в допитването, и попита не е ли несправедливо, че гласът им не се зачита. Досега ГЕРБ даваха заявка, че въпросът за въвеждане на мажоритарна избирателна система ще бъде включен в дневния ред на парламента. След подписването на коалиционното споразумение с \"Обединените патриоти\" въпросът не е в програмата на правителството. Днес Слави Трифонов коментира по отношение на референдума, че политиците \"няма къде да ходят, ще трябва да го приемат\".Трифонов увери, че \"нямам политически амбиции, имам граждански амбиции\". Добави, че в момента България не е нормална държава и трябва да бъде направена такава.Той остана на стола пред НС повече от два часа, включително когато навън заваля. Водещият бе заобиколен от сценаристите и журналиста Васил Иванов, който наскоро обяви, че напуска \"Нова телевизия\" заради цензура, а  от Би Ти Ви. \"Ще си стоя тук на този стол, независимо дали пече, или вали\", закани се Трифонов. На въпрос дали протестът ще продължи и утре отговори: \"О, да\". Сценаристът Иво Сиромахов каза, че протестът ще продължава, докато парламентът не приеме референдума. \"Няма организация за час, всеки ден ще е така\", поясни Сиромахов.С усилването на дъжда в следобедните часове присъстващи на протеста започнаха да раздават чадъри. \"Ние сме от инициативата, чадърите са безплатни\", обясни един от тях.Част от хората, които днес излязоха пред парламента заедно със Слави Трифонов, се организираха във \"Фейсбук\" групата . Там сутринта бяха разпространени публикации от сайтовете \"Варна хот\" и \"Бултаймс\" за подготвян протест пред парламента, в които не се споменава името на водещия, едната - с призив от някогашния зам.-председател на ВМРО, сега лидер на партия \"Възраждане\" Костадин Костадинов. Костадинов привлече медийното внимание, след като даде заявка, че партията му ще се откаже от полагащата й се държавна субсидия, след като получи 1.08% на парламентарните избори на 26 март.Други от протестиращите заявиха, че са дошли пред Народното събрание сами, защото това била  на депутатите. Някои казаха, че са се включили в протеста, след като гледали новинарските емисии. Сред протестиращите бе и малка група от Плевен (родния град на Трифонов - бел.ред). \"Ние не знаехме, че и Слави ще е тук, сами решихме да дойдем\", обясниха те пред \"Дневник\".По-рано при телевизионния водещ дойде омбудсманът Мая Манолова, която също припомни, че 2.5 млн. граждани са гласували в референдума и според нея е нормално депутатите да уважат мнението им. \"Аз съм там, където има нарушени основни права на гражданите, и естествено нормално е, след като ходя три пъти в Добрич до мангановата мина, да дойда в центъра на София, където хората са се събрали. Мисля, че са абсолютно прави\", каза тя. Манолова посочи, че има право на косвена законодателна инициатива, внесла е законопроект в НС и \"сега отговорността е тяхна\". \"Да се съобразят с мнението на хората, които ги избраха, с които те имаха срещи буквално допреди месец\", препоръча омбудсманът.При протестиращите се спря и бившият депутат от БСП, сега лидер на \"Нормална държава\" Георги Кадиев.", "date": "2017.05.04", "title": "Слави Трифонов седна на протест пред парламента с \"граждански амбиции\" (обновена)"}
{"url": "http://www.dnevnik.bg/pr_sfera/2017/05/04/2965084_iniciatorite_na_kristalno_chisti_investirat_v_mladite/", "text": "Учени от Американския университет в България и преподаватели и специалисти от Центъра за здраве и околна среда към Университета Харвард разработват образователни програми по устойчиво развитие, чрез които ще се възпитават кадри, необходими на бизнеса и на икономиката на България. Образователните модули - сертификационна програма за работещи професионалисти и академична програма за студенти, ще бъдат финансирани чрез инициативата \"Кристално Чисти\". \"Ще намерим, вдъхновим и развием младите хора, които ще работят за устойчивото развитие на България. Участниците в програмите ще бъдат избирани по най-строги критерии от авторитетно жури,\" обясни д-р Милена Николова, преподавател по маркетинг и потребителски нагласи в АУБКрайната дългосрочна цел е да се разработи магистърска програма по устойчиво развитие, която да се въведе и в други водещи български университети, за да бъде гарантирано създаването на качествени кадри, толкова необходими на българската икономика. Компаниите в инициативата ще им осигурят образование на световно ниво и бъдеща реализация, а те ще поемат ангажимент да допринесат за устойчивото развитие на българската икономика.\"Ние ще им предоставим възможности за бъдещо професионално развитие и ще подкрепим служителите си, които биха искали да се развиват в тази област, а това е дългосрочна инвестиция за цялото българско общество\", допълни Томас Кренбауер, изпълнителен директор на \"Девин\" ЕАД.Това е поредният социален ангажимент на компании, членове на Асоциацията на производителите на безалкохолни напитки. Те стартираха инициативата \"КРИСТАЛНО ЧИСТИ\" за чиста бизнес среда, ясни правила, ясни ангажименти към потребителите, служителите и обществото. В ежедневната си дейност те се ръководят от най-високи международни стандарти. Само 8-те компании, подкрепящи инициативата през 2016 г. са внесли в хазната над 86 млн. лв. данъци, такси и осигуровки. За опазване на околната среда са платили над 2,5 млн. лв. Инвестициите им в дарения за социални каузи надхвърлят 750 000 лв. За развитие на служителите си тези фирми са инвестирали над 1,2 млн. лв. Направените от тях инвестиции в България само за последните 5 години надхвърлят 130 млн. лв.Целта на инициативата е да се въведат правила и контрол, които да ограничат сивия сектор, порочните бизнес практики и безотговорното говорене по темата за водата. Партньори на инициативата са Омбудсманът на Република България Мая Манолова, Комисията за защита на потребителите и Асоциацията \"Активни потребители\". ", "date": "2017.05.04", "title": "Инициаторите на \"Кристално чисти\" инвестират в младите българи"}
{"url": "http://www.dnevnik.bg/sviat/2017/05/04/2965382_nad_polovinata_amerikanci_kazvat_che_redovno_plashtat/", "text": "Новинарската индустрия, понесла тежки удари, може да съзре лъч на надежда в едно проучване, което изследва готовността на аудиторията да плаща за журналистически продукт, ако новинарските компании подходят благоразумно. Малко повече от половината пълнолетни американци редовно плащат, за да получават новини чрез абонаменти за вестници или списания, чрез приложения за електронни устройства или чрез парични дарения за обществени медии, твърди екипът на \"Медия инсайт\" - проект за сътрудничество между Американския институт по печата и Центъра за публични проучвания към \"Асошиейтед прес\". Не само хора с побелели коси и бради проявяват такава склонност. За новини плащат и около 40 процента от хората под 35-годишна възраст, макар че те по-рядко от поколението на своите родители се абонират за новини.Проучването констатира, че по-младите хора е по-вероятно да посочат като причина да се абонират желанието да подпомогнат някоя новинарска медия. От друга страна, младежите, които не плащат, за да получават новини, много по-често казват, че просто не ги интересува съдържанието, което се продава. \"Усещаме промяна\", казва Том Розенстил, изпълнителен директор на Американския институт по печата. \"Шири се схващането, че хората не желаят да плащат за новини, особено младите, защото те могат да ги получат от социалните медии. Ние констатирахме, че това не е вярно.\" Една четвърт от хората, които признават, че редовно намират начини да свалят новини от информационни източници, без да плащат, казват, че са готови да плащат най-малкото умерена цена за тази информация, ако трябваше да го правят. Жителят на Чикаго Джон Ашфорд е абонат на няколко новинарски сайта донякъде защото това има значение за работата му. Той каза, че истината за една полицейска стрелба близо до мястото, където живее, вероятно би останала скрита, ако не бяха репортерите, разровили се в тази история. \"Хората нямат нито време, нито пари да разследват такива неща. А някой трябва да го прави\", добави той. Почти един от всеки петима американци дарява пари на най-малко един медиен източник с нестопанска цел като публична телевизия или радио, или дигитален новинарски сайт, като \"ПроПублика\" например, констатира проучването.Вестник \"Ню Йорк таймс\" също вижда бавен, но стабилен ръст на своите абонати в интернет. Те са били 406 000 в края на 2011 г., а в края на 2015 г. са вече 1,09 млн. През 2016 г. броят им е скочил до 1,85 млн., съобщават от редакцията, като не пропускат да изтъкнат, че това рязко противоречи на твърденията на президента Доналд Тръмп, че \"Ню Йорк таймс\" запада. Дори и преди следизборната полемика около т.нар. фалшиви новини, вестникът спечели на онлайн версията си нови абонати, загрижени за надеждността на някои публикации, които са видели по интернет. \"Те явно разбират, че при нас наистина получават онова, за което плащат\", каза Дейвид Рубин, първи вицепрезидент на издателската къща на вестника, отговарящ за качеството на марката. Вместо просто да хвалят продукта, който абонатите биха получили, мениджърите на \"Ню Йорк таймс\" съсредоточават рекламната си кампания върху мисията му като новинарска организация и върху значението на качествената журналистика. Една от тези реклами илюстрира опасностите, които дебнат един фотожурналист, отразяващ конфликта между иракските сили и джихадистите от \"Ислямска държава\". \"Ню Йорк таймс\" признава и значението на изграждането на специални отношения с абонатите, вместо просто да се търси начин една конкретна статия да бъде прочетена от колкото се може повече хора, посочи Рубин. Три четвърти от абонатите на вестници казват, че четат главно печатните издания, а 21 процента - онлайн версиите, констатира проучването. Новинарските шефове не могат да си позволят да отдават предпочитание на един тип потребители за сметка на друг, каза Розенстил. Най-важната причина, поради която хората решават да се абонират, е, защото са убедени, че една новинарска медия отразява по най-добър начин новините, от които се интересуват. Шефовете, търсещи съкращаване на разходите, трябва да не забравят значението, което абонатите отдават на качеството на новинарския продукт, подчерта той. \"Стремежът равномерно да се разпредели болката, като се \"изрязва\" по малко лошо отвсякъде, изглежда лоша стратегия. Трябва да се реже по-прецизно\", предупреди Розенстил. Проучването бе извършено през февруари и март, като бяха анкетирани - по телефона или в интернет - 2199 американци, избрани произволно, но представително за населението на САЩ. Неговите автори допускат възможна грешка от плюс-минус 2.7 процентни пункта. (БТА)", "date": "2017.05.04", "title": "Над половината американци казват, че редовно плащат за новини"}
{"url": "http://www.dnevnik.bg/sviat/2017/05/04/2965351_germanska_provinciia_vuvejda_taksi_za_studentite_ot/", "text": "Баден-Вюртемберг стана днес първата провинция в Германия, която въвежда университетски такси за студентите от страни извън Европейския съюз, предаде \"Асошиейтед прес\".Законодателното събрание на преуспяващата югозападна провинция одобри план за въвеждане на учебни такси от зимния семестър на тази година.Според ДПА новите студенти от държави извън ЕС ще трябва да плащат по 1500 евро на семестър, но това изискване няма да се отнася за близо 20-те хиляди чуждестранни студенти, които вече са записани.В Баден-Вюртемберг се намират университетски градове като Щутгарт, Хайделберг и Фрайбург.В Германия въпросите, свързани с образованието, се решават от местните власти на 16-те провинции. Няколко от тях, включително Баден-Вюртемберг, въведоха учебни такси за всички студенти в средата на миналото десетилетие, но после ги премахнаха./ БТА", "date": "2017.05.04", "title": "Германска провинция въвежда такси за студентите от държави извън ЕС"}
{"url": "http://www.dnevnik.bg/bulgaria/2017/05/04/2965350_shofyorut_na_kamiona_prichinil_katastrofata_krai/", "text": "Турският шофьор на камиона, който предизвика вчерашната , ще бъде привлечен като обвиняем за инцидента, съобщиха от прокуратурата.От държавното обвинение обаче не уточняват каква е вината на шофьора. Тя трябвало да се изясни чрез образувано досъдебно производство за катастрофата.При инцидента загина един от пътниците в автобуса – 21-годишна студентка. Пострадаха общо 16 души, от които  в болницата в Монтана и днес.До момента разследването е установило, че турският шофьор загубил управление над камиона заради мократа пътна настилка. Ремаркето на ТИР-а поднесло, навлязло в насрещната лява лента на пътното платно и ударило насрещно движещия се автобус.", "date": "2017.05.04", "title": "Шофьорът на камиона, причинил катастрофата край Смоляновци, ще бъде привлечен като обвиняем"}
{"url": "http://www.dnevnik.bg/analizi/2017/05/04/2965405_noies_doichland_borisov_otdavna_ne_se_sveni_da/", "text": "Бойко Борисов е бил премиер вече два пъти. Той излезе победител и от предсрочните избори през март, на които консервативната му партия ГЕРБ успя да спечели най-много гласове. Сега Борисов представи в София третия си кабинет, в който участват три десни до крайнодесни партии, пише днес вестник .Изданието посочва, че одобрението на президента и гласуването на кабинета от НС е чиста формалност. В статията с подзаглавие \"В управлението в София вече има и расисти и националисти\" се обяснява как се е стигнало до коалицията с Обединените патриоти и точно кои партии влизат в националистическия съюз: \"До края на 2016 Борисов управляваше в коалиция с Реформаторския блок, който не успя да влезе в новия парламент, тъй като се разцепи на три партии.За сметка на това обаче в парламента влязоха три десни до крайнодесни партии, обединени в съюза \"Обединени патриоти\". Посткомунистите и ГЕРБ са върли врагове. Борисов отхвърли категорично и коалиция с партията на българите от турски произход. И така не му остана нищо друго, освен да се коалира с \"Обединените патриоти\": дяснонационалната ВМРО на близкия до Москва бивш таен агент Красимир Каракачанов, Националният фронт за спасение на България на расистки настроения Валери Симеонов и близката до Москва партия \"Атака\" на Волен Сидеров, който е известен с нападенията си срещу български мюсюлмани.\"Авторът на статията Флориан Хасел коментира, че сега политиката на София, която през 2018 поема председателството на ЕС, \"вероятно ще завие още по-надясно и ще става още по-националистка\". Германският журналист подчертава, че все пак и в България думата има премиерът. \"Само че Борисов и в миналото се е радвал на подкрепата на националистите, например когато ставаше дума за издигането на оградата по границата с Турция, която трябваше да спре мигрантите\", посочва той. Флориан Хасел обръща внимание и на факта, че за първи път в България националисти получават министерски постове. Така например Валери Симеонов, който бе нарекъл ромите \"диви маймуни\", става трети вицепремиер и ще отговаря за демографията.Вестник  започва публикацията си за България така: \"Най-опитният министър-председател на България отдавна не се свени да експериментира*. Той се ръководи от принципа \"България над всичко\" - така дълготрайният консервативен премиер Бойко Борисов аргументира решението си в третия си мандат да се коалира с националистическия съюз \"Обединени патриоти\".В статията се посочва, че два вицепремиерски поста ще бъдат заети от националисти. Изданието цитира анализатора Стойчо Стойчев, който уверява, че те ще заемат далеч по-умерени позиция, отколкото например унгарската крайнодясна партия \"Йобик\" или Льо Пен във Франция. Според Стойчев няма да има драматични промени в курса на България, тъй като общо взето новата коалиция ще продължи линията на последния кабинет на Борисов. По-нататък  пише, че бежанците отдавна \"усещат българския десен завой, и то болезнено - под формата на често полицейско насилие\".Вестникът посочва, че както представителите на турското малцинство в България, така и партньорите от ЕС са скептични най-вече към Волен Сидеров. \"Дали като антисемит, който мрази чуждото, или като приятел на Русия - шефът на \"Атака\" Волен Сидеров отдавна си е създал по-скоро съмнително име - дори и извън границите на страната. Кога с атаки срещу посетителите на джамии, кога с походи срещу \"циганския терор\", кога с изцепки като \"еврейска чума\" или с расистки скандал по време на полет с \"Луфтханза\": досега политикът хулиган многократно е доказвал, че не е за пред хора.\"На новото българско правителство се спира и австрийският . Изданието посочва, че това е третият кабинет на Бойко Борисов. \"Бившият бодигард на Тодор Живков и някогашен кмет на София управлява от 2009 насам - с малко прекъсване от социалистите. Балканската страна тази година празнува 10-годишния си юбилей от присъединяването към ЕС\", посочва вестникът.", "date": "2017.05.04", "title": "\"Нойес Дойчланд\": Борисов отдавна не се свени да експериментира"}
{"url": "http://www.dnevnik.bg/bulgaria/2017/05/04/2965465_rukovodstvoto_na_putnata_agenciia_shte_bude_smeneno/", "text": "Най-вероятно утре агенция \"Пътна инфраструктура\" ще има ново ръководство, намекна днес новият министър на регионалното развитие и благоустройството Николай Нанков, цитиран от агенция \"Фокус\". По време на приемането на поста от служебния министър Спас Попниколов на въпрос дали предстои смяна на ръководството на АПИ, Нанков отговори, че това влиза в плановете му.Министърът уточни, че рокадите ще бъдат съгласувани с премиера, но вече има имена на членове на управителния съвет, които се обсъждат. \"Факт е, че в пътната агенция има изключително много неща, които трябва да свършим, и забавени такива\", коментира Николай Нанков.От януари насам скандалите, свързани с АПИ, вървят един след друг. В началото на февруари  в тунел \"Ечемишка\" на магистрала \"Хемус\" и уби жена. Последва .През април пък стана ясно, че  на участник в търг за изграждане на участък от магистрала \"Струма\" и цялата процедура беше спряна. Преди броени дни  във връзка с разследване за престъпление по служба и безстопанственост във връзка с изграждането на магистрала \"Марица\".В рамките на няколко дни ще бъдат назначени и заместниците на министъра, като това щяло да стане след разговори с коалиционните партньори. Нанков уточни, че ще се търсят експерти и хора от бранша, \"доказали се в Европа и на национално ниво\". \"Ще създадем един отличен екип в министерството с глобалната цел да продължим със същите темпове да развиваме инфраструктурата на страната\", обеща министърът.Николай Нанков обяви, че приоритет остава и програмата за санирането. \"Продължаваме програмата, ще видим какво са направили колегите за тези три месеца. Доста бяхме критикувани по темата, доста предложения имаше. Моето лично мнение е, че програмата би трябвало да бъде оптимизирана \", заяви министърът.", "date": "2017.05.04", "title": "Ръководството на пътната агенция ще бъде сменено, заяви новият регионален министър"}
{"url": "http://www.dnevnik.bg/zelen/2017/05/04/2965476_balansut_mejdu_opazvaneto_na_prirodata_i_biznesa_e/", "text": "Баланс между опазването на природата, качеството на живота на хората и бизнеса. Това ще засили като посока в работата на Министерството на околната среда и водите новият министър Нено Димов, стана ясно от изявлението му пред журналисти за приоритетите в работата на ведомството, на което той застана начело официално днес.\"Преди няколко дни Европейската комисия излезе с план точно в тази посока. Опазването на околната среда не е самоцел, а трябва да бъде гледано от гледна точка на това как се приема от хората, които живеят в отделните региони и от бизнеса. При всички положения трябва да имаме тази насоченост,\" мотивира се Димов.Запитан как ще действа по казуса с Пирин, той не отговори конкретно, но обясни отново, че ще се търси баланс.\"Чистотата на атмосферния въздух, особено в големите градове, както и чистотата на питейната вода ще са друг безспорен приоритет\", каза още министърът.Друг задача, с която ще се заемат в МОСВ, ще е превантивната дейност срещу бедствията, авариите и наводненията. \"Макар да не са се случвали отдавна, трябва да се готвим за тях преди да са се случили, а не да действаме след това\", мотивира се Димов.Подготовката за председателството също ще бъде акцент в работата със специално внимание.\"Приоритетите в околната среда не могат да се различават в зависимост от политическата смяна, защото се работи с ресурс, който е важен за живота и здравето на хората\", каза още новият министър на екологията.", "date": "2017.05.04", "title": "Балансът между опазването на природата и бизнеса е приоритет за новия екоминистър"}
{"url": "http://www.dnevnik.bg/biznes/2017/05/04/2965475_liberalizaciiata_na_pazarite_na_tok_i_gaz_e_nai-vajna/", "text": "Довършването на процеса по пълна либерализация на пазара на електроенергия и газ е сред основните задачи на новия-стар енергиен министър Теменужка Петкова. Това обяви тя при поемането на властта в ресорното й министерство от служебния министър Николай Павлов.По нейните думи, довършването на казуса АЕЦ \"Белене\" по възможно най-добрия за обществото начин също стои на дневен ред. \"Когато е похарчен толкова сериозен финансов ресурс, ние сме длъжни да постигнем най-доброто решение\", допълни тя, цитирана от пресцентъра си. Следващият сериозен приоритет в работата на Министерството на енергетиката е свързан с предстоящото решение на Европейската комисия по антимонополното дело срещу БЕХ, \"Булгаргаз\" и \"Булгартрансгаз\".Министър Петкова благодари на своя предшественик Николай Павлов и посочи, че постигнатата финансова стабилизация на държавните енергийни дружества е доказателство, че направеното през последните две години е реална реформа в сектор \"Енергетика\". ", "date": "2017.05.04", "title": "Либерализацията на пазарите на ток и газ е най-важна за Теменужка Петкова"}
{"url": "http://www.dnevnik.bg/citat_na_deniia/2017/05/04/2965478_citat_na_denia_doskoro_biah_okljumal_za_budeshteto_na/", "text": "Това заяви служебният министър на културата Рашко Младенов при предаването на властта на наследника си Боил Банов, цитиран от агенция \"Фокус\". Банов дойде като заместник на предния служебен министър Мартин Иванов, но остана на поста и в следващите две правителства. Той бе обявен като титуляр, след като усилено се говореше, че ексминистърът Вежди Рашидов ще се завърне и в третия кабинет \"Борисов\".Самият Банов обеща да работи с всички сили, за да подобри условията за работа на творците.", "date": "2017.05.04", "title": "Цитат на деня: Доскоро бях оклюмал за бъдещето на нашата култура"}
{"url": "http://www.dnevnik.bg/sviat/2017/05/04/2965449_ungariia_poiska_dojivotni_prisudi_za_bulgari/", "text": "Прокуратурата в Унгария поиска доживотни присъди затвор за четирима трафиканти на хора, пряко замесени в гибелта на 71 мигранти през 2015 г. - трагедия, в която са замесени и поне 7 български граждани.Общо 11 души са обвинени в трафик на хора, но четирима от тях са и с обвинение в убийство. Става дума за ръководителя на престъпната мрежа - живеещ в Унгария 30-годишен афганистанец, за 31-годишен българин, за 51-годишен българин от ливански произход, както и за водача на камиона.Двама от обвинените още се издирват и ще бъдат съдени задочно. Делото ще се води в съда в Кечкемет, тъй като камионът е тръгнал от района. Бандата е прехвърлила на Запад около 1200 души.За останалите обвинението предлага фиксирани срокове затвор без право на обжалване и експулсиране след излежаването им, съобщи Ласло Нанаси от прокуратурата в Бач-Кискун. Разследването приключи миналия април и прехвърли резултатите на прокуратурата с препоръка разкритите лица да бъдат съдени, включително за предумишлено убийство. Причината е, че половин час, след като камионът е потеглил към Австрия, задушаващите се хора са започнали да блъскат по стените на металния контейнер и да крещят, че не им достига въздух, но шофьорът е продължил по пътя.Трагедията се разигра през август 2015г., когато в Австрия близо до границата с Унгария бе открит изоставен хладилен камион със 71 души, задушили се в плътно затворената товарна част. През октомври 2016г. прокуратурата заяви, че 7 от задържаните 8 души са български граждани и че е поискано предаването на още трима българи, заподозрени, че са работели като шофьори за престъпната организация.Тогава унгарските органи на реда съобщиха, че някои от задържаните са направили самопризнания, докато други отричат да са замесени в гибелта на хората в изоставения камион. Десетките нелегални мигранти са били оставени 3 часа да агонизират, докато умрат всички.Австрийската полиция откри други 67 души в подобен камион, използван от същата група. Афганистанецът, лидер на трафикантите, живеел в Унгария като бежанец от март 2013 г. и се занимавал активно с прехвърляне на хора от Сърбия към Австрия и Германия поне от февруари 2015 г.", "date": "2017.05.04", "title": "Унгария поиска доживотни присъди за българи, трафиканти на хора"}
{"url": "http://www.dnevnik.bg/bulgaria/2017/05/04/2965494_noviiat_ministur_obeshta_poveche_pari_za_uchitelite_v/", "text": "Новият министър на образованието и науката Красимир Вълчев обеща повече пари за учителите, които преподават в отдалечени и малки населени места. Това ще стане чрез корекция на делегираните бюджети на училищата за 2018 година. Вероятно ще бъдат отпуснати и допълнителни целеви средства на училищата за образователни резултати, но това няма да стане веднага.Това обеща Вълчев при приемането на поста в министерството на образованието, където служебният министър Николай Денков му връчи на електронен носител отчета за изтеклите три месеца, както и традиционния училищен звънец, съобщиха от пресцентъра на ведомството.\"Не знам дали има друга управленска програма, в която образованието и науката да са изведени толкова категорично като приоритет и да има толкова ясен бюджетен ангажимент за това. Моята задача заедно с хората в образованието е да оправдаем това доверие\", каза Красимир Вълчев.По думите му трябва да бъде осигурен \"равен достъп на децата до добри учители\", за да бъдат мотивирани повече млади хора с добри оценки да се насочват към педагогическо образование.Красимир Вълчев благодари на служебния екип на МОН за изготвянето на проекта на Националната стратегия за развитие на научните изследвания и обеща той да бъде придвижен много бързо до Министерския съвет.  от Народното събрание до 30 юни. Другият важен проект, подготвен от служебния екип – този за изменение на Закона за развитие на академичния състав, ще бъде обсъден отново със Съвета на ректорите. Красимир Вълчев благодари на предшественика си и за изготвения план за превенция на агресията в училище и обеща в него да залегнат и допълнителни мерки. Двойното увеличение на учителските заплати, заложено в управленската програма на ГЕРБ, ще бъде изпълнено, увери министърът.\"Заставам пред Вас с чисто сърце, защото през тези три месеца с екипа ни направихме всичко по силите си, за да можем да вървим напред\", заяви служебният министър Николай Денков. Той отправи два призива към своя наследник. Първият бе новият министър и екипът му да имат грижа за всички сектори, защото те са еднакво важни. Вторият бе свързан с оперативната програма \"Наука и образование за интелигентен растеж\": \"Пожелавам му да намери тази тънка пътечка, от която има нужда оперативната програма, така че през 2023 година да се поздравим с успех. Има много широки пътища, които обаче водят в грешна посока. Затова е много важно през следващите месеци тази пътечка да бъде намерена\", заяви проф. Денков.", "date": "2017.05.04", "title": "Новият министър обеща повече пари за учителите в малките населени места"}
{"url": "http://www.dnevnik.bg/analizi/2017/05/04/2965347_borisov_3_dobroto_chenge_idva/", "text": "Кабинетът \"Борисов\" 3 скоро ще започне работа. Ще успее ли правителството да извърши нужните реформи и колко ще продължи неговият живот?За да отговоря на тези въпроси, най-напред ще анализирам конструкцията на кабинета. На пръв поглед Обединените патриоти (ОП) ще участват в коалиционното управление с ГЕРБ на базата на елементарната формула 2+2. Патриотите ще имат двама вицепремиери – Красимир Каракачанов (ресор: отбраната) и Валери Симеонов (ресор: демографска и икономическа политика). \"Добавката\" са предложените от тях д-р Нено Димов (министър на околната среда и водите) и Емил Караниколов (министър на икономиката).Последните двама обаче стоят близо до/са в редиците на ГЕРБ. Димов, заместник-министър в правителството на Иван Костов и депутат от ДСБ (напуснал парламентарната група, а по-късно \"минал\" и през ДБГ), през последните години в качеството си на директор на Института за дясна политика демонстрира лоялност към партията на Бойко Борисов. Номинираният от \"Атака\" Караниколов е назначен за директор на Агенцията по приватизация през 2010 г., през първия мандат на ГЕРБ, а преди това е старши юрисконсулт в Столична община и директор в дирекция \"Държавна собственост\" към администрацията на София-област. Името му е свързано с няколко скандални сделки, бенефициенти от които са фирми, свързани с Делян Пеевски и майка му Ирена Кръстева. Какъв тогава е смисълът от \"добавената двойка\" във формулата? Ще отговоря, но преди това още един жокер: Румен Порожанов, министърът на земеделието, според някои също е близък до ДПС. Накратко, с \"агентите под прикритие\" се цели размиване на политическата отговорност. В конкретния случай с г-н Караниколов се прикрива влиянието на ДПС върху правителство, в което участват основните врагове на етническата партия – Обединените патриоти. Още по-интересно е, че именно последните са готови послушно да пуснат \"злия дух\" на етническите предприемачи от бутилката (макар че, ако трябва да сме точни, той отдавна е излязъл от нея, сега просто ще продължи тържественото си шествие).Г-н Симеонов ще бъде вицепремиер без портфейл – такова министерство няма. Неговата длъжност е синекурна, т.е. \"безгрижна\". Ползата за г-н Симеонов е в това да трупа политически дивиденти, като размишлява на висок глас върху любимите си теми: демографската криза сред етническите българи, съпроводена (за да припомня реториката на популистката радикална десница) с високата раждаемост, характерна за малцинствата, които \"паразитират\", издържайки се от социални помощи, кражби и т.н. Редица колеги, политолози и социолози, твърдят, че през третия си мандат Борисов щял да заприлича на министър-председателя на Унгария Виктор Орбан. Това сравнение в повечето случаи има за задача да постави Борисов в негативна светлина. Изказванията и действията на Орбан противоречат на основни начала на Европейския съюз, произвеждат скандал след скандал. Но сравнението на Борисов с Орбан не е съвсем безпочвено. Някои от идеолозите на ГЕРБ от известно време настояват за това партията да възприеме консервативни принципи, акцентиращи върху историческата мисия на християнството в Европа и света; тези теоретици искат формацията на Борисов да втвърди \"тона\" спрямо малцинствените общности у нас.Излишно е да казвам, че тези послания са запазена марка на популистката радикална десница. По този начин ГЕРБ може да влезе в и овладее пазарната ниша на партии като НФСБ, \"Атака\" и ВМРО. Колкото и да е блазнеща тази перспектива обаче, според мен Борисов по-скоро ще влезе в ролята на помирител, на защитник на европейските ценности. Той ще бъде доброто ченге, което ще вдигне ръка, за да запази обществения мир и съгласие, тогава, когато политици като Симеонов заплашват да посегнат върху тях.Навсякъде в Европа системните партии изграждат санитарен кордон срещу представителите на популистката радикална десница (например срещу le Front National, Alternative für Deutschland, Vlaams Belang и др.). От самото начало обаче ЕНП даде ясно да се разбере, че ще направи изключение за нашите Обединени патриоти. ЕНП се интересува от това да има властови позиции в дадена страна, да има министър-председатели и т.н. Какво ще стане в \"задния двор\" на Европа, на Балканите, ако представителите на ОП решат \"да му отпуснат края\", не засяга особено функционерите на ЕНПБългария ще бъде председател на Съвета на ЕС за 6 месеца от 1 януари 2018 г. Гръмките, политически некоректни лозунги на политици като Симеонов могат да бъдат използвани от зложелателите на България, каквито в Европа не липсват, за да накърнят и без това недобрия образ на страната. Г-н Борисов обаче се е застраховал. В преамбюла на Коалиционното споразумение между ГЕРБ и ОП има изречение, на което никой не обърна внимание: \"членството на България в Европейския съюз и НАТО е гарант за сигурността на държавата\". Тези думи звучат като общи приказки, но не са. Тяхната цел е да бъдат \"Атака\" винаги е била остро критична и към ЕС, и към НАТО. Г-н Сидеров, който не крие симпатиите си към режима на Владимир Путин, приветства политиката на Кремъл в Украйна, Крим и т.н., явно е поставен под контрол, опитомен е от своите не толкова нови приятели. По-различно стои въпросът с Валери Симеонов. Ето и причината, политическата логика, поради която лидерът на НФСБ е поставен начело на една въздушна кула. От една страна, ако държеше юздите на реално съществуващо, а не виртуално министерство, поразиите, които би могъл да направи Симеонов, биха били много по-големи. От друга страна, ветровитият му пост позволява да бъде освободен сравнително безболезнено. Ако това се случи, Борисов може да посегне към \"златния резерв\", който му предлагат \"Воля\" и Веселин Марешки. А може и да си тръгне обиден. Отново. Чуват се гласове на политически анализатори, че кабинетът \"Борисов\" 3 не си поставя за задача да прави истински реформи. Това според мен не отговаря на истината. Всъщност, ако вярваме на написаното в \"Програма 2021 г.\" – точно обратното.Тази програма е прекалено амбициозна: наред с всичко останало в нея са заложени значителни социални плащания (двукратно увеличение на учителските заплати, на парите за висше образование, пенсиите, минимална и средна работна заплата и т.н.), предвиден е нов НПК, нов антикорупционен закон и т.н. Експертните фигури в кабинета преобладават. Считам обаче, че Популистката радикална десница е силна, когато е в опозиция. Когато говори срещу статуквото, срещу \"корумпирания политически елит\" и т.н. В момента, в който се озове в коридорите на властта, нейната харизма започва да бледнее. Да си спомним какво стана с \"Атака\", как се срина от високия резултат на президентските избори през 2006 г. и парламентарните през 2009 г. до настоящия момент, когато е на ръба на политическото оцеляване. Причината за този срив е преди всичко в колаборационизма на \"Атака\". Тя не се свенеше да работи с ГЕРБ, а по-късно подкрепяше кабинета \"Орешарски\", в който участваше и ДПС.В момента, в който Обединените патриоти започнат да се задушават в страстната прегръдка с Борисов и подкрепата за тях започне да ерозира, те ще се обърнат срещу него. Ето защо, още преди да се е родил, можем да кажем, че хоризонтът на новия кабинет няма да бъде дълъг.Предсрочните избори ще бъдат или през есента на 2018 г., след като вече е приключило председателството на ЕС, или през 2019 г., когато предстои вот за Европейски парламент и местни избори. Щедрите обещания в програмата лукаво са записани за пълен мандат. Ето защо много от тях най-вероятно няма да бъдат изпълнени. Избирателите за пореден път ще останат разочаровани и с празни ръце. ", "date": "2017.05.04", "title": "\"Борисов 3\" – доброто ченге идва"}
{"url": "http://www.dnevnik.bg/politika/2017/05/04/2965501_noviiat_zdraven_ministur_obeshta_da_se_pridurja/", "text": "\"Аз съм тук в качеството си на експерт и съм тук, за да изпълня или да дам всичко от себе си за реализацията на политическата програма на правителството, което ме е упълномощило за това. Тоест аз ще се движа стриктно по  и моите усилия ще бъдат насочени за постигане на резултати в тази посока\".Така новият министър на здравеопазването ген. майор проф. Николай Петров обобщи плановете си за ръководния пост в мандата на . \"В главата си\" има идея за състава на кабинета си и зам.-министрите, които ще предложи, но \"докато не бъде одобрен от премиера, не мога да го съобщя\", заяви вече бившият началник на ВМА.Документ с отчет на всичко свършено в тримесечния мандат на служебния екип и още един - с препоръки какво започнато има да се довършва е представил вече бившият здравен министър Илко Семерджиев на новия министър. След  двамата се срещнаха в кабинета на ръководителя на здравното ведомство и срещата им на четири очи продължи повече от час преди да пристъпят към официалната част.\"Желая му успех, защото за здравеопазването няма никакво значение кой какъв пол е, какъв цвят е, какви политически разбирания има. Ние се грижим за хората и за нас е изключително важно тази грижа да е ефикасна, ефективна, целенасочена и резултатна\", заяви Илко Семерджиев за Петров пред медиите.\"Това е факт. Здравеопазването и още някои сфери се нуждаят от експертиза и работа и резултати, и политика до степен когато се касае за посоката, в която трябва да се развива\", отвърна новият министър на здравеопазването. Всичко добро, което се е опитал служебният екип да направи, ще бъде продължено, увери той.На въпрос от журналисти за това как се е съгласил да поеме поста и имало ли е влияние от страна на президента Румен Радев, проф. Николай Петров заяви, че е поканен от премиера Бойко Борисов и останалото е излизане извън темата. \"С толкова информация бях затрупан, че главата ми кънти, а ми задавате такива въпроси\", отвърна той. След като проф. Петров се налага да освободи ръководното място във Военномедицинска академия, по-рано днес там беше назначен и временен нов началник. Постът поема полк. проф. д-р Венцислав Мутафчийски, който прие длъжността в присъствието на бившия началник и на зам.-министъра на отбраната от служебното правителство Стефан Петров. Мутафчийски изпрати здравния министър с думите: \"Желая ви много успех и на добър път. От вас сега ще зависи здравето и живота на цяла България\", а министърът отвърна, че ВМА \"остава моята майка, моят роден дом\".", "date": "2017.05.04", "title": "Новият здравен министър обеща да се придържа стриктно към управленската програма"}
{"url": "http://www.dnevnik.bg/biznes/2017/05/04/2965466_komersant_samo_bulgariia_e_gotova_da_prosti_na_gazprom/", "text": "\"Само България е готова да прости на \"Газпром\" - под това заглавие руският финансово-икономически всекидневник \"Комерсант\" обобщава на сайта си реакциите на страните от Централна и Източна Европа към предложенията на руския газов гигант \"Газпром\" в антимонополното производство срещу него, водено от Европейската комисия.Днес изтича седемседмичният срок, в който засегнатите държави трябва да представят в Брюксел становищата си по предложенията на \"Газпром\". Вчера на последното си заседание . Руското издание коментира, че България е единствената, изразила съгласие антимонополното производство срещу \"Газпром\" да бъде спряно, докато Полша, Естония и вероятно Литва настояват руският газов гигант да бъде глобен.В публикацията се отбелязват възраженията на България срещу изключването й от правото за препродажба на газ, доставян в Словакия, Унгария и Полша и особено възмущението в София от предлаганата от \"Газпром\" промяна на точката на доставка. Компанията иска да я премести от границата с Румъния на границата с Турция. Пояснява се, че така страната ще загуби голяма част от транзита след построяването на \"Турски поток\".\"Затова София подчертава необходимостта от преки доставки на руски газ в България през Черно море, което ще \"способства за политическата и икономическа стабилност в региона\", е цитирана българската позиция с вметката, че подобни варианти \"Газпром\" в момента не разглежда.", "date": "2017.05.04", "title": "\"Комерсант\": Само България е готова да прости на \"Газпром\""}
{"url": "http://www.dnevnik.bg/detski_dnevnik/2017/05/04/2965524_zapochna_zapisvaneto_za_liatnata_akademiia_na_zaedno_v/", "text": "От днес започна записването за безплатната лятна академия за ученици от 1 до 12 клас \"Заедно в час\" в София. Заниманията ще са от 31 юли до 18 август всеки делничен ден от 9 до 12.30 ч. в 90 СУ \"Ген. Хосе де Сан Мартин\" в кв. \"Люлин\" и 144 СУ \"Народни будители\" в кв. \"Младост\".Това съобщиха от академията, чиято цел е да повиши мотивацията за учене на учениците и да подобри подготовката им по изучаваните предмети, да направи лятото им по-осмислено със забавни преживявания, нови контакти и развити умения.Записването за ученици е отворено до 15 юни на .Учебните материали, както и часовете по време на академията са напълно безплатни и са водени от новите мотивирани учители по програма \"Заедно в час\". Те са специалисти по различни учебни дисциплини и имат разнообразен професионален опит. Всички те са обучени по международния модел \"Преподавай като лидер\", създаден с фокус върху успеха на всеки ученик. За тях Лятната академия е финалният етап от предварителната им подготовка, преди да влязат да преподават в класните стаи на училища, партньори на фондацията, в 13 региона на България.", "date": "2017.05.04", "title": "Започна записването за лятната академия на \"Заедно в час\""}
{"url": "http://www.dnevnik.bg/politika/2017/05/04/2965551_cacheva_obeshta_da_ne_eksperimentira_no_da_povede/", "text": "\"Баланс и диалогичност\", без експерименти, но на висока скорост - така накратко бившият председател на парламента Цецка Цачева описа как си представя новата й роля на правосъден министър, в която тя влезе днес.Цачева получи пожелание от служебния правосъден министър Мария Павлова за \"необратимост и четири годишен мандат\".Във видимо добро настроение двете си \"предадоха\" властта във ведомството, в което в последните три години, това е четвъртата смяна.\"За мен това е ново предизвикателство, което поемам с чувство на отговорност, така както винаги досега съм поемала всички отговорности, които съм имала. За мен две са думите, които имат ключово значение и които ще бъдат от полза и за министерството, което ръководство поемам днес, а и с работата ми с Висшия съдебен съвет (ВСС), тъй като министърът на правосъдието е връзката на изпълнителната власт с малкото съдебно правителство, както на жаргон казвахме в парламента\", започна обръщението си Цачева. До назначаването й се стигна, след като тя не успя да влезе в Народното събрание от листата на ГЕРБ в Плевен. Там тя беше на второ място (начело беше бившият и бъдещ транспортен министър Ивайло Московски), но беше изместена заради преференция.Няма да има експеримент, но ще се старая на по-висока скорост да придвижвам реформата в съдебната система, която се очаква от всички наши сънародници, от бизнеса, от чуждестранните и българските инвеститори.,заяви Цачева. Така тя поясни и репликата си от лятото на 2016 година, когато при посещение в Пекин, тя обяви съдебната реформа за приключена. По думите й тогава тя е имала предвид само промяната на Конституцията.Цачева обеща да укроти \"тонът на противопоставяне във ВСС и да бъде заменен с тон на диалог, което е в интерес на цялото общество и на държавността\".Бившият председател на парламент заяви, че ще се старае да поддържа \"откритост и публичност и в това медиите били естествените й партньори.\" \"Моят кабинет винаги ще е отворен за вас, защото представителите на медиите винаги били изглеждлаи като най-пряката връзка с това, което искат гражданите. Цачева обеща, че и гражданските организации и общество ще имат запазена част в министерството.На този въпрос, Цацева не отговори директно, като напрактика препрати към Министерски съвет и законодателната програма на парламента. \"Нека да обсъдим с всички страни, които вече говорих, и тогава в конкретика ще получите отговорите, които са ви необходими\", коментира още Цачева.Попитана дали е възможно според нея да се изпълни едно от предизборните обещания на ГЕРБ, а впоследствие и записано в коалиционното споразумение - до 2018 година да бъдат приети всички препоръки от последния доклад на Европейската комисия - Цачева отговори, че предстои много работа и всички акценти от доклада ще бъдат внимателно обсъдени и анализирани.\"Имаме воля това да стане и досега се работи изключително последователно\", каза още новият министър. Попитана по конкретните препоръки в Евродоклада, като например да има отделен заместник-главен прокурор, който да може да разследва главният прокурор, Цачева заяви, че \"всички препоръчки ще бъдат обект на изключително внимание и анализ\".Попитана дали и ако да - къде ще се срещне с главния прокурор, Цачева заяви:\"Мястото за срещи между министър и главен прокурор, както и за всички останали постове, са съответните кабинети на лицата, които заемат длъжности, по взаимна договорка\".Резки движение в една от най-консервативнитесистеми не винаги водят до високо кчество. Ще се старая да надграждам, обеща Цачева и изреди някои от, както ги нарече самата тя, акцентните точки в коалиционното споразумение на ГЕРБ и Обединените Патриоти - работа по Наказателно процесуалния кодекс, изработването на нов наказателен кодекс, намаляване на административната тежест спрямо гражданите и бизнеса.", "date": "2017.05.04", "title": "Цачева обеща да не експериментира, но да поведе съдебната реформа с бърза скорост"}
{"url": "http://www.dnevnik.bg/bulgaria/2017/05/04/2965660_shefut_na_stolichnata_policiia_mladen_marinov_shte_e/", "text": "Шефът на Столичната дирекция на вътрешните работи Младен Маринов ще е новият главен секретар на МВР, обяви новият министър на вътрешните работи Валентин Радев в ефира на Би Ти Ви.\"Аз съм си харесал един от колегите на главните дирекции на МВР, който да бъде главен секретар - Младен Маринов - ще му предложа ако се съгласи и бъде одобрен от премиера. Всички са с безупречна професионална биография\", заяви Радев.Това означава, че няма да върне на поста главен секретар на вътрешното министерство Георги Костов, който  на Огнян Герджиков и обвинен в кадруване, а ГЕРБ шумно се застъпи за него.Радев каза, че за него би било естествено да се консултира и допитва до бившия министър на вътрешните работи Цветан Цветанов по много въпроси. \"И на Цветанов съм човек, и на Борисов съм, и на ГЕРБ. Какво значи да ми тегне сянката на Цветан Цветанов като министър\", попита Радев.", "date": "2017.05.04", "title": "Шефът на столичната полиция Младен Маринов ще е главният секретар на МВР"}
{"url": "http://www.dnevnik.bg/morski/2017/05/04/2965573_losho_planirane_ot_strana_na_putnata_agenciia_otnovo/", "text": "Въпреки уверенията на Агенция \"Пътна инфраструктура\", че започналия на 19 април втори етап от ремонта на Аспаруховия мост във Варна няма да предизвика затруднения в движението, проблемите продължават вече трета седмица. Според кмета на Варна Иван Портних, местната администрация осигурява само част от финансирането на проекта, но не участва в организацията на работата по него. Въпреки това сега именно тя трябва да се справя със задръстванията.Освен, че свързва центъра на Варна с отдалечения квартал \"Аспарухово\", мостът над канала море-езеро на практика еи за транзитния трафик през града от Южното към Северното Черноморие и София.Първият етап от ремонта на моста, който беше извършен по същото време на миналата година, също блокира движението по него и стана повод за остри критики към организацията на работата, създадена от Агенция \"Пътна инфраструктура\". Сега грешките, допуснати тогава, очевидно се повтарят. Проблемът се оказва още по-тежък като се има предвид, че образуваните тапи затрудняват движението на линейките от центъра за спешна медицинска помощ във Варна и на колите на противопожарната охрана.Днес пред \"Дарик\" Портних заяви, че вече е разработенно, за да влезе в действие, той най-напред трябва да бъде съгласуван с КАТ и пътната агенция, а процедурите по съгласуването вървели бавно. Така въвеждането на нова организация на движението чрез обособяване на трета лента за движение по моста, може да стане най-рано в края на деня утре или в събота.През тази година с 1.3 млн. лв. от бюджета на пътната агенция ще бъдат ремонтирани два от общо единадесетте сегмента на съоръжението. Дейностите извън платното за движение ще се финансират от община Варна и са на стойност 200 хил. лв.През миналата година първите 860 метра от моста бяха ремонтирани със 7 вместо с предвидените 5 млн. лв. зарадикоито възникнаха в хода на работата. Планираните средства за цялостния ремонт на Аспаруховия мост, който трябва да бъде завършен през следващата година, са 35 млн. лв.Изпълнител на строително-монтажните работи ще бъде дружеството по закона за задълженията и договорите \"Понт\". В него участват \"Хидрострой\" на Велико Желев и свързаната с нея \"Инжстройинженеринг\". Двете дружества от години печелят всички големи обществени поръчки за пътни .През миналата пролет  \"Водстрой 98\" беше купена от \"Хидрострой\", която е сочена в сектора и за близка и до ГЕРБ. Нейният изпълнителен директор Николай Пашов е бивш общински съветник на партията във Варна.", "date": "2017.05.04", "title": "Лошо планиране от страна на пътната агенция отново блокира движението по Аспаруховия мост във Варна"}
{"url": "http://www.dnevnik.bg/sviat/2017/05/04/2965261_selo_kato_ot_poshtenska_kartichka_olicetvoriava/", "text": "Разговорите в Пюже Тение, южно френско село като от пощенска картичка, илюстрират бунтовните настроения в провинциалните райони, които искат крайната десница на власт.Жителите на селцето с идиличен пейзаж близо до Ница, между планините и Средиземно море, са гласували масово на първия тур против управляващите партии и в подкрепа на \"антисистемните\" кандидати.\"Управляващите лансират финансистите, застрахователните компании и банкерите\", казва със съжаление 56-годишният Лео Велютини, седнал на чашка с компания на красивия селски площад.\"Те ни оправят от 40 години\", намесва се седемдесетинагодишен мъж с филцов каскет, който го пази от слънцето.От 1300 бюлетини, подадени на първия тур на президентските избори на 23 април, 37 процента са били за крайнодясната кандидатка Марин льо Пен, следвана от представителя на крайната левица Жан-Люк Меланшон (18 процента). Като се добавят стоте гласа, събрани от малките антиевропейски и/или антиглобалистки кандидати, наказателният вот достига 65 процента.Мнозина ще гласуват отново за крайната десница на втория тур в неделя, за да не спечели проевропейският центрист Еманюел Макрон.Пюже Тение е благодатна почва за Марин льо Пен, която се представя за кандидата на \"забравените\" - хората, подминати от икономическите и технологични промени, на фона на увеличаващата се пропаст между селска и градска Франция.\"Привържениците на Льо Пен искат една друга, едновремешна Франция\", казва 70-годишната бивша управителка на фризьорски салон Силви Поат като отглас на тази често срещана във френските селски райони носталгия по миналото.С течение на времето кожарите, оживявали преди селото, са изчезнали така, както и тукашните магазинчета. Сега човек трябва да отиде до супермаркетите в околностите на Ница или да пазарува по интернет.\"Селото върви така, както цяла селска Франция, т.е. на зле\", се оплаква кметът Робер Вьоле. \"В днешно време повече хора имат пералня и какво - по-добре ли се живее?\", пита той и допълва: \"трябва да се вдъхновяваме от добрите рецепти от миналото\".Югът на Франция е традиционен бастион на Националния фронт на Марин льо Пен и е особено чувствителен към агресивната й риторика за имиграцията и френското колониално минало.В тази район са се установили много \"черни крака\" - стотици хиляди французи, репатрирани от Алжир, след като дотогавашният френски департамент става независима държава през 1962 г.Дошли са и много имигранти от Магреба, голямото мнозинство от които алжирци, дошли да запълнят недостига на работна ръка във френските заводи.Някои от тези репатрирани от Алжир французи, изпаднали в носталгия и разделили се с илюзиите, \"смятат, че отговорните за принудителното им изгнаничество идват вече у тях да налагат културата си и да колонизират страната им\", казва специалистът по крайната десница Жан-Ив Камю.И все пак нито имиграцията, нито несигурността - две скъпи на Марин льо Пен теми - изглежда, не представляват проблем в Пюже Тение. Много от жителите на селото казват, че изобщо не заключват вратите си.Кметът обаче дава пример с няколко младежи, \"нападнати от хора от Магреба\", когато отивали \"до града\".Според Мартин Тешер, която има художествена галерия в селото, вотът за крайната десница е свързан със страха най-вече след вълната от безпрецедентни джихадистки атентати, взели 239 жертви във Франция от 2015 г.\"Пуснеш ли радиото или телевизора, никога не можеш да чуеш нищо положително. Това държи хората в постоянен ужас\", подчертава тя.БТА", "date": "2017.05.04", "title": "Село като от пощенска картичка олицетворява Франция, за която крайната десница мечтае"}
{"url": "http://www.dnevnik.bg/tehnologii/2017/05/04/2965556_amazon_otvori_ogromna_onlain_bakaliia_v_berlin/", "text": "Американският гигант за онлайн търговия \"Амазон\" (Amazon) навлезе на германския пазар за продажби на стоки, които иначе се предлагат изключително в супермаркети и бакалии. От четвъртък може да се пазарува в  \"АмазонФреш\" (AmazonFresh) за части от Берлин и Потсдам.Услугата е достъпна за клиенти на AmazonPrime срещу 10 евро на месец и минимална сума за поръчка от 40 евро.Доставката се извършва същия ден, ако е поръчана до обед, и на следващата сутрин, ако е поръчана до 23 часа.", "date": "2017.05.04", "title": "\"Амазон\" отвори огромна онлайн бакалия в Берлин"}
{"url": "http://www.dnevnik.bg/sport/2017/05/04/2965622_diego_koshta_imal_predvaritelen_dogovor_s_kitaiski/", "text": "Нападателят на \"Челси\" Диего Коща има предварителен договор с китайски клуб, съобщава испанското радио \"Кадена сер\". Следващият отбор на футболиста ще е \"Тяндзин Цюендзиен\".Според информацията миналия петък Коща и агентът му Жорже Мендеш са се срещнали в Лондон с четирима представители на клуба. Целта е била да се уточнят детайлите по договора.Очаква се подписването на контракта да се случи в средата на този месец. Испанският национал ще получава по 30 млн. евро.\"Челси\" ще получи около 90 милиона от сделката, добавя радиото.Още по време на зимния трансферен прозорец собственикът на \"Тяндзин Цюендзиен\" Шу Юхуй заяви, че се водят преговори с Коща. В китайския отбор треньор е Фабио Канаваро, а в състава са Алешандре Пато и Аксел Витсел.За евентуално преминаване на Коща в отбора се говореше през зимата, но до трансфер не се стигна.", "date": "2017.05.04", "title": "Диего Коща имал предварителен договор с китайски клуб, ще получава 30 млн. евро"}
{"url": "http://www.dnevnik.bg/razvlechenie/2017/05/04/2965390_radiohead_izdavat_nov_album_po_sluchai_20-tata/", "text": "Британската алтернативна рок група Radiohead ще отбележи 20-тата годишнина от излизането на емблематичния си албум OK Computer с преработена версия, включваща някои редки записи на групата, както и три неиздавани досега песни, съобщи \"Гардиън\".OKNOTOK ще се появи на 23 юни, издаден от звукозаписното студио XL Recordings, и ще включва общо 8 редки записа, както и песни, които често са били изпълнявани на турнетата на групата през 1996 г. - I Promise, Lift и Man of War – но не са били издавани.Прессъобщението описва песните като \"спасени от остарели формати, измъкнати от тъмни чекмеджета и показани на светлина след две десетилетия в студен склад.\"Radiohead намекнаха за новия албум миналата седмица с енигматични плакати, разлепени по цял свят и кратко видео, публикувано онлайн на 1 май. В него момичешки глас рецитира част от текста на песента Climbing Up the Wall от албума OK Computer на фона на мигащ компютърен екран. .Бандата често включва стари, \"архивни\" песни в албумите си. През 2016 г. китаристът на Radiohead Джони Грийнуд коментира пред холандския сайт 3voor12 слуха, разпространен от мениджъра им, че работят над песента Lift – едно от най-запомнящите се парчета от турнетата им в края на 90-те години, което никога не е било издадено.\"Тя е \"любимец на ръководството\"\", каза Грийнуд. \"Това, което хората не знаят е, че има много стара песен във всеки от албуми ни, както Nude (написана през 1997 г.) в In Rainbows (издаден през 2007 г.). Така и не намерихме правилния аранжимент за нея, до тогава (2007 г.). С Lift е точно така. Когато идеята е добра, остава добра. Няма значение в каква форма е.\"Физическото копие на OKNOTOK ще включва и книга с твърди корици, съдържаща повече от 30 картини и рисунки, както и тетрадка от 104 страници със записки на Том Йорк от периода, сборник с \"подготвителни творби\" по изкуството зад OK Computer и касетка с архивни записи на групата.", "date": "2017.05.04", "title": "Radiohead издават нов албум по случай 20-тата годишнина на ОK Computer"}
{"url": "http://www.dnevnik.bg/politika/2017/05/04/2965678_shampion_po_kikboks_stava_deputat_ot_gerb/", "text": "След като третият кабинет на Бойко Борисов встъпи в длъжност 14 нови депутати ще влязат в парламента на мястото на министрите от ГЕРБ и \"Обединени патриоти\".Лиляна Павлова, стана министър на председателството на ЕС, Красен Кралев се завърна в спортното министерство и така отвориха две места за следващите в кандидатдепутатската листа на ГЕРБ във Варна. Това са Емилия Веселинова Станева-Милкова, която е директор на Регионална библиотека \"Пенчо Славейков\" – Варна и световният шампион по тай бокс и кикбокс Владимир Славчев Вълев, който се състезава и в професионални мачове. Той е известен и като Питбула.Премиерът Бойко Бойко Борисов, който влезе от Пловдив ще освободи място за Димитър Лазаров, който бе изместен с преференции от бившия син кмет на Пловдив Спас Гърневски.Финансовият министър Владислав Горанов и Валентин Радев, който поема МВР ще освободят място за бившия кмет на \"Оборище\" Йорданка Фикирлийска и Евгения Бисерова Алексиева, която беше депутат в 42 Народно събрание.Новият шеф на кабинета на Борисов - Румяна Бъчварова, дава път към парламента на Анна Александрова.Депутат от Плевен става Ралица Добрева, която получава шанс заради Ивайло Московски, който пак става министър на транспорта и Цецка Цачева, която трябваше да го замести, ако не беше избрана за министър на правосъдието.От Габрово Томислав Дончев ще бъде заместен от Иглика Събева от Севлиево. От Пазарджик вместо Екатерина Захариева депутат ще е Даниела Малешкова. От София - област Валентин Милушев сменя Николина Ангелкова, от Ловеч вместо Николай Нанков в парламента ще заседава Виктор Стойчев. От Търговище вместо Теменужка Петкова - Митко Стайков.Вицепремиерите Красимир Каракачанов и Валери Симеонов пък освобождават място за д-р Калин Поповски от Плевен и за бившият депутат от \"Атака\" Миглена Александрова от София.", "date": "2017.05.04", "title": "Шампион по кикбокс става депутат от ГЕРБ"}
{"url": "http://www.dnevnik.bg/biznes/2017/05/04/2965506_goranov_shte_produlji_s_tihata_diplomaciia_za_vlizane/", "text": "Министърът на финансите Владислав Горанов, който отново пое поста, обяви, че ще наблегне на тихата дипломация по пътя на България към влизане в еврозоната и присъединяване към единния банков съюз. Той пое поста от служебния министър Кирил Ананиев, с когото работят съвместно от години.\"При нас не е класическото приемане – предаване на този пост, тъй като ние от години сме екип със служебния министър Ананиев\", обяви Горанов при приемането на поста.Той поздрави Кирил Ананиев, че е успял да запази \"физиономията\" на министерството и не се е поддал на доста непривични за служебен кабинет опити за прекрояване на финансовата рамка на държавата.Министър Горанов посочи, че работата продължава с актуализация на тригодишната бюджетна прогноза, в която трябва да намерят място приоритетите, заложени в управленската програма на новото правителство.В документа за 2017 – 2021 г. запазваме данъците непроменени, няма да се допускат допълнителни данъчни облекчения, ще се стремим към балансиран бюджет, ще продължим съвместните усилия с БНБ за по-нататъшна интеграция във финансовите структури в ЕС – еврозоната и банковия съюз, изреди Горанов, цитиран от пресцентъра си.Подчерта, че усилията ще са по начина, \"по който считаме, че е правилно – с тиха дипломация и убеждаване на нашите партньори, че сме готови да станем част от европейската финансова инфраструктура\". Като нова задача Горанов представи целенасочените усилия по намаляване на плащанията в брой и безналичното разплащане с администрацията в частност. Ангажира се и с борба с бюрокрацията.\"Консерватизмът и финансовата стабилност ще продължат да бъдат неотклонни цели на финансовия министър. През последните няколко години сме показали, че с този екип можем да отстояваме финансовата и фискална стабилност на държавата\", добави Горанов.В отговор на въпрос за очаквани изменения на дефицита във връзка с поетите ангажименти за увеличаване на минималната пенсия и заплатите на учителите, финансовият министър уточни, че съгласно предоставените от служебния му колега отчети фискалната цел за дефицита за 2017 г. не е застрашена и предвидените мерки няма да доведат до прекрояването й.Горанов изрази увереност и че икономическият растеж ще бъде по-висок от прогнозите от есента на 2016 г. Той се надява и да продължи поддържането на балансирани бюджети, държавата да има достатъчно ликвидни буфери и да не се поема самоцелно нов дълг. Но ако все пак такова се наложело, то да е единствено за финансиране на дефицити, които правителството си е поставило за цел да намаляват всяка година.Министър Горанов потвърди, че ще продължи да разчита и занапред на експертизата на Кирил Ананиев и Маринела Петрова като свои заместник-министри, като уточни, че третият му заместник предстои да бъде определен.", "date": "2017.05.04", "title": "Горанов ще продължи с тихата дипломация за влизане на България в еврозоната"}
{"url": "http://www.dnevnik.bg/sport/2017/05/04/2965683_kralev_iska_da_vurne_naukata_v_sporta_durjavata/", "text": "При повторното си встъпване в длъжност като министър на младежта и спорта Красен Кралев си постави за цел да върне науката в спорта. На церемонията той гарантира \"сигурност, последователност и спокойствие\".При смяната на властта министърът от служебното правителство Даниела Дашева му подари стетоскоп с пожеланието \"да слуша по-добре пулса на българския спорт\".Кралев посочи като свои приоритети целите, които изтъкваше и през целия си първи мандат - новия закон за спорта, реконструкцията на спортната инфраструктура и изграждането на физкултурни салони в училищата. Сега добави и завръщането на науката в спорта - тема, чиято важност вече изтъкна Дашева при идването си на поста.Кралев посочи като \"голям пропуск\" от предишния си мандат това, че в повече от 300 български училища няма нито един салон за спорт. \"Над 400 училища имат пригодени помещения, а още много са с амортизирани съоръжения\", заяви той.По думите му, за да се справи с проблема, правителство ще отпусне повече от 130 милиона лева в следващите четири години за изграждане на физкултурни салони и подобряване на условията за спортуване на учениците. Средствата са заложени в бюджета за управленския мандат на кабинета.След като неколкократно благодари на министър-председателя Бойко Борисов, ГЕРБ и Обединените патриоти, той добави: \"В историята на нашето министерство са много редки случаите, в които се повтаря мандатът. Това, разбира се, се дължи на огромната подкрепа, която получих от всички български федерации и български спортисти.\"Наред с поставените цели в новия си мандат министърът ще трябва да се справи с два важни казуса - договора за базите на ЦСКА и бъдещето на федерацията по шах, която е заплашена да изгуби лиценза си, ако до месец не изчисти близо 500 хил. лева дългове.", "date": "2017.05.04", "title": "Кралев иска да върне науката в спорта, държавата подготвя 130 млн. лева за физкултурни салони"}
{"url": "http://www.dnevnik.bg/photos/2017/05/04/2965704_snimka_na_denia_putin_otkri_vuzstanoven_pametnik/", "text": "Руският президент Владимир Путин откри възстановен паметник в Кремъл, който на 1 май 1918г. е съборен лично от Владимир Ленин, тогавашен лидер на революционна Русия.Скромният кръст по проект на Виктор Васнецов бележи мястото, където през 1905г. в бомбен атентат на есерите е убит генерал-губернаторът на Москва, великият княз Сергей Александрвович. Откривайки паметника в присъствието на патриарх Кирил, президентът Путин каза, че не може да има никакви оправдания за политическите убийства и насилие.Възстановяването на паметника е победа на \"истината и справедливостта, които в крайна сметка винаги тържествуват\", добави той. \"Русия е единствената ни родина и каквито и възгледи и позиции да имаме, длъжни сме да я пазим и защитаваме, трябва да съхраним единството и съгласието на нашия народ.\"Великият княз Сергей Александрвович е петият син на император Александър II и през 1891г. е назначен за генерал-губернатор на Москва. По негово време градът се модернизира, но и също така при тържества за коронацията на племенника му Николай II през май 1896г. се стига до блъсканица в множеството, в която загиват почти 1400 души. Князът е бил също така известен антисемит и е изгонил от града хиляди евреи.Революционерите са го смятали за защитник на самодържавието и противник на създаването на Конституция и демократични промени.Комендатът на Кремъл през 1918г. пише в спомените си, че Ленин наредил паметникът за бъде премахнат, лично участвал в дърпането на въжетата за повалянето му и заповядал кръстът \"да ми се маха от очите\" и да бъде изхвърлен незабавно на боклука. На същото място е издигнат паметник на атентатора, но той се задържал кратко, тъй като бил изработен от гипс.", "date": "2017.05.04", "title": "Снимка на деня: Путин откри възстановен паметник, съборен лично от Ленин"}
{"url": "http://www.dnevnik.bg/sport/2017/05/04/2965722_mariia_gigova_poluchi_orden_stara_planina/", "text": "Мария Гигова беше отличена с орден \"Стара планина\" първа степен за приноса си за развитието на спорта в България. Президентът Румен Радев каза по време на церемонията, че тя е вдъхновила хиляди момичета по целия свят и е издигнала България на пиедестал.\"Със своята неизчерпаема енергия и отдаденост тя работи така, че днес във всяка школа по света да се говори за България\", заяви президентът.По думите му Гигова е не просто спортен деятел и публична личност, а \"институция\" в художествената гимнастика и световния спорт. \"Вие ни научихте, че спортът не е само титли, а школа за патриотизъм, за възпитание и доказателство, че победите се постигат ежедневно с воля, дух и всеотдайност\", каза Радев.Според него Гигова учи всички на упоритост, трудолюбие и достойно поведение.\"Изживяла съм много щастливи мигове и си спомням само тях. Не бих искала да помня онези, които са били разочароващи за мен, но точно те са ме правили по-силна духом\", каза Гигова, като благодари за оказаната чест.В речта си Радев посочи, че Гигова е първата състезателка, спечелила три абсолютни световни титли в историята на художествената гимнастика и постижението й е вписано в рекордите на Гинес.", "date": "2017.05.04", "title": "Мария Гигова получи орден \"Стара планина\""}
{"url": "http://www.dnevnik.bg/video/2017/05/04/2965686_video_tretiiat_kabinet_na_borisov_zapochna_s/", "text": "Новият български премиер Бойко Борисов обеща да стимулира икономическия растеж и да повиши доходите в най-бедната страна от Европейския съюз, разказва \"Ройтерс\" в репортаж за днешния ден на избиране и полагане на клетва от третото правителство на лидера на ГЕРБ.Той отново обеща да подобри икономиката като строи повече магистрали и се бори с контрабандата. Това, по думите му би трябвало да увеличи - към края на 4-годишния мандат - средната месечна заплата с 50%, а подоходния и корпоративните данъци няма да се повишават.Тази година прогнозата е за 3% растеж на икономиката, което според анализатори, цитирани от \"Ройтерс\", не е достатъчно за България да догони бързо стандартите на живот в Западна Европа.Средната месечна заплата е 962 лева (най-ниската сред 28-те страни от ЕС), докато минималната месечна заплата в Германия е 1440 евро (т.е. близо три пъти по-голяма сума).Борисов обеща и да създаде специална институция за борба с корупцията по високите етажи, но анализаторите са доста предпазливи към обещанията му за реформи. България е най-ниско в класацията на \"Трансперънси интернешънъл\" за възприятие на обществото за нивото на корупция, а масовото ѝ разпространение пречи на приемането ва Шенгенската зона и отблъсква чуждестранните инвеститори, допълва \"Ройтерс\".За пръв път в българско правителство влизат националисти, одобряването му в четвъртък бе формалност и макар да има мнозинство благодарение само на 1 глас, очакванията са то да изкара поне година на власт, тъй като опозицията не иска политическа нестабилност преди да е приключило българското председателство на ЕС в края на юни 2018г.", "date": "2017.05.04", "title": "Видео: Третият кабинет на Борисов започна с обещание да повиши доходите с 50%"}
{"url": "http://www.dnevnik.bg/sviat/2017/05/04/2965705_makedonskiiat_parlament_shte_izbere_pravitelstvo_i_bez/", "text": "Новоизбраният председател на македонския парламент Талат Джафери обяви, че депутатите ще изберат правителство независимо от това дали президентът Георге Иванов даде мандат на социалдемократите (СДСМ) за съставяне на кабинет.В интервю за телевизия ТВ21 Джафери, чийто избор бе съпътстван от  и сблъсъци в сградата, при които , подчерта, че законодателният орган има \"изключителни правомощия\" да формира правителството. Ако работата на президента е да връчи мандат, назначаването на кабинета е дело на депутатите, припомни той.По-рано в четвъртък Джафери изпрати на Иванов – който от месеци отказва да връчи мандат на социалдемократа Зоран Заев заради т.нар. \"платформа от Тирана\" - писмо с , тъй като парламентът има готовност да одобри кабинет, оглавяван от Заев и това ще сложи край на политическата безизходица, подновена след изборите на 11 декември.\"Срокът за избиране на правителство започва в момента, когато парламентарното мнозинство предостави програма и предложението за кабинет до председателя на парламента,\" обясни Джафери, на когото досега изпълняващият длъжността, Трайко Веляноски, отказва да предаде поста, обявявайки избора му за нелегитимен и несъобразен с протоколни процедури.Той подчерта и че по закон е длъжен да свика заседание на парламента в срок до 15 дни, след като при него постъпят проектокабинет и предложение за програма на ново правителство, които СДСМ вече обяви, че подготвя и ще изпрати.От ВМРО-ДПМНЕ в продължение на седмици блокираха избора на председател по време на учредителното заседание на събранието. Решението им последва закани от страна на СДСМ, че новият кабинет на Македония ще бъде утвърден от парламента независимо от това дали Заев ще получи мандат от Иванов.Самият Джафери междувременно си навлече критики сред политиците и в социалните мрежи заради снимка, разпространена от кабинета на председателя, на която той седи в кабинета си, а на бюрото му албанското знаме стои редом с тези на Македония и ЕС. Освен ВМРО-ДПМНЕ, които настояват, че изборът му не е законен, срещу решението му да добави албанското знаме се обяви и Заев, според когото \"законите в Македония са ясни и трябва да се почитат\". \"Нито знамето, нито политическите програми на партиите на албанците са това, което влияе на политическия живот на Македония,\" каза в отговор Джафери, цитиран от електронното издание МКД.Джафери, който в четвъртък беше в Брюксел за срещи с представители на Европейския съюз, той също така заяви, че разбира реакциите, предизвикани от жеста със знамето, предават \"Танюг\" и БТА. След разговори с еврокомисаря по разширяването Йоханес Хан той подчерта, че се е ръководил от личните си чувства, а не от позицията си.", "date": "2017.05.04", "title": "Македонският парламент ще избере правителство и без мандат от президента"}
{"url": "http://www.dnevnik.bg/sviat/2017/05/04/2965744_rusiia_iran_i_turciia_se_dogovoriha_za_zoni_za/", "text": "Турция, Иран и Русия подписаха меморандум, предвиждащ да се създадат \"зони за сигурност\" в Сирия с цел да се намали насилието, но опозицията отхвърли плановете им, предават \"Асошиейтед прес\" и ТАСС.Решението дойде след  на руския президент Владимир Путин и турския му колега Реджеп Тайип Ердоган в Сочи, на която Сирия беше основна тема. Още преди конференцията за Сирия в Астана, на която бе обявен меморандумът, Путин каза, че появата на тези зони ще прекрати кръвопролитията в Сирия и ще даде възможност за политически диалог.От Кремъл тогава съобщиха, че идеята е обсъдена с американския президент Доналд Тръмп, но решението на трите държави в Астана не бе последвано от незабавен коментар на Вашингтон.Планът срещна отпор от сирийските бунтовници, чийто представител Осама Абу Зайд каза, че то заплашва териториалната цялост на страната и че опозицията не може да признае Иран като гарант на кавото и да било примирие.\"Искаме Сирияобяви той по време на конференцият в Астана, след като трите държави съобщиха за меморандума, а част от опозиционната делегация напусна конферентната зала. \"Не сме страна по тази сделка и никога няма да бъдем, ако Иран се определя като гарант... Вече имаме  отпреди пет месеца, защо не е приложено?\"Специалният пратеник на ООН в Сирия Стафан де Мистура приветства решението и го окачестви като \"стъпка в правилната посока\". Сирийски медии, цитиращи външното министерство в Дамаск, съобщават, че режимът на президента Башар Асад също го подкрепя.В първия момент след подписването на споразумението Русия, Турция и Иран не предоставят подробности за това как точно ще се прилага планът. Малкото, което е известно, е, че целта е във въпросните зони да се избягват всякакви въоръжени сблъсъци между режима и опозицията или между самите опозиционни групировки, за да се разшири обхватът на съществуващото (и често нарушавано) примирие. Според турското външно министерство въпросните \"зони за сигурност\" ще включват Идлиб, части от Алепо, Латакия и Хомс.Институцията, цитирана от БТА, твърди, че планът предвижда всяко използване на оръжия в зоните да бъде забранено и това да позволи доставки на хуманитарна помощ.Потенциално възможността енапример тези на Русия, каза високопоставеният руски преговарящ Александър Лаврентиев пред репортери, цитиран от \"Ройтерс\". Според него и наблюдатели от трети страни могат да се поканят при съгласие на Турция и Иран.Според вестник \"Комерсант\", който още в четвъртък сутринта обяви, че разполага с чернова на документа, идеята е да се създадат условия за хуманитарна работа, да се възстановят основните обекти на обществената инфраструктура, водоснабдяването и други важни системи, както и да се осигури възможност за връщане на бежанци. Трябва да се появят и пропускателни пунктове, в които да минават цивилни и хуманитарни помощи.Нито в арабската, нито в английската версия на документа става ясно от кои дърави биха могли да са войниците, осигуряващи примирието.Според председателя на комитета по сигурност и отбрана към Съвета на федерацията Виктор Озеров, цитиран от \"Комерсант\", не е изключена възможността в зоната да се въведат части на руската военна полиция. По думите му е възможно руските военни да поддържат реда и да патрулират улиците съвместно със сирийската полиция. Той казва още, че зоните трябва да бъдат ясно очертани в диалог между Русия и САЩ, без за това да е нужно съгласие от ООН.", "date": "2017.05.04", "title": "Русия, Иран и Турция се договориха за \"зони за сигурност\" в Сирия, опозицията ги отхвърли"}
{"url": "http://www.dnevnik.bg/intervju/2017/05/04/2965720_daniel_kadik_enp_mulchi_za_nacionalistite_v_kabineta_i/", "text": "Не, едва ли някой се е изненадал. Изненада беше обаче начинът, по който Борисов формира новото правителство - от самото начало беше ясно, че националистите ще са коалиционният партньор на ГЕРБ. Не бяха проведени никакви смислени дискусии с други партии. Нямаше и никакви размисли за това дали няма да е добре да се сформира коалиция с участието на всички партии с цел съставяне на технократско правителство.Няма как да кажа какво мисли ЕС. Но мога да кажа какво би трябвало да мисли ЕС и най-вече Европейската народна партия (ЕНП), в която членува партията на Борисов ГЕРБ. ЕНП би трябвало да се запита дали този български кабинет е правителство, с което може да се работи - особено в контекста на предстоящото българско председателство на ЕС, което започва на 1 януари 2018.Ако помните, през 2014 година, когато Бойко Борисов искаше да стане премиер, от ЕНП отправиха апел към ГЕРБ да не се коалират с \"Атака\". Този път обаче оттам не се чу отчетлива критика. А това е много опасно. Защото двамата националистически вицепремиери не само ще седят на масата за преговори от януари 2018 нататък, когато страната поеме председателството на ЕС, но и ще водят тези преговори и дискусии.Силно притеснителен е фактът, че хора, които са известни по-скоро с прояви на ксенофобия, с националистически възгледи и близост до Москва, ще се занимават с въпроси от сферите на икономиката, отбраната и демографията.Да не забравяме, че Красимир Каракачанов ще отговаря не само за отбраната, а и за вътрешната сигурност. А ние видяхме много добре какво разбира той под вътрешна сигурност - когато дни преди изборите привърженици на неговата партия се опитваха да спрат пристигащи от Турция хора и дори отчасти използваха насилие.Впрочем, хората на Каракачанов са и сред организаторите на Луков марш. И такива хора сега са във властта? Честито, България...За съжаление Европа сякаш не обърна достатъчно внимание на тази вероятност - националистите да влязат в управлението. Особено, както вече казах, ЕНП.Но има и други въпроси, които будят тревога: така например в коалиционното споразумение не е включена темата за съдебната реформа. С много общи думи се говори за антикорупционна реформа, но за мен това е само въздух под налягане. Не мисля, че можем да очакваме истински реформи.А иначе националистите внасят в това правителство една протекционистка агенда, която всъщност вече сме виждали - тъй като през последните години подкрепяха властта, националистите успяха да прокарат няколко свои предложения: например закона срещу чуждестранните търговски вериги. Притеснително е също така, че г-н Каракачанов е бил агент на комунистическите тайни служби. Факт, който дълго време беше игнориран. И сега този човек е вицепремиер.Факт е, че досега Борисов не е изкарал нито един мандат докрай. И първия, и втория път той се оттегли преждевременно. Все се препъваше в протести, в конфликти. Всъщност, единственото по-стабилно нещо този път е, че правителството разполага със собствено мнозинство в парламента.Стабилност по отношение на ценностите, на икономическото развитие, на развитието на обществото - такава няма и няма да има.Впрочем, стабилността може да бъде и нещо много лошо. През последните десет години България стабилно отказваше да проведе рефоми в правосъдието, в борбата срещу организираната престъпност или пък в антикорупционната битка. И ако това е стабилност, пак трябва да кажа: Честито, България...Първо, индикаторите за развитие съвсем ясно показват, че Румъния е много по-напреднала от България. Това не си го измислям аз, вижда се ясно от докладите на ЕК - например по отношение на борбата срещу корупцията.През последните години Букурещ положи много усилия в тази насока. За разлика от София. Румъния изпреварва България и в икономически план. Впрочем, в дипломатическите среди отдавна се обмисля дали вече не е време двете страни да бъдат разглеждани поотделно. Премисля се например дали Румъния да не бъде допусната в Шенген сама, без да изчаква България - като един вид награда за нейните усилия и същевременно размахване с пръст към България.Сравнявайки двете страни, трябва да подчертая, че политиката в Румъния е много по-политическа, там интересите са партийни. А политиката в България сякаш се направлява от различни интереси, от интересите на отделни групи.Тоест, Румъния е партийна демокрация. А България върви по-скоро в посока \"превзета държава\" (от англ. captured state) - нещо, което беше установено и от българския Институт за пазарна икономика.Не, защото Борисов е част от всичко това. Хората, които вкара в кабинета, са негови доверени лица. А и в новото правителство отново имаме тясна връзка между Борисов и Пеевски. Нека бъдем честни: ако през последните години е имал интерес да промени нещо, да подобри нещо, Борисов можеше да го направи. Защото през повечето време от 2007 насам, когато България стана член на ЕС, именно той беше правителствен ръководител.Борисов не успя да реализира съществени реформи. Точно обратното дори: при последното си управление той саботира съдебната реформа. Така че с Борисов на премиерския пост не можем да очакваме истински реформи. По-скоро можем да очакваме циментиране на статуквото, но не и истински напредък.", "date": "2017.05.04", "title": "Даниел Кадик: ЕНП мълчи за националистите в кабинета и това е опасно"}
{"url": "http://www.dnevnik.bg/bulgaria/2017/05/04/2965739_momiche_zagina_pri_opit_za_selfi_ot_pokriva_na_visoka/", "text": "Момиче на 14 години от София загина, след като падна от покрива на висока сграда при опит да си направи селфи с телефон. Инцидентът е станал преди ден и се разследва от полицията, съобщи БНР.Момичето е паднало от висок етаж на недостроена сграда в района на Медицинска академия в София. Постройката е собственост на здравното министерство и се охранява от частна Фирма.Детето и неин приятел са минали през загражденията, качили са се на последния етаж, откъдето момичето е опитало да си направи селфи и е паднало в необезопасена шахта. Инцидентът е станал около 18.20 часа снощи.Заради липсващата на места ограда всеки може да влезе в строежа, въпреки охраната, обясниха криминалисти пред държавното радио. До момента няма официален коментар от властите по темата.", "date": "2017.05.04", "title": "Момиче загина при опит за селфи от покрива на висока сграда в София"}
{"url": "http://www.dnevnik.bg/sport/2017/05/04/2965748_biliana_dudova_stana_evropeiska_shampionka_po_borba/", "text": "Биляна Дудова спечели златен медал от европейското първенство по борба в Нови Сад. Във финала в категория до 55 кг българката победи с 9:3 Катерина Янушкевич от Беларус.С най-големия успех в кариерата си 20-годишната Дудова донесе първа титла за България от първенството в Сърбия. С победата срещу Янушкевич тя взе реванш за загубата си на \"Дан Колов\" месец по-рано.Двете тръгнаха много предпазливо, а в края на първата част българката допусна грешка и можеше да бъде туширана, но гонгът я спаси. Във втората част Дудпва тръгна в търсене на обрат, след като изоставаше с 1:3. В края на частта тя направи хвърляне за четири точки, а после спечели още две точки за крайния успех.Щабът на Янушкевич оспорва хвърлянето за четири точки, но съдиите не уважиха контестацията.До момента от европейското България взе и два сребрърни медала - на Тайбе Юсеин и Борислав Новачков в свободния стил. В навечерието на първенството Иван Благоев и Калоян Колев станаха европейски шампиони в неолимпийските дисциплини, т. нар. ирански борби.", "date": "2017.05.04", "title": "Биляна Дудова стана европейска шампионка по борба"}
{"url": "http://www.dnevnik.bg/sport/2017/05/04/2965703_levski_gleda_mnogo_futbolisti_no_shte_se_suobraziava_s/", "text": "\"Левски\" вече мисли за селекцията си, но предстои да бъдат уточнени параметрите. Спортният директор Даниел Боримиров каза, че в петък ще има заседание на управителния съвет, на което ще се обсъжда темата.\"Дали ще има бюджет за селекция? Ще имаме управителен съвет по тази тема. Ще поискам да станат ясни финансовите параметри, за да знаем докъде можем да се разпрострем. Ако ви кажа някакъв бюджет, а не можем да си го позволим, има ли смисъл да водим дискусия. Нека да видим какво можем да си позволим за трансфери и тогава ще говорим\", каза Боримиров пред стадиона си, където сините почетоха паметта на Георги Аспарухов, който трябваше да навърши 74 години.По думите му в полезрението на \"Левски\" има \"доста футболисти\". \"Трябва да седнем и да решим на кои належащи постове можем да си ги позволим. Първо трябва да знаем финансовите параметри, за да знаем какви футболисти можем да си позволим.\"Боримиров допълни, че е важно да знае окончателно кои играчи ще останат през следващия сезон и след това ще се правят сметки.Сините подновиха договора на вратаря Николай Кръстев. \"Ние му имаме пълното доверие. Юноша на клуба, на когото много вярваме, и мислим, че пред него има бъдеще\", каза Боримиров.", "date": "2017.05.04", "title": "\"Левски\" гледа много футболисти, но ще се съобразява с възможностите си"}
{"url": "http://www.dnevnik.bg/gradska_sreda/2017/05/04/2965220_dve_gredi_i_edna_za_osnova_ili_kak_e_ukrepena_ogradata/", "text": "Повече от месец съоръжение от три греди и автомобилна броня предпазва от рухване наклонена и отчупена част от масивна ограда на Университета по архитектура, строителство и геодезия в София. Съоръжението е създадено през март от специалисти от университета. Причината е, че тежката зима е увредила сериозно част от оградата срещу сградата на Софийска районна прокуратура.Две греди подпират оградата. За опора им служи трето парче дърво, което е поставено на земята и закрепено с 4 вкопани в железа. Авторите на импровизираното съоръжение за аварийно укрепване са поставили и част от автомобилна броня върху основата, за да я предпазят от дъжда.Попитан от \"Дневник\", охранителят на университета препрати към отдел \"Капиталови строежи\". От там обясниха, че укрепването е направено от специалисти в университета, защото след зимата и снеговете оградата се е отчупила. Секретарят обаче отказа да посочи конретните автори на сечивото.Той обаче посочи, че предстои да бъде избран изпълнител на обществена поръчка за цялостен ремонт на сградата на университета. Поръчката е обявена през февруари и е за 2.3 млн. лв. без ДДС, като средствата са по оперативната програма \"Региони в растеж\". Тя предвижда ремонт сградата на ректората на университета, научноизследователската лаборатория за хидравлични изследвания, дворното пространство и физкултурния салон. Оферти за участие в процедурата са подали 5 строителни компании, се вижда от сайта на Агенцията за обществени поръчки.", "date": "2017.05.04", "title": "Две греди и една за основа, или как е укрепена оградата на университета по архитектура в София"}
{"url": "http://www.dnevnik.bg/bulgaria/2017/05/04/2965752_polovin_sofiia_ostava_bez_topla_voda_ot_9_do_19_mai/", "text": "Половин София ще остане без топла вода, защото ТЕЦ \"София-Изток\" спира работа от 9 до 19 май заради планирани ремонти на \"Топлофикация\". Без топла вода ще бъдат клиентите на същия топлорайон и в периода от 1 до 11 август. За времето на ремонтите на клиентите няма да бъдат начислявани сметки за топла вода и това ще бъде отразено в месечните фактури, съобщи за БНТ говорителят на дружеството Елизабет Павлова.Планираният старт на ремонтите започва  заради застудяването след Великден и необходимостта от спешно включване на отоплението в столицата. Обявеното спиране на топлата вода за 8 май също се отлага, защото денят е почивен. В този ден екипите ще подготвят временното извеждане от експлоатация на дефектиралия през зимата магистрален топлопровод. Без топла вода в периода от 9 до 19 май остават ж.к. \"Дружба\" 1 и 2, ж.к. \"Младост\", ж.к. \"Дървеница\", както и много други.Следващите спирания на топлата вода за абонатите на този топлорайон ще бъдат от 1 до 11 август. Тогава топлозахранването ще бъде прекъснато в около 20 квартала в София, сред които са двете части на \"Дружба\", петте зони на \"Младост\", \"Дървеница\", \"Мусагеница\", \"Студентски град\", \"Изток\", \"Дианабад\", \"Лозенец\", \"Гео Милев\", \"Слатина\" и \"Редута\".Отделно от този голям ремонт между 7 и 16 юни без топла вода ще останат клиентите, обслужвани от старата ТЕЦ \"София\". Това важи за централната градска част, в зоните Б 5, Б 17, Б 18 и Б 19 и кварталите \"Банишора\", \"Света Троица\" и \"Фондови жилища\", където ще бъдат сменени 21 км тръби.Говорителят на \"Топлофикация София\" Елизабет Павлова коментира за БНТ 2, че няма възможност клиентите да бъдат присъединени към друг топлорайон, затова се налага спирането на топлата вода, но се надяват на разбиране от страна на потребителите.От столичното дружество информираха още, че по тяхна преценка от 1 юли цената на топлинната енергия ще бъде променена с около 1 лев за мегаватчас.", "date": "2017.05.04", "title": "Половин София остава без топла вода от 9 до 19 май"}
{"url": "http://www.dnevnik.bg/sport/2017/05/04/2965768_s_gol_na_rashford_manchestur_junaited_vze_dobra/", "text": "\"Манчестър юнайтед\" направи голяма крачка към финала в Лига Европа. Английският отбор се наложи с 1:0 срещу \"Селта\" като гост в първия мач от полуфиналите.Победния гол вкара Маркъс Рашфорд през второто полувреме.Към финала в надпреварата се устреми и \"Аякс\". Холандците  в сряда. Реваншите са следващата седмица.Мачът във Виго остана далеч от зрелището и атакуващия футбол, показан на \"Амстердам арена\". \"Манчестър юнайтед\" беше по-дейният отбор, като създаде по-добрите положения. Испанците положиха усилия да постигнат по-добър резултат, но не успяха.", "date": "2017.05.04", "title": "С гол на Рашфорд \"Манчестър юнайтед\" взе добра преднина срещу \"Селта\""}
