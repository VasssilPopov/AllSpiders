{"url": "https://www.dnevnik.bg/sport/2018/07/09/3241005_nadal_i_djokovich_produljiha_kum_chetvurtfinalite_na/", "text": "Рафаел Надал и Новак Джокович допълниха четвъртфиналите в мъжкия турнир на \"Уимбълдън\" след победи съответно над Иржи Весели и Карен Хачанов. Световният №1 Надал се справи с чеха с 6:3, 6:3, 6:4, а Джокович надви руснака също в три сета - 6:4, 6:2, 6:2. Джокович се класира за своя 10-и четвъртфинал на \"Уимбълдън\" и общо 41-и в турнирите от Големия шлем. Сърбинът и Надал, заедно с Роджър Федерер, Кевин Андерсън, Милош Раонич, Джон Иснър и Кей Нишикори са сред най-добрите осем. Остава да се изиграе единствено двубоят между Жил Симон и Хуан Мартин Дел Потро. Срещата между Кулата от Тандил и французина беше прекратена след три сета – 7:6 (1), 7:6 (5), 5:7 в полза на аржентинеца. Заради липса на достатъчно светлина двубоят ще се доиграе във вторник. Победителят от този двубой ще се изправи срещу Надал. Испанецът стигна до най-добрите осем за пръв път от 2011 г. Надал и чешкият левичар се срещнаха едва за втори път, като Надал остава със 100 процентов актив срещу Весели. Световният №1 затвърди мнението, че се намира в много добра форма и постигна четвърта поредна чиста победа. Двукратният шампион от Лондон (2008 и 2010 г.) изигра бърз мач за своите стандарти и се нуждаеше само от 1.56 часа, за да победи 93-ия в ранглистата. В течение на целия двубой Надал даде само една точка за пробив на Весели, при това в третия сет, когато чехът се възползва. Испанецът реализира девет аса и спечели 78% от точките при своя първи сервис. Надал завърши мача с 37 уинъра и само 12 непредизвикани грешки, откъдето дойде и разликата с Весели. В първата част поставеният под №2 в Лондон направи пробив в четвъртия гейм, за да поведе с 3:1 и това се оказа достатъчно, за да реши сета. Сценарият беше подобен и във втория сет, когато Надал записа два пробива. Испанецът спечели подаванията на Весели в петия и последния девети гейм, като единият от тях дори беше на нула. Третият сет беше най-интересен, след като Весели се постара да го направи оспорван. Той спечели подаването на Надал в петия гейм и поведе с 3:2. Веднага след това обаче последва връщане на протива и до края Надал не допусна нови грешки. Той проби още веднъж съперника си, за да затвори и двубоя. Носителят на 12 титли от Големия шлем продължи завръщането си и показа добра игра срещу Хачанов. Той успя да ограничи сервисите на руснака с много стабилния си ретур. Във важните моменти големият опит на Джокович си каза думата. Той спечели срещата само за час и 49 минути. Първият сет беше много хаотичен, като Джокович допусна два пробива, но все пак успя да вземе три пъти подаването на своя съперник. Решаващият пробив дойде в последния десети гейм, за да може сърбинът да затвори частта с 6:4. Това даде голяма увереност на Джокович, който продължи да играе много стабилно и увеличи броя на поредниге геймове, които спечели до пет, за да поведе с 3:0. До края на сета Хачанов все само два гейма и след едва 34 минути Джокович спечели втората част. В третия сет Джокович реализира ключов пробив в шестия гейм, повеждайки с 4:2. След това го затвърди и проби отново. На четвъртфиналите след два дни Джокович ще играе с Кей Нишикори, който пречупи квалификанта Ернестс Гулбис от Латвия. Джокович има 13 победи и само две поражения срещу японеца. През 2018 г. двамата се срещнаха на турнирите в Мадрид и Рим от \"Мастърс\" сериите, като и двата пъти сърбинът спечели. \"Доволен съм от победата и постигнатото. Мачът не започна никак добре за мен, но успях да се върна и да стабилизирам играта си. Карен е добър тенисист, срещу него винаги е много трудно\", каза Джокович. Сърбинът обясни, че вятърът е оказал влияние, както и липсата на светлина на корта, заради късното начало на срещата. \"Кей е много добър тенисист, вече дълго време е сред елита и е доказал, че може да се бори за големите трофеи в нашия спорт. Имаше проблеми с контузии, но се завърна\", каза бившият №1 за следващия си съперник.", "date": "2018.07.09", "title": "Надал и Джокович продължиха към четвъртфиналите на \"Уимбълдън\" след чисти победи"}
{"url": "https://www.dnevnik.bg/bulgaria/2018/07/09/3232977_opasiavam_se_ot_vlizane_na_sds_na_pojar_v_koaliciia/", "text": "Имам опасение, че СДС може да влезе на пожар в коалиция преди изборите догодина, каза днес по Би Ти Ви лидер на софийската организация на СДС Антон Койчев. Вчера той беше сред кандидатите за нов лидер, но делегатите на заседанието на Националната конференция на партията СДС  предпочетоха конкурента му Румен Христов. В отговор на въпрос Койчев посочи, че ако структурите на СДС бъдат укрепени, явяването на изборите самостоятелно не е страшно. Той допълни, че вчера се обадил на Румен Христов, за да му честити победата и да му засвидетелства своята подкрепа. Според Антон Койчев СДС не трябва да се коалира с \"Демократична България\", защото това е ляво либерална формация, а бъдещето на сините е свързано с това да стане консервативна партия. Като първа задача в момента той посочи структурното укрепване на СДС.", "date": "2018.07.09", "title": "Опасявам се от влизане на СДС на пожар в коалиция, обяви лидерът на софийската организация"}
{"url": "https://www.dnevnik.bg/bulgaria/2018/07/09/3234840_radev_za_prisustvieto_si_na_kletvata_na_erdogan/", "text": "Моят стремеж е да градя отношения на взаимно доверие и уважение с всички президенти на всички наши съседни страни. Нека не забравяме, че в днешните реалности и особено в нашия регион добросъседството играе ключова роля за опазване на мира и стабилността.\" Това заяви президентът Румен Радев пред БНР в Анкара в отговор на въпрос защо е  единственият президент на държава - членка на ЕС , който ще присъства на церемонията по встъпване в длъжност на Реджеп Тайип Ердоган като президент на Република Турция. След победата на предсрочните изборите на 24 юни турският президент  получи разширени правомощия  заради конституционни поправки, обявени на референдум. Радев отбеляза, че неведнъж е обръщал внимание върху недопустимата намеса на Турция в българските избори и религиозните дела на страната, но присъствието му е знак за уважение към избора на турския народ. Държавният глава добави, че Турция е най-големият търговски партньор на България извън Европейския съюз, а освен това е и югоизточната \"врата\" на Европа, която в момента удържа миграционния натиск. \"След катастрофалния провал на енергийната ни политика Турция се превръща и в решаващ фактор по отношение на надеждността на нашата енергийна сигурност, на доставките и на цената на природния газ\", подчертава още българският президент, цитиран от своя прессекретариат. Държавният глава изрази увереност, че с президента на Турция ще работят за развитие на двустранните отношения в дух на добросъседство, взаимно уважение и партньорство.", "date": "2018.07.09", "title": "Радев за присъствието си на клетвата на Ердоган: Стремя се към отношения на взаимно доверие с всички съседи"}
{"url": "https://www.dnevnik.bg/sviat/2018/07/09/3234312_turciia_ostavi_centralniia_si_banker_bez_fiksiran/", "text": "Турция премахна минималната продължителност на мандата на управителя на централната си банка, съобщиха \"Ройтерс\" и в. \"Йени шафак\". С промените, публикувани в държавния вестник на страната, в законодателството не присъстват думите: \"Управителят се назначава с решение на кабинета за срок от пет години. (Управителят) може да бъде преназначен в края на мандата си.\" Не се посочва колко ще е дълъг мандатът според новите правила, нито как би могло да се случи повторното назначаване. Съветник на президента, цитиран от \"Ройтерс\", твърди, че мандатът все пак ще остане пет години. От изискванията за централния банкер е премахнато и условието той да е работил поне 10 г. в сектора, за да бъде официално номиниран за длъжността. Решението не обявено малко преди президентът Реджеп Тайип Ердоган да се закълне като държавен глава  съгласно новата политическа система . Инвеститорите ще внимават В месеците преди парламентарните и президентски избори в страната Ердоган опитваше да се намеси в дейността на управителя Мурат Четинкая, който заема поста от април 2016 г.  Ердоган се съпротивляваше срещу повишаването на лихвените проценти  и в интервю за \"Блумбърг\" настояваше, че те трябва да бъдат свалени, за да се предотврати опасната инфлация от началото на годината. В крайна сметка рязкото вдигане на лихвите спря обезценяването на лирата в края на май. Преди това турският президент, който гради икономическия растеж на основата на евтини кредити, е трябвало да бъде убеждаван часове наред от премиера и министрите, че това е неизбежна стъпка. Той също така свързваше проблемите на турската икономика  с \"валутни игри на чужденците\" . Въпросът за независимостта на централната банка обаче отдавна тревожи инвеститорите в Турция и вероятно те ще наблюдават внимателно новия кабинет на Ердоган, за да разберат как ще се осъществяват икономическата и паричната политика. Ердоган вече е давал сигнали по време на предизборната кампания, че ще се стреми към по-голям контрол върху нея.", "date": "2018.07.09", "title": "Турция остави централния си банкер без фиксиран мандат"}
{"url": "https://www.dnevnik.bg/citat_na_deniia/2018/07/09/3232243_citat_na_denia_polufinalut_na_svetovnoto_e_kato/", "text": "Това е като пътуване до Луната - трябва да го посрещнем, изпълнени с вълнение.\" Думите са на селекционера на белгийския национален отбор по футбол Роберто Мартинес преди полуфинала с Франция на световното първенство. Испанецът заяви, че  играчите му трябва да разчитат на отборния си дух . \"Необходимо е да играят без страх, за да могат да държат възможностите си открити.\" В предишната фаза  Белгия победи с 2:1 петкратния световен шампион Бразилия . Във вторник отборът излиза срещу французите в търсене на най-доброто си класиране на световни финали.", "date": "2018.07.09", "title": "Цитат на деня: Полуфиналът на световното е като пътуване до Луната"}
{"url": "https://www.dnevnik.bg/photos/2018/07/09/3232023_fotogaleriia_kak_jiveiat_pastirite_na_severnite_eleni/", "text": "Нилс Сара обикновено скита в арктическата тундра със своите 2000 северни елена и Уитни Хюстън в слушалките. Но напоследък прекарва доста време да обяснява на хората как една медна мина може да застраши препитанието му.", "date": "2018.07.09", "title": "Фотогалерия: Как живеят пастирите на северните елени"}
{"url": "https://www.dnevnik.bg/biznes/2018/07/09/3237539_petrolnata_asociaciia_obvini_valeri_simeonov_che_se/", "text": "Българската петролна и газова асоциация изразява (БПГА) острото си възмущение от манипулативните твърдения и откровените лъжи,  изказани на днешната пресконференция на вицепремиера Валери Симеонов  и представители на няколко неназовани фирми за търговия с горива по адрес на всички големи вериги в България, се казва в позиция на браншовата организация до медиите. В нея се настоява вицепремиерът веднага да сезира компетентните органи и да им предостави конкретни данни и факти за неправомерни действия на който и да било от членовете на БПГА, вместо да използва властовата си позиция за публично очерняне на големи международни компании. Днес Симеонов прие в централата на НФСБ представители на протестиращите срещу  проекта на закон за търговията с горива , внесен от депутата от \"Обединените патриоти\" Емил Димитров-Ревизоро, дребни търговци на горива, а по-късно на обща пресконференция с тях обяви, че няма как да не се намеси в тази бъркотия Проектозаконът пък внесе напрежение сред патриотите, като Симеонов и лидерът на ВМРО Красимир Каракачанов си общуваха през медиите. Утре съветът на коалицията ще обсъжда законодателните инициативи. В позицията си от БПГА изразяват недоумение как икономически вицепремиер, \"а в лично качество и бизнесмен\", не е наясно с разпоредбите за отчитане на продажби в търговските обекти с фискални устройства. \"Тази разпоредба е в сила от години и се спазва от абсолютно всеки обект с фискално устройство в България, независимо от неговия оборот и без значение дали е бензиностанция, хотел, заведение или пункт на кабелна телевизия\", припомнят от петролната и газова асоциация. От организацията изразяват учудване, че държавен ръководител, отговорен за икономическата политика, проявява непознаване както на данъчната нормативна уредба, така и на принципа на действие на онлайн връзката на търговските обекти с НАП, до чието управление и данни има достъп единствено приходната агенция. \"Тя работи по един и същ начин на всеки обект, снабден с данъчен терминал, отново без значение от неговата големина и обороти\", подчертават от БПГА. От браншовата организация съветват вицепремиера да прояви повече интерес към това какъв риск представляват за хазната стотиците неизвестни фирми без капитал и активи, но с големи данъчни задължения, и към \"истинските цели на яростната съпротива срещу законопроекта за горивата, в която се включва като лобист на интересите на сивия сектор\".", "date": "2018.07.09", "title": "Петролната асоциация обвини Валери Симеонов, че се явява лобист на сивия сектор"}
{"url": "https://www.dnevnik.bg/sviat/2018/07/09/3238302_suprugata_i_deteto_na_bulgarski_grajdanin_sa_zaginali/", "text": "Съпугата и детето на български гражданин са сред загиналите във вчерашната катастрофа на влак в турската провинция Текирдаг, съобщи Министерството на външните работи след проверка на личните данни на жертвите. Институцията обяснява, че според турската статистика сред пострадалите няма български граждани, тъй като детето (чийто пол не се посочва) се възприема като турски гражданин от властите в Анкара, въпреки че е и български по право. При снощната катастрофа  загинаха най-малко 24 души, а стотици бяха ранени. \"Починалата жена има само турско гражданство. Детето на възраст под 1 година обаче е български гражданин по право, тъй като единият родител също е български гражданин. Съгласно чл. 8 от Закона за българското гражданство български гражданин по произход е всеки, на когото поне единият родител е български гражданин. За турските власти детето обаче се води турски гражданин и затова и до този момент те посочват в отговор на официалните ни запитвания, че няма българи сред жертвите,\" отбелязва институцията. Генералното консулство на България в Одрин и Генералното консулство на България в Истанбул извършват допълнителни проверки дали сред ранените и хоспитализирани пътници има български граждани, както и дали има такива сред тези пасажери, на които е оказана медицинска помощ на място и след това са били освободени, се казва още в съобщението. Министерството изразява съболезнования на близките на загиналите пътници.", "date": "2018.07.09", "title": "Съпругата и детето на български гражданин са загинали във влаковата катастрофа в Турция"}
{"url": "https://www.dnevnik.bg/sport/2018/07/09/3238759_bmc_specheli_otborniia_chasovnik_v_tur_dyo_frans/", "text": "Съставът на ВМС спечели третия етап в  Обиколката на Франция , който беше отборно бягане по часовник. Американско-швейцарският отбор измина 35.5 километровото трасе в Шоле за 38.46 минути със средна скорост от 54.9 км/ч. BMC, който спечели и последния отборен часовник в Тура преди три години, отново надделя над състава на \"Скай\". Разликата в края на деня беше едва четири секунди. Етапната победа позволи на Грег ван Авермет да облече жълтата фланелка на лидер в състезанието. Белгиецът облича за втори път в кариерата си жълтото трико, след като го носеше за три дни през 2016 г. Ван Авермет има две етапни победи през 2015 и 2016 г. Отборът затвърди доминацията си в дисциплината в големите обиколки, където неизменно печели в последните години. ВМС има и медал на всяко световно първенство в отборния часовник от 2012 г. Насам. BMC печели четвърти отборен часовник през годината след тези в Обиколката на Валенсия, \"Тирено-Адриатико\" и Обиколката на Швейцария. В генералното класиране Ван Авермет е с равно време със съотборника си Тиджей ван Гардърен, а трети е Герант Томас от \"Скай\" на три секунди. Именно уелсецът е най-предно класиран от претендентите за жълтото трико. Съставът на ВМС се представи много силно, като изоставаше само с една секунда от \"Мичълтън скот\" на първата междинна контрола. На нея двата тима, заедно със \"Скай\" бяха събрани само в една секунда. На втората контрола от ВМС вдигнаха темпото и записаха 28.57 минути, като изпревариха с шест секунди \"Скай\" и \"Куикстеп\", докато австралийският тим \"Мичълтън\" изоставаше вече с 10. В последните девет километра, в които имаше тенденция на леко спускане най-висока скорост поддържаха от \"Скай\". Крис Фрум, Герант Томас и съотборниците им успяха да наваксат малко време, но все пак финишираха с четири секунди пасив от ВМС. Зад \"Скай\" се наредиха трикратните световни шампиони от \"Куикстеп\", които изостанаха само със седем секунди, а \"Мичълтън Скот\" останаха на девет. Много силно се представиха и актуалните шампиони на света в отборния часовник \"Сънуеб\" с Том Дюмулен. Германският тим завърши пети на 11 секунди зад ВМС. Топ 10 допълниха \"Драпак\" (+35 сек), \"Бора\" (+50 сек), \"Астана\" (+51), \"Катюша\" (+53) и \"Мовистар\" (+54 секунди). Винченцо Нибали и съотборниците му от \"Бахрейн Мерида\" загубиха 1.06 минути, а френската надежда Ромен Барде и AG2R – 1.15 минути, също колкото и \"Лото Йъмбо\". От претендентите за генералното класиране най-много време загуби Дан Мартин. Тимът на ирландеца ОАЕ финишира едва 15-и с пасив от 1.39 минути. След три етапа съперниците за жълтата фланелка се събраха в много малки разлики. Освен Томас в челната десетка е Том Дюмулен, който има пасив от 11 секунди от Ван Авермет. Зад него е Ригоберто Уран, който е на 35 секунди от жълтата фланелка. По-назад обаче е много гъсто – Рафал Майка (\"Бора\") води групата на претендентите на 50 секунди от жълтата фланелка. Полякът, заедно с Якоб Фулсанг (\"Астана\"), Ричи Порт (ВМС), Илнур Закарин (\"Катюша\"), Алехандро Валверде и Микел Ланда (\"Мовистар\"), Крис Фрум (\"Скай\"), Адам Йейтс (\"Мичълтън Скот\"), Винченцо Нибали (\"Бахрейн Мерида\"), Ромен Барде (AG2R), Примож Роглич и Стивън Краусвайк (\"Лото Йъмбо\") са събрани в едва 25 секунди. Дан Мартин е на 48 секунди от Майка (1.39 от жълтата фланелка), а Найро Кинтана на 1.18 минути от полския състезател. Във вторник предстои четвъртият етап, който отново дава шанс за изява на спринтьорите. Отсечката е с дължина от 195 км между Ла Боле до Сарзо. В етапа има само една височина от четвърта категория далеч преди финала.", "date": "2018.07.09", "title": "BMC спечели отборния часовник в Тура, белгиец облече жълтата фланелка"}
{"url": "https://www.dnevnik.bg/sviat/2018/07/09/3239761_tereza_mei_gotvim_se_i_za_brekzit_bez_sdelka/", "text": "Британското правителство се подготвя и за напускане на ЕС без сделка, каза премиерът Тереза Мей в изявление пред парламента, което продължава и в момента. След като две ключови фигури в правителството – външният министър  Борис Джонсън  и министърът за излизане от ЕС  Дейвид Дейвис , подадоха оставки в рамките на часове, Мей продължава да опитва да защити плана си за преговори с Брюксел. \"Предложенията ни са предизвикателни за ЕС\" каза тя, предизвиквайки смях в залата, \"и ще трябва те да помислят, да погледнат отвъд позициите, които заемаха досега и да се съгласят на нов и справедлив баланс на правата и задълженията\". Ако ЕС продължи настоящия си курс, може да се стигне до  Брекзит без сделка , уточни премиерът и обясни, че в петък кабинетът се е споразумял да засили подготовката и за този вариант. Запазването на свободното движение на стоки е единственият начин да се запази отворената граница между  Северна Ирландия и Република Ирландия , каза тя, потвърждавайки, че продължава да стои зад плана, заради който Дейвис и Джонсън подадоха оставки. (Повече за него .) Очаквам ЕС да се заеме сериозно с преговорите и да ги ускори през лятото, каза още Мей. Лидерът на лейбъристите  Джеръми Корбин  се възползва от момента да поиска, ако правителството ѝ не може да гарантира сделка, която да защити британската икономика, да направи път \"на хората, които могат\" и да попита риторично как може премиерът да осигури сделка с 27 европейски правителства, когато не може да се споразумее дори със собствения си кабинет. Партията, която никога не би могла да създаде силна икономика, е Лейбъристката партия, отвърна Мей. На въпроси на депутатите тя подчерта за пореден път, че няма да има втори референдум за Брекзит.", "date": "2018.07.09", "title": "Тереза Мей: Готвим се и за Брекзит без сделка"}
{"url": "https://www.dnevnik.bg/evropa/2018/07/09/3232140_bez_parite_ot_es_turciia_niamashe_da_e_tova_koeto_e/", "text": "Турският президент Реджеп Тайип Ердоган, който  след последните избори и след промяната на конституцията  ще е вече и премиер, обича да хвали силата на своята страна. И действително - геостратегическата и военна мощ на втората по големина членка на НАТО е забележителна, както си пролича от войната в Сирия и от кризата с бежанците. Но в икономическо отношение Турция остава в най-добрия случай второразрядна сила, независимо от възхода през последните години, постигнат под ръководството на управляващата партия на Ердоган, пише ФАЦ и се аргументира по следния начин: покупателната сила на населението отрежда на Турция едва 13-о място сред най-големите народни стопанства. БВП на страната възлиза на 2.2 трилиона долара и е наполовина по-малък от този на Германия, независимо че двете страни имат почти еднакъв брой жители. По данни на МВФ годишният доход на глава от населението възлиза на 26 500 долара годишно. По този показател Турция се нарежда чак на 53-то място в света редом с Казахстан. Най-важният партньор Фактът, че Турция изобщо успя да стигне до днешното си икономическо състояние, се дължи на един партньор, когото Анкара в последно време обича да дразни: този партньор е ЕС, пише ФАЦ и обяснява: от приемането на Турция в Европейския митнически съюз през 1996 г., т.е. три години преди Турция да стане официална кандидатка за членство в ЕС, преките инвестиции и търговията нараснаха многократно. Безмитните индустриални стоки междувременно съставляват 95% от целия търговски обмен. Тъй като Турция няма да бъде приета скоро в ЕС, страната се стреми към разширяване на митническия съюз, отбелязва ФАЦ и допълва: турското правителство иска да отпаднат митническите тарифи и за аграрни продукти, услуги и публични търгове. Ефектът от подобно нещо би бил огромен. Институтът Ifo е изчислил, че включването на тези браншове в безмитния обмен би увеличило БВП на Турция с 1.8 процента. А доходът на глава от населението би се увеличил със 171 долара. Но засега поне това няма да се случи, съобщава ФАЦ и обяснява, че страните - членки на ЕС, преди няколко дни са взели решение да не започват преговори за задълбочаване на митническия съюз с Анкара с обосновката, че Турция междувременно се е отдалечила още повече от ЕС. Брюксел има предвид нарушаването на правовите принципи и демокрацията слез проваления опит за преврат през юли 2016 г. Хладните политически отношения обаче не означават, че ЕС е порязал Турция финансово. Тъкмо обратното. Докато присъединителните преговори не бъдат официално прекратени, Турция има право да получава европейски средства. През 2016 г. бяха обещани помощи в размер на 2.1 милиарда евро. Брюксел обича да повтаря, че за Турция в действителност заминават значително по-малко средства, но европейските плащания все пак са възлизали на 1.7 милиарда евро. Това означава, че Анкара е била най-големият получател на средства. Най-голямата част от средствата са заминали за Турция под формата на \"помощи за сближаване с ЕС\", макар че никак не е ясно дали изобщо Турция ще бъде приета в общността. Европейските банки също продължават ангажиментите си в Турция. ФАЦ пише, че през 2017 г. Европейската банка за възстановяване и развитие (ЕБВР) е отпуснала тъкмо на Турция най-голямата сума: свежи пари на стойност 1.5 милиарда евро. Европейската инвестиционна банка също е много активна в Турция: Досега отпуснатите кредити за страната възлизат на 18 милиарда евро, а това е повече, отколкото е получила Гърция от тази банка, коментира ФАЦ. В Турция се вливат и много частни капитали. За периода между януари и април инвестициите на европейските фирми са отбелязали лек спад, но там все пак са се влели 1.2 милиарда евро – 72% от всички преки инвестиции. По данни на турската централна банка през миналата година преките частни европейски инвестиции са съставлявали 67 процента. Всяка десета чуждестранна фирма в Турция е германска. Европейската търговия с Турция отново се увеличава, а европейците са най-многобройната група туристи в Турция. Между януари и април тази година страната е била посетена от 2.6 млн. туристи от ЕС – една трета от всички пътувания. Увеличил се е и броят на германските туристи. Всички тези числа сочат едно: Зависимостта на Турция от Европа е значително по-голяма, отколкото тази на Европа от Турция, заключава ФАЦ.", "date": "2018.07.09", "title": "Без парите от ЕС Турция нямаше да е това, което е"}
{"url": "https://www.dnevnik.bg/skorost/2018/07/09/3236414_zavurshi_remontut_na_platnoto_za_burgas_na_magistrala/", "text": "Завърши ремонтът на шест километра от платното в посока Бургас на автомагистрала \"Черно море\", който започна на 26 юни, съобщиха от Агенция \"Пътна инфраструктура\". Напредва основният ремонт на виадукт \"Звездица\" на магистралата, като трафикът на всички автомобили се осъществява двупосочно в платното за Варна. През август няма да се извършват ремонтни работи на съоръжението, за да не се затруднява трафикът през активния туристически сезон. Те ще бъдат подновени през есента, уточняват от АПИ. Очаква се до края на седмицата да приключи ремонтът на 4-километровата отсечка от платното за Варна на магистрала \"Хемус\". Ремонтните дейности на два участъка от магистралата в района на Девня и в района на Невша започнаха в края на май. От пътноподдържащото дружество АПИ изиска да работи максимално мобилизирано, за да може предвидените дейности да завършат преди началото на активния туристически сезон.", "date": "2018.07.09", "title": "Завърши ремонтът на платното за Бургас на магистрала \"Черно море\""}
{"url": "https://www.dnevnik.bg/sviat/2018/07/09/3237493_zashto_ima_tolkova_jertvi_na_dujdovete_v_iaponiia/", "text": "Япония привлича природните бедствия (от земетресения през цунами и изригване на вулкани до тайфуни) и като цяло е добре подготвена за тях. Защо тогава проливните дъждове, които се изляха в последната седмица, причиниха толкова жертви? Ето някои от факторите, допринесли за най-тежкото подобно наводнение в страната от 1983 г. насам, обобщени от \"Франс прес\". Сезон на тайфуните с рекордни валежи Пороите започнаха, след като тайфун връхлетя Япония и даде началото на дъждовния сезон. В периода от юли до октомври-ноември страната бива поразена от урагани средно шест пъти годишно. Въпреки взетите мерки като издигането на диги за контролиране на покачващите се води дъждовете ежегодно вземат жертви. Тази година обаче падналите валежи са безпрецедентни: за 72 часа бяха регистрирани рекорди в 118 пункта за наблюдения в 15 префектури. Сложни географски дадености Близо 70 процента от територията на Япония се състои планини и хълмове. Много от къщите са разположени на стръмни склонове или в равнини, застрашени от наводнения, накратко - в рискови зони. \"Освен това геологията на страната е нееднородна поради тектоничните плочи и вулканични пластове, върху които се намира. Накратко - тя е силно уязвима\", обясни Хироюки Охно от института \"Сабо\", изучаващ свлачищата. Правителството приведе в действие дългосрочен проект, който предвижда преместване на хората от рисковите райони на по-сигурно място и наред с това забранява строежа на нови сгради в потенциално най-опасните зони. Много хора обаче продължават да живеят на уязвими за бедствия места. Дървени къщи Много японски къщи са дървени - това е традиционен материал за селските райони. Основите им също са от дърво, което повишава устойчивостта им на земетресения, но ги прави особено уязвими при наводнения или ерозия на почвата. Нареждане за евакуация През последните дни японските власти издадоха нареждания за евакуация на общо пет милиона души, но те не са задължителни и много хора не ги изпълниха - поради незнание, понеже е опасно да тръгнат или не смятат, че има риск. Според експертите една от причините за многото жертви е недобрата система за предупреждение - на местни ръководители без всякакъв опит в справянето с бедствия се възлага да вземат решение дали да издадат заповед за евакуация. \"Колебанията дали да се нареди евакуация може да доведат до забавяне, а ако предупреждението е издадено през нощта, никой не го чува\", отбелязва експертът по управление на бедствия Хиротада Хиросе. Климатични промени Много жители може би се поддават на илюзията за сигурност след години на впечатляващи метеорологични явления, които не са причинили жертви. \"Бедствията зачестяват. Живеем в свят, в който установените в резултат на предишния ни опит правила вече са неприложими\", каза Охно. Измененията в климата промениха картината и специалистите вече препоръчват населението да се евакуира преди заповедите за евакуация, когато се очакват проливни дъждове.", "date": "2018.07.09", "title": "Защо има толкова жертви на дъждовете в Япония"}
{"url": "https://www.dnevnik.bg/zelen/2018/07/09/3238738_grajdanska_iniciativa_zapochva_podpiska_za_spasiavane/", "text": "Ремонтът на ул. \"Граф Игнатиев\"  в София тече вече два месеца, но обещанията, които са направени по отношение на запазване на съществуващата дървесна растителност, далеч не се спазват. Част от дърветата са отсечени, някои са повредени от строителните машини и немарливото отношение на работниците, други в момента са с оголени корени и има опасност да изсъхнат, това се казва в писмо до медиите на новосъздадената гражданска инициатива \"Зелени улици\". Хората зад нея обявиха, че започват подписка с искане за прекратяване на нараняването и сечта на здрави дървета, засаждане на нови фиданки на мястото на унищожените дървета, а инвестиционният проект за ремонта на ул. \"Граф Игнатиев\" да стане обществено достояние. \"През последните седмици са събрани голям брой снимки, доказващи безогледното унищожаване на зеленото богатство на София. Този снимков материал е категоричен знак, че общината е силно зависима от строителните фирми – проектът явно е направен за тяхно удобство, а не в интерес на София\", се казва в позицията на организацията. От гражданска инициатива \"Зелени улици\" смятат, че строителните работи се извършват некомпетентно и некачествено. От нея уточняват, че в сряда организират пресконференция по проблема, на която ще представят доказателства за твърденията си. На нея ще присъстват също представители на местна организация \"Средец\" на ПП \"Зелените\" и Гражданска инициатива за обществен и релсов транспорт.", "date": "2018.07.09", "title": "Гражданска инициатива започва подписка за спасяване на дърветата по ул. \"Граф Игнатиев\""}
{"url": "https://www.dnevnik.bg/bulgaria/2018/07/09/3240975_prokuraturata_protestira_puskaneto_ot_aresta_na/", "text": "Окръжна прокуратура – Благоевград протестира изменената мярка за неотклонение на началника на сектор \"Пътна полиция\" при Областната дирекция на МВР в града, който  беше арестуван  при акция на отдел \"Вътрешна сигурност\" на МВР и Националната следствена служба на 22 май. Първоначално на Данаил Стоицов беше наложена мярка \"задържане под стража\", но съдът му я замени с \"парична гаранция\" в размер на десет хиляди лева. От прокуратурата припомнят, че на Стоицов са  били повдигнати обвинения  за приемане на пари, вещи и услуги, превишаване на правомощия, и незаконно притежаване на оръжие и боеприпаси. При акцията на 22 май заедно с началника на \"Пътна полиция\" Благоевград бяха задържани още две лица. Групата предлагала срещу определена сума бърза регистрация на моторни превозни средства и уреждане на регистрационни номера с комбинация от цифри по желание.", "date": "2018.07.09", "title": "Прокуратурата протестира пускането от ареста на началника на \"Пътна полиция\" - Благоевград"}
{"url": "https://www.dnevnik.bg/sport/2018/07/09/3240972_serena_uiliams_zapisa_oshte_edna_ubeditelna_pobeda_i/", "text": "Носителката на 23 индивидуални титли от Големия шлем Серена Уилямс се класира с лекота за четвъртфиналите на \"Уимбълдън\". 36-годишната американка имаше нужда от едва 62 минути, за да победи руската квалификантка Евгения Родина с 6:2, 6:2. Уилямс записа 18-и пореден успех на тревните кортове в Лондон. Седемкратната шампионка в най-стария тенис турнир ще се изправи срещу италианката Камила Джорджи в опит да се класира за десети полуфинал в последните си 11 участия в Големия шлем. Уилямс пласира цели десет аса в осемте си сервис гейма. Американката спечели 34 от 56-те точки, които бяха разиграни в подаванията й, и излезе победител в 59% от точките, в които посрещаше. Бившата №1 реализира пет от шестте си шанса за пробив и даде само две възможности на Родина. 29-годишната рускиня се възползва при една от тях, но това по никакъв начин не промени ситуацията на корта. Тя записа скромните пет уинъра срещу 30 за Уилямс. В същото време и последната оцеляла от поставените в топ 10 напусна надпреварата - Каролина Плишкова. Чехкинята отстъпи с 3:6, 6:7 (1) срещу холандката Кики Бертенс. В опит да се класира за втория си полуфинал в Големия шлем след \"Ролан Гарос 2016\" Бертенс ще срещне Юлия Гьоргес. Германката се класира за първия си четвъртфинал в турнирите от голямата четворка след категоричен успех над Дона Векич от Хърватия - 6:2, 6:2. Още една германката продължава напред - Анжелик Кербер, която победи Белинда Бенчич от Швейцария с 6:3, 7:5 (5). Кербер, която е №11 в схемата, остава най-високо поставената тенисистка в турнира. Двукратната шампионка в Големия шлем ще играе с Даря Касаткина в четвъртфиналите. Рускинята направи обрат срещу белгийката Алисън ван Ойтванк - 6:7 (6), 6:3, 6:2. Другият четвъртфинал в горната половина на схемата противопоставя шампионката от миналогодишния \"Ролан Гарос\" Йелена Остапенко и Доминка Цибулкова. Латвийката победи Аляксандра Саснович от Беларус със 7:6 (4), 6:0, а словачката надигра Су Вей Хсие с 6:4, 6:1.", "date": "2018.07.09", "title": "Серена Уилямс записа още една убедителна победа, и последната от топ 10 отпадна"}
{"url": "https://www.dnevnik.bg/evropa/2018/07/09/3231992_ministurut_za_brekzit_napusna_hvurliaiki/", "text": "Министърът за Брекзит в британското правителство Дейвид Дейвис подаде оставка в ранните часове на деня, хвърляйки правителството на премиера Тереза Мей в поредната тежка криза. В писмото си Дейвис критикува необичайно остро подхода на Мей в преговорите с Европейския съюз и предупреждава, че тя е поставила Лондон в позиция, от която не може да се постигне пълна независимост на икономиката от ЕС. В писмото си до премиера Дейвис обясни оставката си, заявявайки, че националният интерес изисква министър по въпросите на Брекзит да бъде човек, който твърдо вярва в подхода на Мей, а не само неохотно да изпълнява задълженията си. \"Общата насока на политиката ще ни постави в най-добрия случай в слаба преговорна позиция, а може би в такава, от която не можем да се измъкнем\", добавя министърът. От своя страна Мей благодари на Дейвис за работата му, както и за приноса му по \"някои от най-важните закони от поколения насам\". В официално обръщение тя обяви, че не е съгласна с мнението му за политиката, която правителството е предприело. Про-Брекзит депутатите приветстваха хода на Дейвис, който им дава възможност да засилят натиска над Мей за \"твърд\" изход от ЕС. Дейвис уточни още, че оставката му влиза в сила незабавно. Министърът обяви решението си след тежки дискусии в резиденцията на Мей, резултатът от които тя трябва да обяви пред депутатите днес. Сега въпросът е ще бъдат ли те одобрени от парламента? Напускането на Дейвис е сериозен удар за Мей, която в последните седмици с мъка успя да си осигури подкрепата на консерваторите в парламента. Остава под въпрос дали правителството ѝ ще се задържи на власт, за да осъществи Брекзит в идните девет месеца. Това е шестата оставка в кабинета на Мей от ноември насам. След него напуснаха още двама високопоставени кадри на министерството за излизане от ЕС, единият от които бе заместникът на Дейвис. Не е известно кой ще го наследи - сред спряганите имена са външният министър Борис Джонсън, активистът за Брекзит Майкъл Гов и депутатът Джейкъб Рийс-Мог, който е популярен сред евроскептиците в парламента. Какво искаше Мей и с какво не е съгласен Дейвис През уикенда правителството постигна споразумение за позицията си в преговорите с ЕС, която се оказа неудовлетворяваща за министъра. То се отклонява много и от твърдата позиция, която Мей зае в началото на обсъжданията за Брекзит, като на практика оставя в сила само прекратяването на свободното движение на хора. Сериозни отстъпки са предвидени по отношение на влиянието на европейското право и европейските правила за стоките. Сред взетите решения бе това Лондон да поддържа \"общи правила за всички стоки\", включително селскостопанските продукти, с ЕС и да се ангажира с \"продължаваща хармонизация\" с европейските правила, за да избегне проблеми на границата между Северна Ирландия и Република Ирландия - един особено деликатен въпрос. Парламентът ще има право да взима решения по търговската политика и \"избира\" да се отклони от европейските правила, взимайки предвид \"последствията\" от това. Регулаторите на конкуренцията ще съставят \"споразумения за сътрудничеството\". Ще бъде създадена \"обща институционна рамка\" за интерпретиране на споразуменията между ЕС и Великобритания, като на острова за това ще бъдат отговорни британските съдилища, а на континента - европейските. Но британските магистрати ще взимат предвид европейското право, а делата все още ще могат да бъдат препращани за интерпретация (но не и за съдебни решения) към Съда в Люксембург.", "date": "2018.07.09", "title": "Министърът за Брекзит напусна, хвърляйки правителството на Мей в хаос (допълнена)"}
{"url": "https://www.dnevnik.bg/bulgaria/2018/07/09/3231939_proliven_dujd_i_grumotevichni_buri_nad_bulgariia_shte/", "text": "В 21 области в България е обявен жълт код за обилни валежи и гръмотевична активност на 9 юли. Това сочи справка на сайта на Националния институт по метеорология и хидрология при БАН, съобщи агенция \"Фокус\". Областите, за които важи предупреждението, са: Видин, Монтана, Враца, Плевен, Ловеч, София-град, София-област, Габрово, Велико Търново, Русе, Търговище, Разград, Силистра, Шумен, Сливен, Пазарджик, Пловдив, Стара Загора, Хасково, Кърджали и Смолян. Очакват се краткотрайни валежи и гръмотевични бури, възможни са и градушки. Количествата валежи ще са между 5 и 15 л/кв.м, но на отделни места ще достигнат до 20-25 л/кв.м.", "date": "2018.07.09", "title": "Проливен дъжд и гръмотевични бури над България ще има и днес"}
{"url": "https://www.dnevnik.bg/sviat/2018/07/09/3231528_erdogan_shte_upravliava_suvsem_razlichna_turciia_ot/", "text": "Началото на нова ера\" бележи днешния ден в Турция по думите на самия ѝ президент Реджеп Тайип Ердоган - победителя от изборите на 24 юни, който се заклева днес, за да заеме същия пост, който има от 2014 г., но с нови правомощия. Днес ще бъде издаден и първият президентски указ, с който ще бъде съставен кабинетът, а в петък ще е първото му заседание. Това е кулминацията на процес със 74 поправки в конституцията, дал на президента възможността да бъде и държавен, и правителствен ръководител. Указ, публикуван миналата седмица, вече промени закони, някои от които създадени през 1924 г. - година след основаването на Република Турция от Мустафа Кемал Ататюрк. Ердоган казва, че промените ще му помогнат да управлява по-ефикасно и без напрежение в институциите и ще може по-успешно да се справя с проблемите на икономиката и сигурността - твърдения, които на запад се гледат с подозрение. След като той се закълне в 16 ч. местно и българско време в присъствието на лидери от десетки страни (между тях е и  българският президент Румен Радев ) и обяви имената на министрите два часа по-късно, много неща в Турция формално ще се променят, други ще останат същите, а на някои места, например в парламента, може да има и неочаквани предизвикателства. Новото в управлението на практика Президентът ще може да  които обаче не могат да противоречат на действащото законодателство; ще   и част от най-високопоставените   (\"полагат\" му се 4 места в Съвета на съдии и прокурори, а 7 са за парламента), както и  . Държавният глава също така ще отговаря за  ; ще може да въвежда   (и докато то е в сила, да издава укази дори в разрез с основни човешки права); ще може да  с което автоматично да предизвиква  . Чрез т.нар. Държавен надзорен съвет ще има по-голяма власт над институции като въоръжените сили, тъй като съветът ще може да започва административни разследвания за действията им. На теория ще има право на два мандата,  на практика - неизвестно на колко . Постът на премиера се заличи (досегашният министър-председател  Бинали Йълдъръм  бе номиниран от управляващите за председател на парламента). Парламентът вече има   (600 вместо 550), по всяка вероятност по-млади (прагът вече е 18 години вместо досегашните 25), без право да  , но при мнозинство от близо две трети  . Ще може да блокира и бюджетните му предложения. Ердоган се възползва от това, че президентът вече има право да членува в политическа партия,  и се върна начело на ПСР още след референдума . Подобно на други президентски републики победата на партията му в парламента ще води до силно припокриване на законодателната и изпълнителната власт. Отслабва допълнително и ролята на армията - според държавната телевизия TRT аргументът за това е, че тя досега е извършвала седем интервенции срещу властта и е време да бъде овладяна (вероятно освен трите преврата между 1960 и 1980 г. се имат предвид т. нар. \"постмодерен преврат\", двата осуетени заговора през миналото десетилетие и опита за преврат преди 2 години). \"Непартиен\" кабинет\" В петък Ердоган каза, че първият кабинет, формиран при новата система на управление, ще се състои и от министри, които не са членове на управляващата Партия на справедливостта и развитието (ПСР) (според \"Ройтерс\" това означава, че ще има министри и от националистическите партньори). \"Нашите организации, общини, провинциални организации и министри няма да са като преди. Формираме кабинет с министри, които не са членове на ПСР\", каза Ердоган пред местни партийни ръководители в Анкара. Той увери слушателите си, че министрите извън ПСР ще \"гарантират обективност\" и никой няма да може да ги \"напътства да направят нещо\". Очаква се с новия кабинет Ердоган да отправи и силен външнополитически сигнал на запад, като премахне министерството за европейски въпроси и го слее с това на външните работи.  Възможни са и други структурни промени . И управляващата партия се променя За пръв път от 2002 г. - с изключение на 2015-а, когато този резултат доведе до нови избори след 5 месеца - управляващата ПСР няма да има мнозинство. Това, което позволи на Ердоган да говори за победа в парламента, бе съюзът му с крайнодясната Партия за националистическо действие (ПНД), които заедно спечелиха над 52 на сто в парламента. (Повече за значението на изборните резултати  четете тук. ) Сама обаче ПСР не би могла да прокарва законодателните решения, които иска, по начин, различен от президентския указ - тя трябва да разчита на ПНД. В обръщението си към местните лидери в Анкара Ердоган каза, че т.нар. \"Народен съюз\" - името на предизборния алианс с ПНД - ще продължи да съществува в парламента. Разлики в позициите можеха да се доловят още когато лидерът на ПНД Девлет Бахчели обяви часове след вота на 24 юни, че може би е рано за отмяна на действащото почти две години извънредно положение -  предизборно обещание на Ердоган . Ден по-късно той вече бе в президентския дворец,  където се съгласи на отмяната , но случката припомни, че съюзникът във властта може да има и свои политически съображения и невинаги да е съгласен. За ПСР предстои и конгрес през август, на който партията ще бъде реорганизирана. С нова структура тя ще се готви и за местните избори, които са през март догодина. Партията по думите на президента ще търси и \"по-добри връзки с обществеността\", тъй като е дошла на власт, \"за да служи, а не за да управлява\". ПСР получи близо 10% по-малко от самия Ердоган на парламентарните избори, но това се случи и с най-голямата опозиционна сила, Републиканската народна партия (РНП), за която бяха пуснати по-малко бюлетини, отколкото за  кандидат-президента ѝ Мухарем Индже . Срещу \"поддръжниците на тероризма\" в парламента Въпреки отслабващите функции на парламента противопоставянето в него, изглежда, ще се изостри. Основната опозиционна РНП, на която само преди година се възлагаха надежди  заради Похода на справедливостта  (а наскоро - и заради изборите), попада под обвинения на управляващите, че \"подкрепя терористи\". Причина е  помощта, която тя оказа  на кюрдската Демократична партия на народите (ДПН) за влизането ѝ в парламента. Затова вътрешният министър Сюлейман Сойлу каза, че представители на РНП  няма да се допускат до войнишки погребения . Ердоган пък каза миналата седмица, цитиран от \"Хюриет\", че опозицията трябва публично да се самокритикува за резултата, иначе \"връзката между сепаратистката организация и главната опозиционна партия ще стане истинска, а не тактическа\". В подкрепа за противодържавна дейност я обвиняват и проправителствени издания не само за вътрешна, но и за  международна публика . Под \"сепаратистка организация\" той имаше предвид смятаната за терористична организация от Турция, ЕС и САЩ Кюрдска работническа партия (ПКК), която според него е свързана с ДПН. \"Нацията и историята ще държат сметка на онези, които превръщат най-старата партия в Турция в играчка на терористични организации и шепа маргинали на Запад.\" Все пак има ограничения Независимо от тези нападки той ще трябва да се съобразява с факта, че заедно със съюзниците си има малко над половината места в парламента, а не почти две трети мнозинство - и другата половина е в ръцете именно на РНП, Добрата партия на бившия член на националистическата ПНД Мерал Акшенер и прокюрдските депутати. Освен това в парламента за пръв път ще има две националистически партии, които ще заемат почти една четвърт от местата и ще се състезават за вниманието на едни и същи избиратели. Освен да блокира бюджета парламентът  , ако прокара законодателство по същия въпрос, както и   въведено от него извънредно положение - да го съкрати, удължи или дори отмени (а ако указът за извънредно положение не се одобри до три месеца, става невалиден). Така липсата на напълно сигурно мнозинство в сегашния парламент може да е проблем по определени въпроси. Депутатите биха могли и   с мнозинство от 400 гласа (две трети) или да свикат референдум по въпроса с 360 гласа (три пети). Това е немислимо в сегашния парламент, но се очаква да е ключов момент във всяка бъдеща кампания на опозицията, ако президентската власт не даде бързи резултати в следващите няколко години. Променена, но същата Критиците на Ердоган го обвиняват, че с референдума на 16 април, с победата на последвалите избори и със сегашното начало на президентската република съсредоточава почти еднолична власт в ръцете си, а думата \"султан\" се появи като определение пред името му и в журналистически, и в научни трудове - като титла, която той привидно ще придобие, щом новата система на управление влезе в сила. В действителност новият модел по-честно отговаря на въпроса кой взема решенията в Турция. Ердоган  и преди в голяма степен имаше властта , която едва сега получава официално. От лятото на 2014 г. Турция имаше двама премиери след него - Ахмет Давутоглу и Бинали Йълдъръм, но важните решения на управляващата ПСР винаги бяха свързвани публично с държавния глава, а когато възникнаха разногласия между него и Давутоглу, последният спря да заема поста. Сега тази власт се полага на Ердоган по закон. Колкото и спорна и разделяща фигура да е той в турското общество вече 15 години, всеки, който го критикува - във или извън Турция - ще трябва да има това предвид. Страната му ще отговаря на всички с аргументи (които мнозина не споделят) за собствената си политическа система и сходството ѝ с тези във Франция или Съединените щати. Ердоган пък ще трябва да се съобразява с факта, че отговорността за справянето с всички предизвикателства -  икономиката , сигурността, операциите в  Сирия  и Ирак - ще се свързва почти изцяло с него.", "date": "2018.07.09", "title": "От днес Ердоган управлява Турция почти сам, но няма да му е лесно"}
{"url": "https://www.dnevnik.bg/sviat/2018/07/09/3231832_protesti_letiashto_bebe_i_vuprosi_sa_iziasniavane/", "text": "Хиляди протестиращи, балон с недвусмислено послание и обтегнати от месеци отношения очакват американския президент Доналд Тръмп при първата му визита във Великобритания, откакто пое поста през януари. Заедно с първата дама Мелания Тръмп той ще долети във Великобритания в четвъртък - след срещата на върха на НАТО в Брюксел - и ще участва в официална вечеря в някогашния дом на бившия премиер Уинстън Чърчил. В петък ще разговаря с британския премиер Тереза Мей, а в събота ще отиде в Шотландия, за да прекара там края на седмицата. Скорошно проучване, направено за в. \"Индипендънт\", показва, че 39% от британските избиратели очакват от Мей да е по-критична към Тръмп, когато се срещне с него (според 32 на сто тя вече е достатъчно критична). Над половината обаче смятат и че тя трябва да настоява по време на визитата за по-бърза работа по търговското споразумение между САЩ и Великобритания. Срещу Мей имаше обвинения от опозицията и обществени групи, че изобщо е поканила Тръмп след спорни негови коментари за вътрешната политика на Великобритания, за мюсюлманите и мигрантите. Лидерът на лейбъристите Джеръми Корбин дори настояваше тя да оттегли поканата. Кметът на Лондон Садик Кан миналата седмица даде разрешение за прелитането на хелиевия балон във вид на гигантско бебе с лика на Тръмп като част от демонстрацията в Лондон, от която властите ще се опитат да го държат далеч. Според същото проучване за  в. \"Индипендънт\"  едва 31% от британците поддържат протестите, но още по-малко - 29 на сто - са тези, които твърдо им се противопоставят. Визитата ще е истинско изпитание за британската полиция, докато Тръмп обикаля Великобритания - той ще бъде в Лондон, Уиндзор и Шотландия през двата дни, които ще прекара в Обединеното кралство, пише Би Би Си. Само за сигурността му в Шотландия полицията ще има милиони лири допълнителни разходи. \"Когато Доналд Тръмп посети Великобритания идната седмица, премиерът Тереза Мей ще трябва да се изправи срещу горчивата реалност: Брекзит прави Великобритания по-зависима от всякога от съюз с най-непредсказуемия президент, който страната помни\", отбеляза агенция \"Ройтерс\" преди няколко дни.", "date": "2018.07.09", "title": "Протести, \"летящо бебе\" и въпроси за изясняване очакват Тръмп в Лондон тази седмица"}
{"url": "https://www.dnevnik.bg/sviat/2018/07/09/3231537_zaplahite_na_trump_kum_evropa_i_sreshtata_mu_s_putin/", "text": "Възможно е Тръмп да заплаши, че ще изтегли военнослужещи от Европа и ще прекрати участието на Съединените щати в ученията на НАТО на срещата на алианса тази седмица, ако страните членки не се ангажират да увеличат бюджета за отбрана, казват дипломати и военни, цитирани от в. \"Дейли телеграф\". Ангажиментът за повече разходи за отбрана вече е бил поеман от страните членки на срещи на лидерите през лятото, но досега малко държави (едва 5 от 28) са изпълнили целта да заделят поне 2% от брутния си вътрешен продукт за отбрана. Тръмп същевременно наскоро заплаши, че може да преразгледа военното присъствие на страната си в Европа (в Украйна, Полша, Германия, Литва, Латвия и Естония), ако страните от НАТО не направят нещо, за да изпълнят този критерий. Същевременно срещата на НАТО, дни преди тази с руския президент Владимир Путин, поражда притеснения, че двамата лидери може и да си говорят за преначертаване на параметрите на сигурността в Европа, ако лидерите не се съгласят да поемат по-голяма тежест във военните разходи на НАТО, смятат високопоставени източници на вестника, които участват в подготовката на срещата на алианса. На срещата обаче се очаква НАТО също така да покани Македония,  която обаче не би могла да стане пълноправен член , преди договорът за името ѝ да е финализиран. Миналата година част от алианса стана и Черна гора. Опасностите Според \"Ройтерс\", макар европейските лидери да казват, че вече нямат илюзии за отношенията си с Тръмп, се опасяват, че политиките му за \"Америка на първо място\" може да навредят на всички. Агенцията пише, че приятелите на Америка в Европа приемат непредсказуемостта на президента, но от това не им става по-лесно да гледат как той подкопава приоритетите им. Германският външен министър Хайко Маас каза наскоро, че \"старите стълбове на надеждността се срутват\", имайки предвид изтеглянето на Тръмп от сделката с Иран и наказателните мита върху вноса на стоманата, засягащи и ЕС и придружени от заплаха за мита и върху автомобилите. Посланията на политиката към Русия са смесени, защото Белият дом едновременно увеличава присъствието на САЩ в Европа  и заплашва да изтегли войски, ако не се повишат разходите за отбрана , а и не предлага добра координация за санкциите срещу Москва. . Тръмп, който като фактически лидер на съюза е наблюдаван с безпокойство от партньорите, вече е давал сигнали, че посланието му към другите правителства на срещата ще е, че те трябва да увеличат разходите за отбрана и да намалят вносните мита. \"Ще кажа на НАТО: Трябва да започнете да си плащате сметките. САЩ няма да се грижат за всичко... Направо ни убиват в търговията\", каза той на митинг по-миналата седмица. Макар американски представители да са казвали, че Вашингтон заделя 70% от военния си бюджет за НАТО, Европа не приема това - високопоставен европейски служител например оценява този дял на не повече от 15%. Същевременно има риск провалена среща на НАТО да е дори още по-неблагоприятна от форума на Г-7 през юни, особено ако Тръмп се разбере по-добре с руския президент Владимир Путин в Хелзинки на 16 юли, казват представители на алианса, цитирани от \"Ройтерс\". Друг дипломат разказва, че събитие във Вашингтон е демонстрирало слабата загриженост на Тръмп за координацията с ЕС във външната политика, характерна за миналото, а ЕС е \"закъсал без лидерството на САЩ\". Попитан за трансатлантическите отношения, генералният секретар на НАТО Йенс Столтенберг цитира Суецката криза от 1956 г. и войната в Ирак от 2003 г. като примери за различия, с които страните са се справили. Представители на ЕС обаче твърдят, че Тръмп не се интересува от решения, дори от алтернативи на наказателните мита и отказа от ядрената сделка с Иран, предлагани от служители на ЕС и САЩ. Най-лошият сценарий Канада и Европа междувременно правят опити да покажат, че са повишили разходите си за отбрана и се очаква членките на НАТО от Европа заедно с Канада и Турция да увеличат военния бюджет с поне 4% през 2018 г., което прави около 90 млрд. долара общо от 2015 г. насам. Според високопоставен представител на САЩ в отбраната обаче това може да не е достатъчно. Според него шансът Тръмп да създаде проблеми на срещата, като се оплаче от липсата на \"справедливо\" поделяне на бремето в отбраната, е по-голям от 50:50. Двама високопоставени дипломати от НАТО дори казват за \"Ройтерс\", че са подготвени за най-лошия случай - Тръмп да обяви, че ще спре военните учения на САЩ в Европа или ще изтегли войници от Прибалтика. Представител на Държавния департамент обаче изтъква, че администрацията \"дълбоко цени тази връзка\" с \"най-близките съюзници\" независимо от напрежението, което вече \"дълго време е фактор\". В тази ситуация Европа търси други партньори като Япония или - по въпросите на ядрената сделка с Иран - Русия и Китай, отбелязват други цитирани от \"Ройтерс\" дипломати.", "date": "2018.07.09", "title": "Заплахите на Тръмп към Европа и срещата му с Путин тревожат НАТО преди срещата тази седмица"}
{"url": "https://www.dnevnik.bg/sport/2018/07/09/3231995_aleksandra_nacheva_specheli_srebro_ot_evropeiskoto_po/", "text": "Александра Начева спечели сребърен медал от европейското първенство по лека атлетика за юноши и девойки под 18 години в Дьор. Една от големите надежди на българския спорт стана втора в тройния скок с 13.88 м. Златния медал заслужи испанката Мария Висенте. Световната шампионка в седмобоя за девойки под 18 години за 2017 г. скочи 13.95 м с личен рекорд. Начева започна с 13.43 м, след което допусна два фаула. След това българката преодоля 12.85 м и 13.76 м. Спорът за титлата се реши в последните опити. Начева направи много силен скок и с 13.88 м поведе в класирането. Висенте отговори с 13.95 м и взе златото. Миналата година Начева спечели сребро от световното за девойки до 18 години, а на европейското до 20 години стана четвърта. Следващата седмица тя ще участва в световното за девойки до 20 години в Тампере. Медал за България донесе и Валентин Андреев, който взе бронз в хвърлянето на чук в събота.", "date": "2018.07.09", "title": "Александра Начева спечели сребро от европейското по лека атлетика за девойки"}
{"url": "https://www.dnevnik.bg/sport/2018/07/09/3231999_snimka_na_denia_hiliadi_blagodariha_na_ruskite/", "text": "Около 24 хиляди запалянковци се събраха във фен зоната в Москва, за да благодарят на руския футболен отбор. Играчите и селекционерът Станислав Черчесов от своя страна също изказаха признателността си към привържениците. Въпреки липсата на високи очаквания \"сборная\" стигна четвъртфиналите, където отпадна драматично след дузпи срещу Хърватия.", "date": "2018.07.09", "title": "Снимка на деня: Хиляди благодариха на руските футболни герои в Москва"}
{"url": "https://www.dnevnik.bg/evropa/2018/07/09/3232000_sasht_iskat_da_razdeliat_parij_i_berlin_po_vuprosa_za/", "text": "Съединените щати искат да \"разделят Франция и Германия\" по въпроса за търговията, предупреди вчера френският министър на икономиката и финансите Брюно льо Мер, цитиран от \"Франс прес\" и БТА. Льо Мер призова Европа да бъде обединена като блок в контекста на една \"търговска война\". \"Нашите партньори или противници искат да ни разделят\", подчерта той. От началото на годината президентът на САЩ Доналд Тръмп предприе редица протекционистки мерки срещу традиционни търговски партньори на страната, а това предизвика раздразнение и безпокойство, отбелязва \"Франс прес\". На 1 юни САЩ  въведоха мита  върху вноса на стомана и алуминий от Канада, Европейския съюз, Мексико и Русия, които отнесоха въпроса до Световната търговска организация. ЕС  наложиха през юни  мита за стоки от САЩ на стойност 2.8 млрд. евро.", "date": "2018.07.09", "title": "САЩ искат да разделят Париж и Берлин по въпроса за търговията, заяви френски министър"}
{"url": "https://www.dnevnik.bg/evropa/2018/07/09/3232006_pochina_otrovenata_s_novichok_britanka/", "text": "Британската полиция започна разследване за убийство, след като вчера почина 44-годишната жена,  отровена с нервнопаралитичното вещество \"Новичок\" , предадоха световните агенции, цитирани от БТА. Доун Стърджис, която беше отровена  със забраненото вещество  в британския град Еймсбъри, почина снощи. Тя беше приета в болница в Солсбъри на 30 юни заедно с 45-годишния Чарли Роули. Неговото състояние остава критично, отбелязва \"Асошиейтед прес\". Според полицията те са били изложени на същото нервнопаралитично вещество, използвано през март при извършеното в Солсбъри отравяне на бившия руски  двоен агент Сергей Скрипал и дъщеря му Юлия . Британските сили на реда подозират, че те са се отровили от замърсен с веществото предмет, останал от първото нападение, за което Лондон обвинява Москва. Русия отрича категорично обвинението. Британският вътрешен министър Саджид Джавид посети вчера Еймсбъри и Солсбъри, за да увери жителите, че рискът за гражданите остава много нисък въпреки случаите на отравяне. Над 100 полицаи работят по откриването на малко шишенце, за което се смята, че е съдържало \"Новичок\". Премиерът Тереза Мей заяви, че е шокирана и възмутена от новината за смъртта на Стърджис, предаде ДПА.", "date": "2018.07.09", "title": "Почина отровената с \"Новичок\" британка"}
{"url": "https://www.dnevnik.bg/politika/2018/07/09/3232008_bulgarskiiat_interes_e_migranti_da_ne_se_vrushtat_na/", "text": "Министърът на отбраната и вицепремиер Красимир Каракачанов обяви, че България винаги е била послушна и е време да заяви своя национален интерес, а той според него е да не се връщат на територията на страната мигранти, които вече се намират на територията на друга страна от Европейския съюз. Повод за коментара му стана срещата на лидерите на ЕС в края на миналия месец, на която основна тема беше какво ще прави съюзът с мигрантите и дали те трябва да бъдат връщани в първите държави, в които са влезли в ЕС. На тази среща обаче така и не бяха взети  конкретни решения точно по този въпрос.  Каракачанов даде за пример Гърция, която е основен вход за стотици хиляди мигранти. \"Ако 100 хил. души бъдат върнати от Германия в Гърция, след време те пак ще се върнат в Германия. Безотговорното канене на мигранти в крайна сметка води до проблеми\", каза той. \"Нито предишното, нито сегашното българско правителство са канили нелегалните имигранти да идват в Европа\", каза още Каракачанов. Според него България е понесла големи загуби заради Дъблинското споразумение, като посочи, че страната е отделила много средства, за да командирова полицаи по границата. Освен това армията също била там, а отпуснатите 160 млн. лв. от ЕС за справяне с мигрантската криза отишли за комуникации и камери. Каракачанов призна, че между коалиционните партньори в \"Обединени патриоти\" има различия по много теми. \"С жена ми си говоря, но с Валери Симеонов по-рядко и тук е проблемът\", уточни той. По думите му различията се пренасяли и в голямата управленска коалиция с ГЕРБ. Такъв бил и случаят и с  акциза за бездимните цигари.  \"Не може в петък на обяд, когато почти няма депутати в парламента, да дойдеш и да хвърлиш два листа и да кажеш \"хайде подписвайте, че бързаме\". Нека има уважение и да го обсъдим. Когато нещата се обсъждат, винаги се намира разумното решение\", каза министърът на отбраната, критикувайки ГЕРБ, които са вносители на предложенията. В крайна сметка премиерът Бойко Борисов реши да оттегли проектозакона за облагане с по-висок акциз на бездимните цигари. Решението дойде, след като от \"Обединени патриоти\" заявиха, че текстовете са  в услуга на депутата от ДПС Делян Пеевски , свързан с бившия тютюнев гигант \"Булгартабак\". Каракачанов каза още, че в малките бензиностанции често се търгува с контрабандно гориво и именно заради това от \"Обединени патриоти\" предлагат промени в закона за горивата. Той обаче подчерта, че не трябва да се стига до закриване на бизнеса на редица хора, а да се намери оптимално решение. \"Ако искаме да ограничим контрабандата с горива, трябва да вземем мерки, но да не са на едро и грубо и да не пострадат малките фирми\", добави вицепремиерът.", "date": "2018.07.09", "title": "Българският интерес е мигранти да не се връщат на наша територия, обяви Каракачанов"}
{"url": "https://www.dnevnik.bg/evropa/2018/07/09/3232010_video_litovec_specheli_svetovniia_shampionat_po/", "text": "В разгара на мондиала във финландския град Сонкаярви се проведе 23-ият световен шампионат по носене на съпруги, предадоха световните агенции, цитирани от БТА. Победителят е Витаутас Киркилаускас от Литва, който най-бързо успя да пренесе съпругата си Неринга. Двойката има две деца. Надпреварата включваше тичане, преджапване на вир и преодоляване на други препятствия, като по това трасе състезателят носи съпругата си или партньорката си. В надпреварата участваха 53 мъже от 13 страни като САЩ, Великобритания, Швеция и др. Смята се, че шампионатът датира от XIX век от легенда за местен главатар на банда, който изпитвал новите бандити, като ги карал да носят чували със зърно или прасета по трасе, осеяно с препятствия. Други вярват, че състезанието по носене на жени е вдъхновено от традицията на краденето на булки. На шампионата освен награда за най-бърз носач на жена има и допълнителни награди - за най-добре облечен носач, за най-силен носач и за най-смешен опит за пренасяне на съпруга. Това дава шанс да победят и по-бавни участници.", "date": "2018.07.09", "title": "Видео: Литовец спечели световния шампионат по пренасяне на съпруги"}
{"url": "https://www.dnevnik.bg/politika/2018/07/09/3232019_mladejkata_organizaciia_na_gerb_popita_ninova_kakvo/", "text": "Младежката организация на ГЕРБ излезе с отворено писмо до медиите, в което критикува лидера на БСП Корнелия Нинова заради липсата на действия от страна на партията при скандали, свързани с депутати от партията. Към Нинова са зададени четири въпроса, провокирани от изказвания и действия на народните представители Манол Генов, Иво Христов, Валери Жаблянов и Таско Ерменков. Позицията на младежите от ГЕРБ се появява в отговор на писмо на младежката организация БСП до премиера Борисов от неделя. За него младежите от левицата се вдъхновяват от тортата, с която депутатът Георги Станков от ГЕРБ, отпразнувал рождения си ден. В нейната основа имало евро банкноти от захар, а младежите от БСП отбелязват, че това е знак как можеш да стигнеш до място в парламента - с много пари. В отговор от младежката организация на ГЕРБ припомнят стари грехове на депутати от левицата. Така например за Манол  Генов се казва, че е със свален имунитет  и повдигнато обвинение за купуване на гласове, но въпреки това той все още е депутат в Народното събрание. Думите на Иво Христов, че  80% от българските граждани са дебили,  също са посочени в писмото, както и изказването на Жаблянов, че Народният съд отново е необходим. \"Важно е като на млади хора да ни отговорите и защо трябваше да изпитаме ужаса за себе си и семействата си, че водата в столицата ни е отровена, а впоследствие се оказа, че отново Ваш народен представител просто си е играел със социалните мрежи\", пишат младежите на ГЕРБ, припомняйки  публикация на Таско Ерменков във \"Фейсбук\". Те завършват писмото си с критика към Нинова, че не позволява на младежката организация на БСП да изказва позиции, а държи да се чува само нейното мнение. От младежкото обединение на БСП отговориха на ГЕРБ с ново писмо, в което питат дали от партията на Борисов се срамуват, че управляващите са захвърлили редица инициативи на социалистите като данъчните облекчения за младите семейства, културния чек и облекченото студентско кредитиране. Социалистите питат защо младежите от ГЕРБ са мълчали при провала на Европейската младежка конференция в София, на която според БСП са изпращани есемеси, за да \"ръкопляскат и стават на крака на вожда\" на ГЕРБ. От ГЕРБ отвърнаха с нови критики към червени депутати като Иво Христов, Таско Ерменков и Валери Жаблянов, на чиито действия младите социалисти не реагирали. Младежите от управляващата партия казват, че дебати се водят с равностойни противници, които подхождат искрено към проблемите и предизвикателствата, а не под инструкциите на партийния пресцентър.", "date": "2018.07.09", "title": "Младежката организация на ГЕРБ попита Нинова какво ще прави с четирима депутати от БСП (допълнена)"}
{"url": "https://www.dnevnik.bg/sviat/2018/07/09/3232018_kitai_naredi_mediite_da_ne_obijdat_donald_trump/", "text": "Правителството на Китай разпореди на националните медии да не критикуват рязко американския президент Доналд Тръмп, предаде ТАСС, позовавайки се на вестник \"Саут Чайна морнинг пост\". \"Властите помолиха да не се използват агресивни изрази по адрес на Тръмп\", посочва изданието. Въпреки критиката срещу  търговската политика на Белия дом  китайските журналисти продължават да се въздържат от негативни изказвания по отношение на лидера на САЩ и неговото най-близко обкръжение. \"Съдейки по всичко, с това китайската страна се стреми да избегне ескалация на  напрежението в отношенията с Тръмп  и усложняване на преговорния процес\", отбелязват авторите на статията. Експертът по китайската дипломация от университета в Мелбърн, Австралия, Соу Кет Ток, цитиран от \"Саут Чайна морнинг пост\", отбелязва, че засилващите се търкания между САЩ и Китай в областта на търговията протичат без взаимни обиди между лидерите на двете страни. \"Въпросът за сдържането на средствата за масова информация (относно изказванията им) е много важен, за да не се допусне отделно взети ентусиасти да говорят за Тръмп (негативно) в своите материали. Това значи, че оскърбленията по негов адрес не трябва да носят личностен характер, а да бъдат в рамките, маркирани от политическата линия на държавата\", обобщава специалистът. / БТА", "date": "2018.07.09", "title": "Китай нареди медиите да не обиждат Доналд Тръмп"}
{"url": "https://www.dnevnik.bg/sviat/2018/07/09/3232025_nova_zelandiia_globi_ministura_na_transporta_za/", "text": "Новозеландският министър на транспорта Фил Туайфорд ще плати глоба за нарушаване на правилата за сигурност на полетите, предаде \"Асошиейтед прес\", цитирайки изявление на министъра, който се обадил от самолета, след като вратите са били затворени и машината е била подготвяна за излитане. Отделът по гражданско въздухоплаване наложи глоба от 500 новозеландски долара (340 американски долара) на Туайфорд за нарушаването на правилата, целящи да предотвратят електромагнитни смущения на работата на уредите. Тъй като приключил разговора си преди излитането, министърът не е представлявал сериозна заплаха за полета, но се извини за грешката си. /БТА", "date": "2018.07.09", "title": "Нова Зеландия глоби министъра на транспорта за телефонен разговор в самолет"}
{"url": "https://www.dnevnik.bg/sport/2018/07/09/3232049_levski_shte_igrae_s_edin_ot_vodeshtite_otbori_v_evropa/", "text": "Мачът между \"Левски\" и \"Бока хуниорс\" няма да се състои заради промяна на плановете на аржентинския отбор, съобщи \"Меридиан мач\". Вместо това сините ще играят срещу \"европейски гранд\", обявиха от \"Моко сълюшънс\", която организира шоуто, пред \"Дневник\". Срещата между \"Левски\" и \"Бока\"  трябваше да се играе на 19 август  и да бъде кулминацията в ден, който клубът да посвети на 75-ата годишнина от рождението на Георги Аспарухов-Гунди. Аржентинците бяха планирали да дойдат в София след участието си в турнир, организиран от \"Барселона\". \"Очакваме съвсем скоро \"Бока хуниорс\" да обяви официално промените в програмата си. Вместо тях обаче в София ще дойде европейски гранд, който е в топ 5 на континента\", обявиха от \"Моко сълюшънс\". От маркетинговата агенция отказаха подробности около събитието и съперника, като заявиха, че информация ще бъде представена скоро. Промяната налага насрочването на нова дата, като предстои тя да бъде обявена. Хората, които са си купили билети, ще могат да ги ползват, без да е необходимо да ги презаверяват. Пропуските за мача с \"Бока\" струваха от 9.57 до 194.30 лева.", "date": "2018.07.09", "title": "\"Левски\" ще играе с един от водещите отбори в Европа вместо с \"Бока хуниорс\""}
{"url": "https://www.dnevnik.bg/bulgaria/2018/07/09/3232063_kratki_novini_trima_maskirani_ograbiha_poshtenski_klon/", "text": "Докладът за падналия хеликоптер е готов Комисията за разследване на инцидента, при който хеликоптер Ми-17 падна и се разби, а двама пилоти загинаха, завърши своята работа по доклада за възможните причини. Инцидентът стана на 11 юни в авиобаза Крумово. Тогава загинаха майор Пламен Пантилеев и майор Стоян Неделчев, а бордният техник офицерски кандидат Алексей Каменов бе ранен. Днес той беше изписан от болницата. Докладът на комисията е поверителен и ще бъде предоставен на Военноокръжна прокуратура - Пловдив. Белгийски турист е спасен в Рила  Планинският отряд от Дупница е провел тежка акция по спасяване на 19-годишен белгийски младеж в Рила, съобщи агенция \"Фокус\". Сигналът за пострадал младеж в района на Додов връх в Рила е постъпил около 14 часа на 8 юли. Към 20 часа спасителите са били при него. Става въпрос за момче с ударено коляно, което е част от група скаути от Белгия. При пострадалия е останал само един младеж. Акцията е приключила към 4 часа сутринта на другия ден. Пострадалият е транспортиран в София. Метеоролозите удължиха с месец ултиматума за спиране на прогнозите за времето Метеоролозите от Националния институт по метеорология и хидрология (НИМХ) към БАН обявиха, че удпължават с месец крайния срок на ултиматума, който поставиха на управляващите, съобщава БНР. На протест преди повече от половин месец те предупредиха, че парите на института ще свършат на 9 юли и затова се нуждаят спешно от 1.15 млн. лв., за да се подсигури работата им до края на 2018 г. Метеоролозите обявиха, че ще спрат да правят прогнози за времето, ако не получат необходимата финансова помощ. Засега са отпуснати около 120 хил. лв., с което е подсигурена работата за следващия месец и именно заради това ултиматумът е удължен. По думите на Красимир Стоев от института, колегите му ще търсят и преки контакти с правителството и премиера, за да се намери решение на искането на метеоролозите за по-справедливо заплащане на труда им. Трима маскирани ограбиха пощенски клон в столичен квартал Малко след 9 ч. тази сутрин в полицията е получен сигнал за извършен грабеж в пощенски клон в столичния кв. \"Световрачане\", съобщиха от МВР. По първоначална информация трима маскирани са заплашили служителите в пощата с бухалки, след което са взели парите от касата и са избягали. При обира няма пострадали. В момента полицията издирва извършителите на престъплението. Борисов изпрати съболезнования на Ердоган след влаковата катастрофа Министър-председателят Бойко Борисов изпрати съболезнователна телеграма до президента на Турция Реджеп Ердоган от името на българското правителство. Повод за нея е влаковата катастрофа в турската провинция Текирдаг, съобщиха от пресцентъра на Министерския съвет. \"Бих желал да предам чрез Вас нашето съчувствие към болката и мъката на семействата и близките на загиналите в трагичния инцидент\", пише в телеграмата Борисов.  При катастрофата загинаха десетки, а стотици бяха ранени.", "date": "2018.07.09", "title": "Кратки новини: Белгийски турист е спасен в Рила"}
{"url": "https://www.dnevnik.bg/razvlechenie/2018/07/09/3231814_usloviia_i_pravila_za_uchastie_v_igrata_mamma_mia/", "text": "1. Организатори: \"Икономедиа\" АД, София, ул. \"Иван Вазов\" №20 и \"Форум филм България\" ЕООД, София, ул. \"Брегалница\" 43, ет.4 09.07.2018 г., 10:30 часа – 22.07.2018 г., 23:59 часа 3.  - 1 брой плажна хавлия; - 6 броя чанти; - 2 комплекта романтични свещи; - 1 брой плажна чанта; - 2 броя дискове с оригиналния саундтрак от филма; - една двойна покана за мюзикъла   в Софийската опера и балет на 21 юли от 11.00 ч.  4. Правила за участие в играта: а) Играта е отворена за участие на всички български граждани, навършили 18 години, с местоживеене в Република България. Изключение правят лицата, които са съдружници, акционери или работят по трудово правоотношение или въз основа на друг договор за някой от организаторите или са заети в дейност, свързана с реализацията, осигуряването и администрирането на Играта, както и техните семейства. б) Участието в Играта е безплатно. За да се включите в Играта, трябва да сте регистриран потребител на \"Икономедиа\" (в id.capital.bg - може да се регистрирате  тук ). Преди да отговорите на първия въпрос, е необходимо да попълните формата, която се появява, след като натиснете бутона \"Отговори\". С нея предоставяте трите си имена по лична карта и актуален телефон за връзка. Тези данни няма да станат част от публичния Ви профил в id.capital.bg. Те ще бъдат използвани само във връзка с участието ви в Играта. в) Всяко физическо лице има право на участие само през един потребителски профил, регистриран в id.capital.bg. г) С тази допълнителна регистрация на  https://www.dnevnik.bg/mammamia/  за Играта се приема, че участникът е приел безусловно настоящите общи условия и правила, задължава се да ги спазва и предоставя данните си при регистрацията за целите на Играта ( ). д) Участието в Играта се изразява в даване на минимум един верен отговор на въпросите, задавани в хода на Играта на  https://www.dnevnik.bg/mammamia/ 5.  а) В периода на провеждане на Играта организаторите всяка седмица обявяват ново тематично ниво, което включва въпроси, свързани по някакъв начин с филма \" б) Играта продължава 14 дни. Към всяко ниво се публикува по един въпрос. Участниците могат да отговарят на въпроса от всяко ниво в рамките на 7 дни от задаването на въпроса. Всеки участник, дал правилен отговор на поне един от въпросите, зададени в рамките на Играта, може да участва в Играта. Всеки правилен отговор на въпрос добавя името на участника по веднъж в списъка на участниците, сред които ще бъдат изтеглени наградите. Етапите на Играта са, както следва:   В 10:30 часа на  г. ще бъде публикуван първият въпрос от играта и три възможности за отговор. За да участват в играта, потребителите трябва да изберат един от трите възможни отговора и да натиснат бутона \"Отговори\". На  г. в 23:59 часа нивото се затваря за гласуване.   В 00:01 часа на  г. ще бъде публикуван вторият въпрос от играта и три възможности за отговор. За да участват в играта, потребителите трябва да изберат един от трите възможни отговора и да натиснат бутона \"Отговори\". На  г. в 23:59 часа нивото се затваря за гласуване. в) Жребият за наградите се тегли на   г. г) Всеки участник може да отговаря на неограничен брой въпроси, включени в Играта, като името му ще бъде включвано в списъка с участниците, между които се разпределят наградите, толкова пъти, на колкото въпроса е дал верен отговор. д) Всеки участник може да отговори на един и същ въпрос, зададен в рамките на Играта, само един път. Затова, когато избере отговор от предложените варианти и натисне бутона \"Отговори\", отговорът му се регистрира от системата и повече не може да бъде променян. е) Единствено участници, дали верен отговор на въпрос, включен в Играта, имат правото да се борят за обявените награди.  Участниците, посочили верен отговор на зададения въпрос в   на Играта, участват в томболата за разпределение на двойната покана за мюзикъла \" , единствено за представлението на 21 юли от 11.00 ч. в Софийската опера и балет. 6. Процедура за разпределяне, обявяване и получаване на наградите: а) Наградите се предоставят на участници, отговарящи на условията за участие в Играта, обявени в настоящите правила. б) Печалбите се разпределят чрез жребий след края на Играта и имената на победителите ще бъдат обявени в публикация на  https://www.dnevnik.bg/mammamia/  на   г. Единствено участниците, посочили верен отговор на зададения въпрос в   на Играта, участват в томболата за разпределение на двойната покана за мюзикъла \"  за представлението му на 21 юли от 11.00 ч. в Софийската опера и балет. Резултатите от това теглене, което също ще бъде чрез жребий,  .  Тегленето на наградите се извършва в присъствие на представители на организаторите. в) Победителите в Играта се уведомяват за наградата си чрез съобщение на електронната поща, с която са се регистрирали в id.capital.bg, или в телефонен разговор на посочения от тях номер. Когато участникът се уведомява по електронна поща, същият е длъжен в 2-дневен срок да се свърже с организаторите. В случай че не се съобрази с горепосочения срок, участникът губи правото да използва наградата си и организаторите имат право да я предоставят на друг участник, отговарящ на условията на Играта. г) Спечелил участник, който е предоставил грешен, непълен или неточен телефон и електронна поща, вследствие на което организаторите не са се свързали с него, губи правото да ползва спечелената награда. д) Организаторите не носят отговорност в случаите, при които участникът по някаква причина не е успял да се свърже с тях и да уточни необходимите детайли. е) Организаторите не носят отговорност, в случай че някой от наградените е възпрепятстван да получи и използва наградата си. ж) При получаване на наградата на място печелившият участник удостоверява самоличността си с представяне на лична карта. з) Със съгласието си да получи наградата участникът се съгласява да бъде фотографиран, излъчван, показван и обявяван по всякакъв начин в публичното пространство, в електронни медии като печеливш в Играта, без каквото и да било допълнително заплащане от страна на организаторите на играта. и) Всеки участник в играта може да се свърже с организаторите за допълнителна информация на e-mail  internet@dnevnik.bg  и телефон 02/461 53 00 (от понеделник до петък между 8 и 18 часа). а) Наградите, предоставяни в рамките на Играта, не могат да се преотстъпват и да бъдат заменяни за паричната им равностойност. б) Ако участниците, избрани за печеливши, не отговарят на някое от условията, посочени в настоящите общи условия и правила, организаторите имат право да изберат чрез жребий други печеливши. в) оригиналните награди от филма \" са само и единствено: - 1 брой плажна хавлия; - 6 броя чанти; - 2 комплекта романтични свещи; - 1 брой плажна чанта; - 2 броя дискове с оригиналния саундтрак от филма; - една двойна покана за мюзикъла   в Софийската опера и балет на 21 юли от 11.00 ч.  * Наградата \"двоен билет за мюзикъла Mamma Mia! в Софийската опера и балет\" ще бъде изтеглена след края на първия етап от играта (на 15 юли). Тя важи само за постановката на 21 юли от 11 часа – датата и часът не подлежат на промяна и организаторът не носи отговорност, в случай че участникът бъде възпрепятстван, независимо от причините. За нея участват единственото участниците, посочили верен отговор на зададения въпрос в първия етап на Играта.  8. Ограничаване на отговорността: а) Организаторите не носят отговорност за предоставяне на награди, предявени извън сроковете, посочени в тези общи условия и правила. б) Организаторите не носят отговорност за неполучени награди поради предоставен от участника грешен или непълен адрес или телефон за връзка или в случай на възникване на техническа грешка при опит да се свържат с участниците. в) Организаторите не носят отговорност в случай на неуспешен опит за участие, дължащ се на забавена връзка, дефектно или неуспешно електронно предаване на данни, повреда на комуникационната връзка независимо от причината по отношение на оборудване, системи, мрежи, линии, сателити, сървъри, компютри или доставчици, използвани по отношение на тази игра и каквато и да е друга техническа неизправност. г) Наградата \"двоен билет за мюзикъла Mamma Mia! в Софийската опера и балет\" ще бъде изтеглена след края на първия етап от играта (на 15 юли). Тя важи само за постановката на 21 юли от 11 часа – датата и часът не подлежат на промяна и организаторът не носи отговорност, в случай че участникът бъде възпрепятстван, независимо от причините. За нея участват единственото участниците, посочили верен отговор на зададения въпрос в първия етап на Играта.  Евентуалните спорове между организаторите на Играта и участниците се решават чрез преговори, а при невъзможност за постигане на споразумение чрез намесата на компетентните органи. 10. Лични данни: а) Организаторите декларират, че няма да предоставят събраните лични данни на участниците във връзка с Играта на трети лица освен в предвидените от закона случаи. б) Организаторите информират участниците, че предоставените от тях лични данни ще бъдат записвани и използвани единствено и само във връзка с настоящата Игра във връзка с информирането на участниците за начало на нови промоактивности, организирани от \"Икономедиа\" АД. в) Всеки участник има право по всяко време да поиска от организаторите да заличат, коригират или блокират негови лични данни, като направи това писмено на адрес: София 1000, ул. \"Иван Вазов\" 20, \"Дневник\" за играта \" или на електронната поща на организаторите:  internet@dnevnik.bg г) Ако участник поиска данните му да бъдат заличени или блокирани по време на Играта, организаторите автоматично приемат, че участието му в Играта се прекратява, тъй като регистрацията е условие за участие. а) Организаторите могат да прекратят Играта преждевременно, в случай че настъпят материални злоупотреби, нарушаване на правилата или форсмажорни обстоятелства. В тези случаи на участниците не се дължи компенсация и не се предоставят награди. б) Организаторите си запазват правото да променят или допълват настоящите общи условия и правила по всяко време, като промените влизат в сила след публикуването им на  https://www.dnevnik.bg/mammamia/  на 09.07.2018 г. а) Настоящите Официални правила се подчиняват и тълкуват в съответствие със законодателството на Република България.", "date": "2018.07.09", "title": "Условия и правила за участие в играта \"Mamma Mia! Отново заедно\""}
{"url": "https://www.dnevnik.bg/razvlechenie/2018/07/09/3231402_igrai_i_specheli_s_novata_igra_mamma_mia_otnovo_zaedno/", "text": "Мamma Mia! Отново заедно\" - продължение на популярния мюзикъл, ще бъде по кината на 20 юли, но преди това може да се включите  в играта  на \"Дневник\" и \"Форум филм България\" и да спечелите специални награди, свързани с филма: - 1 брой плажна хавлия; - 6 броя чанти; - 2 комплекта романтични свещи; - 1 брой плажна чанта; - 2 броя дискове с оригиналния саундтрак от филма; - една двойна покана за мюзикъла Mamma Mia! в Софийската опера и балет на 21 юли от 11.00 ч.  Играта  започва на 9 юли (правилата и условията й, моля, прочетете  тук ) и ще бъде в две нива. Може да отговаряте на въпросите от първото  веднага тук.  То ще продължи до края на деня на 15 юли. А веднага след това на 16 юли започва второ ниво. То приключва на 22 юли в полунощ. Всеки, който е отговорил правилно на поне единия от въпросите в  играта  - ще участва в жребия за наградите на 23 юли. Само за наградата, която е покана за мюзикъла Mamma Mia! жребият ще бъде теглен на 16 юли и в него участват всички дали верен отговор в първото ниво на играта. В играта може да участва всеки потребител, регистриран в id.capital.bg. От един профил може да се отговаря само веднъж във всяко ниво. След като веднъж изберете отговор в ниво на играта и натиснете бутона \"Отговори\" - той се запомня и нямате възможност да променяте избора си. \"Дневник\" и \"Форум филм\" ви пожелават успех.", "date": "2018.07.09", "title": "Играй и спечели с новата игра \"Mamma Mia! Отново заедно\""}
{"url": "https://www.dnevnik.bg/evropa/2018/07/09/3232012_strategicheskoto_bezumie_na_trump_vruzkite_mejdu_sasht/", "text": "Европейските лидери казват, че вече нямат никакви илюзии за Доналд Тръмп в момент, когато се готвят да посрещнат американския президент за  среща на върха на НАТО тази седмица . Те обаче се опасяват, че доктрината \"Америка на първо място\" може да доведе до неприятна ситуация, от която никой няма да спечели. След като през първата година от управлението на Тръмп търсеха опора и близки отношения във водената от САЩ външна политика, сега приятелите на САЩ в Европа са започнали да приемат президента като непредсказуем политически бунтар. От това обаче съвсем не им става по-леко, докато гледат как техните собствени приоритети биват подкопавани. Германският министър на външните работи Хайко Маас предупреди в наскоро произнесена реч, че \"старите устои на надеждността се рушат\" - завоалиран намек за развития от оттеглянето на САЩ от споразумението за иранската ядрена програма от 2015 г. до  митата за вноса на стомана и алуминий от ЕС  и  заплахата за нови вносни тарифи , този път върху автомобилите. Що се отнася до стария противник на НАТО - Русия, сигналите на правителството във Вашингтон бяха разнопосочни - засилване на военното присъствие на САЩ в Европа и същевременно изразяване на негодувание срещу другите членки на НАТО за разходите за отбрана и несъгласуваност по въпроса за нови санкции срещу Москва през 2017 г. Американският президент - фактическият лидер на близо 70-годишната Организация на Северноатлантическия договор - даде да се разбере какво ще бъде посланието му на започващата в сряда двудневна среща на върха: останалите правителства трябва драстично да увеличат военните разходи и да намалят вносните мита. \"Ще кажа на НАТО: трябва да започнете да си плащате сметките. САЩ няма да се грижат за всичко\", каза Тръмп на митинг миналата седмица. \"Те ни убиват в търговията\", добави той. В Съединените щати представители на властите и политици редовно казват, че Вашингтон харчи 70 процента от бюджета си за отбрана за НАТО - твърдение, което в Европа се отхвърля категорично. Високопоставен представител на ЕС каза, че този дял е по-скоро от порядъка на 15 процента. Подобно на много от цитираните в този материал официални източници той пожела анонимност, защото няма позволение да обсъжда такива теми. Представители на ЕС освен това твърдят, че европейските мита за повечето американски стоки така или иначе вече са ниски. това може да направи още по-лошо впечатление от  поляризиращата среща на Г-7 през юни , особено ако насрочената за 16 юли среща  в Хелзинки с руския президент  Владимир Путин премине по-приветливо, казаха дипломати. Неотдавна в реч пред дипломати и представители на НАТО в Брюксел помощник държавният секретар на САЩ за Европа Уес Мичъл каза, че Тръмп възприема нов подход към проблеми, които са трупани с години, като например близкоизточния мирен процес - дори и това да означава Вашингтон да остане сам в действията си. \"Предприемаме действията си с надеждата да предизвикаме многостранна реакция за справяне с едни от най-тежките световни предизвикателства\", заяви Мичъл. Той се изказа в сходен дух с изявление на един от водещите съветници в Съвета за национална сигурност на САЩ, Фиона Хил, пред високопоставени дипломати от ЕС във Вашингтон. Думите на Хил бяха преразказани пред \"Ройтерс\". В изказването си тя опитала да представи политическите решения на Тръмп като едно съгласувано цяло. \"Това дойде като шок. Осъзнахме, че Тръмп не го е грижа особено за координираната външната политика на САЩ и ЕС от миналото\", каза един от присъствалите на изказването високопоставени дипломати. На прием в Брюксел през юни по случай 100-годишнината на американско-европейското партньорство дипломат номер едно на Вашингтон в ЕС Адам Шъб опита да изтъкне допирните точки, дори по въпроси като търговията и Иран. Жестът беше посрещнат с нескрито несъгласие от дипломатите от съюза в залата. На въпрос за трансатлантическото напрежение генералният секретар на НАТО Йенс Столтенберг приведе Суецката криза от 1956 г. и войната в Ирак през 2003 г. като примери за политически разногласия, които са били преодолени. Представители на ЕС казват, че Тръмп обаче, изглежда, не проявява интерес към намирането на решения. По думите им тази година той е пренебрегнал преговорите на високо равнище между пратениците на ЕС и представителите на САЩ по търговските въпроси и представителите на Държавния департамент за избягване въвеждането на вносни мита и оставането на Вашингтон в иранското споразумение. По въпросите на отбраната Европа и Канада опитаха да покажат, че откликват на исканията на Тръмп. Бюджетите за отбрана на европейските членки на НАТО, Канада и Турция се очаква да бъдат увеличени с почти 4 процента през 2018 г., или с близо 90 милиарда долара в сравнение с 2015 г. Това може да не се окаже достатъчно, за да накара Тръмп да не вдига отново залозите следващата седмица, каза наскоро високопоставен американски представител в областта на отбраната. \"Има шанс, по-голям от 50:50, президентът да внесе смут на срещата на върха на НАТО, вероятно като отново се оплаче, че другите не споделят своя справедлив дял от бремето, и може би като заплаши да се оттегли, ако не ускорят изпълнението на условията му\", заяви той пред \"Ройтерс\". Двама високопоставени дипломати от НАТО коментираха пред \"Ройтерс\", че са готови за при който Тръмп ще обяви замразяване на американските военни учения или оттегляне на войските от балтийския регион като жест към Путин. Високопоставен източник от Държавния департамент каза, че външната политика на Тръмп е в тесен унисон с републиканския начин на мислене във Вашингтон и че от известно време има голямо напрежение. Той добави, че въпреки сегашното им обтягане правителството във Вашингтон \"дълбоко цени тези отношения\" (с другите страни от НАТО). \"Това са най-близките ни съюзници и наистина оценяваме подкрепата им. Налице е това напрежение, което отдавна е фактор, но съм доста положително настроен за отношенията като цяло\", заяви източникът от Държавния департамент. Решението на Тръмп от 8 май да се оттегли от споразумението с Иран беше сериозна спънка, накарала някои представители на ЕС да заговорят за \"екзистенциален момент\" в европейската дипломация. По думите им това показва и че усилията на съюза да установи отношения с Белия дом, включително знаковите посещения на френският президент Еманюел Макрон и германския канцлер Ангела Меркел, до голяма степен са се провалили. включително по-близки отношения с Япония, и да помага на Москва и Пекин да запазят свързаните с ядреното споразумение парични потоци към Техеран. \"Свикнали сме да си затваряме очите за политиката на Тръмп, но сега виждаме, че това безумие става стратегическо\", каза друг високопоставен дипломат, присъствал на срещата с Хил. \"Сега трябва да търсим всякакви партньори за по-нататъшното постигане на нашите цели.\" /БТА", "date": "2018.07.09", "title": "\"Стратегическото безумие\" на Тръмп: Връзките на САЩ и ЕС са под въпрос преди срещата на НАТО"}
{"url": "https://www.dnevnik.bg/bulgaria/2018/07/09/3232067_murzeliv_kolega_v_ofisa_kak_da_se_spravim/", "text": "Той прекарва часове в социалните мрежи, реди пасианси или се занимава с други игри, провежда безброй разговори по телефона или просто блее в монитора. Да, всеки офис има от  онази порода \"мързелив колега\" , който прави всичко възможно, но не и да работи, докато вие вършите задачите на пълни обороти. Тези хора винаги се опитват да се измъкнат от работа, а ако не успеят, бягат от отговорност и поемат по-леките задачи на работното място. Разбира се, този човек и действията му могат да вбесят всеки. Няма как да не ви се е случвало. Въпреки това непрестанните караници и забележки няма да свършат работа, а само могат да напрегнат обстановката. Когато обаче  мързеливият колега не помага  и не работи, то почти сигурно е, че ви пречи. Ето и няколко съвета, които ще ви помогнат да се справите със ситуацията. Като за начало е добре да обърнете внимание на самия себе си. Не позволявайте да се разсейвате или да губите голяма част от деня си, като се фокусирате върху факта, че някой до вас си рови във Facebook или си говори по телефона. Информирайте шефа за ситуацията. Понякога трябва да забравите за колегиалността в името на своето и  благото на екипа  и да проведете разговор с вашия началник. Но имайте и едно наум, тъй като подобни действия може да ви поставят в  неловка ситуация пред колегите ви . Ако предприемате тази стъпка, първо я обмислете добре и не бъдете емоционални в своите изказвания. Най-голямата ви грешка би била, ако започнете да вършите работата и задълженията на някого, който не го е направил. Не забравяйте, че това е чужда отговорност. А и така шефовете никога няма да разберат, че в екип от 5-ма само 4-ма работят. От друга страна, ще се натоварвате двойно повече. Не подражавайте на мързеливия колега. Независимо, че му се разминават всякакви наказания, това не е основание и вие да тръгнете по неговия път. Не се превръщайте в нещо, което не одобрявате. По-скоро използвайте възможността да се издигнете и  да се превърнете в лидер  на екипа. Ако пък смятате, че в подобна обстановка не може да се развивате пълноценно, разгледайте и седмичния обзор на актуалните обяви за работа на  Karieri.bg , където може да откриете вашето бъдещо работно място:", "date": "2018.07.09", "title": "Как да се справим с мързелив колега в офиса"}
{"url": "https://www.dnevnik.bg/bulgaria/2018/07/09/3232079_mlad_ohranitel_e_otkrit_murtuv_na_stroeja_na_novata/", "text": "Млад охранител е намерен мъртъв в шахта в бившия партиен дом, където в момента се строи новата сграда на парламента. Инцидентът е станал в нощта срещу 8 юли, а тялото на 25-годишния Даниел Тасев е открито след два дни издирване по сигнал на близки на момчето. От МВР работят по хипотезата за трудова злополука, съобщава Би Ти Ви. Охранителната фирма е \"Дефанс консулт\". Според Търговския регистър и Сметната палата преди няколко години съдружник в нея е сегашният заместник-министър на труда и социалната политика Султанка Петрова, която в предишния мандат бе депутат от Патриотичния фронт. Пред Би Ти Ви Петрова каза, че сега в компанията на високо ниво работи съпругът й Петю Петров. Според работодателя на починалия охранител във фаталната нощ по неизяснени причини той е напуснал поста си, за да говори със служител на Националната служба за охрана (НСО). Шахтата, в която е намерено тялото, е извън обсега на камерите. Близките на загиналия настояват да се изяснят всички обстоятелства около смъртта му. Те се притесняват, че информацията ще бъде скрита. От НСО изразиха своите съболезнования на близките на загиналия. До приключване на разследването службата няма да коментира инцидента, се посочва в съобщение до медиите. От своя страна Софийска градска прокуратура образува досъдебно производство за смъртта на охранителя. Първоначалната версия е за причиняване на смърт по непредпазливост поради незнание или немарливо изпълнение на занятие. С постановление на наблюдаващия прокурор е назначена съдебно-медицинска експертиза за установяване причината на смъртта. Ще бъде проверено спазването на трудовото законодателство и изискванията за безопасност на труда, както и документацията на фирмата, в която е работил починалият. Ще се изискат и записите от видеонаблюдението и др.", "date": "2018.07.09", "title": "Млад охранител е открит мъртъв на строежа на новата сграда на парламента"}
{"url": "https://www.dnevnik.bg/sport/2018/07/09/3232078_padaniiata_na_neimar_vduhnoviha_reklama_na_speshnata/", "text": "Участието на бразилския национален отбор на световното по футбол приключи, но  темата за честите падания на Неймар  на терена не отшумява. От високия интерес се възползва Националния институт за спешна медицинска помощ в родината му. Организацията публикува реклама с призив хората да звънят за помощ само когато това е наистина наложително. В страницата си във \"Фейсбук\" институтът публикува снимка на превиващия се Неймар. Тя беше придружена от текст: \"75.2% от обажданията на 112 също не са спешни.\" Публикацията бързо привлече вниманието в социалните мрежи. Тя вече има близо 16 хиляди споделяния. Бразилия  загуби с 1:2 от Белгия  и ще трябва да продължи в очакване на първата си световна титла от 2002 г. Преди мача RTS изчисли, че  Неймар е прекарал в лежане на терена 14 минути .", "date": "2018.07.09", "title": "Паданията на Неймар вдъхновиха реклама на спешната помощ в Бразилия"}
{"url": "https://www.dnevnik.bg/biznes/2018/07/09/3232112_prez_mai_proizvodstvoto_ostava_na_ravnishteto_ot_predi/", "text": "Промишленото производство нараства през май с 1.8% спрямо април, но остава на същото равнище спрямо май 2017 г., съобщи Националният статистически институт.", "date": "2018.07.09", "title": "През май производството остава на равнището от преди година"}
{"url": "https://www.dnevnik.bg/biznes/2018/07/09/3231453_bankite_da_zalichavat_ipoteka_ako_dlujnikut_ne_e/", "text": "Ипотека, учредена от човек, който не е собственик на имота към датата на учредяването, да се смята за нищожна, предлага в законопроект депутатът от ДПС Хамид Хамид. Идеята на промените е собствениците много по-бързо и лесно да събарят ипотеката, без да водят други дела, защото решението по делата, които те са водили срещу купувачите на имотите, ще важат и за банките, които са отпуснали пари срещу ипотека. Според депутата приемането на такъв текст ще обезсърчи измамниците и значително ще намали опитите им да се облагодетелстват от чужди имоти, \"защото първата стъпка на закононарушителите след успешна измама е бърза препродажба на трети добросъвестни (или мними добросъвестни) лица\". В повечето случаи те финансират сделката с ипотечен договор. Новата разпоредба, ако бъде приета, ще облекчи своевременното връщане на имота на измамения или неговите наследници без той да е обременен с тежести, се казва в мотивите на законопроекта. съдилищата ще се облекчат от водени дела, ще се намалят случаят на недобросъвестни продажби на нищожни ипотеки чрез съдебни изпълнители, ще бъдат дисциплинирани и банките, когато отпускат ипотечни кредити, пише вносителят. \"Капитал\" коментира обаче, че и сегашните текстове на закона уреждат същото Ипотека може да се учреди само върху имоти, които при сключването на договора принадлежат на лицето, което я учредява, казва сегашният текст, който Хамид Хамид иска да редактира.\" А чл. 170 от ЗЗД пък казва, че \"учредяването на ипотека е недействително, ако било в ипотечния договор, било в молбата за учредяване на законна ипотека или в акта, въз основа на който се подава тя, съществува неизвестност за личността на кредитора, на собственика или на длъжника, за тъждеството на имота и на обезпеченото вземане или за размера на сумата, за която се учредява ипотеката.\" Изданието открива и неточност в мотивите - позоваване на несъществуващ член от закона, и това го навежда на мисълта, че проектът е писан \"на коляно\".  Адвокат Валя Гигова (член на Висшия адвокатски съвет), която е експерт в областта на банковото и вещното право, коментира  пред \"Капитал\"  промените като \"пълно безумие\". От една страна, казва тя, споровете за собственост не могат да рефлектират върху правата на кредитора, ако той не е участвал в делото, тъй като ипотеката е учредена в интерес на кредитора и брани неговото право. От друга страна, има процесуален ред за защита при принудително изпълнение и той се съдържа в чл. 440 от ГПК: \"Всяко трето лице, чието право е засегнато от изпълнението, може да предяви иск, за да установи, че имуществото, върху което е насочено изпълнението за парично вземане, не принадлежи на длъжника\". Гигова не отрича, че има случаи на ипотеки срещу чужди имоти, но според нея приемането на предложената промяна ще направи злоупотребите много повече, защото отваря възможност за всеки длъжник, който не желае да си плати ипотеката, да си организира симулативни процеси с трето лице. Банките, които \"Капитал\" потърси за коментар, все още се запознаваха с текста, защото, както се оказа, не са били информирани за тази законодателна инициатива, която силно ги засяга.", "date": "2018.07.09", "title": "Банките да заличават ипотека, ако длъжникът не е собственик, предлага депутат"}
{"url": "https://www.dnevnik.bg/evropa/2018/07/09/3232121_rumunskiiat_prezident_podpisa_ukaza_za_otstraniavane/", "text": "Румънският президент Клаус Йоханис подписа указа за отстраняването на главния прокурор на Националната дирекцията за борба с корупцията Лаура Кьовеши, предаде \"Ройтерс\". \"Решенията на Конституционния съд трябва да се спазват в държава, която зачита върховенството на закона. Президентът издаде указ за отстраняването на главния прокурор от поста\", заяви говорител на държавния глава. През февруари правосъдният министър призова Кьовеши да бъде уволнена, като заяви, че тя е превишила правомощията си и е уронила образа на страната в чужбина. Искането му предизвика  масови протести срещу корупцията . През април  президентът отхвърли искането на министъра , но в края на май  Конституционният съд заяви, че  Йоханис трябва да отстрани главния прокурор, за да реши институционалния конфликт, който създаде с правителството.", "date": "2018.07.09", "title": "Румънският президент подписа указа за отстраняване на антикорупционния прокурор"}
{"url": "https://www.dnevnik.bg/sport/2018/07/09/3232133_feisbuk_shte_izluchva_visshata_liga_na_teritoriiata_na/", "text": "Социалната мрежа \"Фейсбук\" сключи сделка с  Висшата лига на Англия  за излъчване на мачове от английското първенство в периода 2019-2022 г., съобщава \"Таймс\". Двубоите ще бъдат показвани на живо във \"Фейсбук\" на територията на четири страни от югоизточна Азия – Тайланд, Виетнам, Камбоджа и Лаос. Общата стойност на сделката е 260 милиона паунда и влиза в сила от началото на сезон 2019-2020 до края на сезон 2021-2022. Пакетът, който \"Фейсбук\" е купил, включва всички 380 мача за сезона, а компанията се е преборила с BeIN Sports и Fox Sports Asia. По-рано през годината конкурентната компания за стрийминг услуги  \"Амазон\" купи един от пакетите за излъчване на Висшата лига  на територията на Великобритания. Тя ще предава 20 двубоя на сезон, като десет са от празничния период, а други десет от кръговете в делничните дни. \"Фейсбук\" заяви интереса си към излъчване на спортни събития, след като през миналата година купи за 600 милиона долара Индийската Висша лига по крикет.", "date": "2018.07.09", "title": "\"Фейсбук\" ще излъчва Висшата лига на територията на четири страни в Азия"}
{"url": "https://www.dnevnik.bg/sviat/2018/07/09/3232139_london_shte_iska_svobodno_dvijenie_na_stoki_no_ne_i_na/", "text": "Край на свободното движение на хора, но не и на това на стоки - това ще иска Великобритания от ЕС при преговорите за бъдещата връзка, показва споразумението на правителството, което доведе до оставката на министъра за Брекзит Дейвид Дейвис. Дейвис напусна късно снощи, хвърляйки премиера на Великобритания Тереза Мей в  поредната правителствена криза . Той заяви, че не може да застане зад позицията на кабинета за бъдещите отношения с Европейския съюз, вдъхвайки сили на евроскептичните тори, които настояват за \"твърд\" Брекзит. Поводът за оставката на Дейвис бе  споразумението , което правителството постигна след цял ден преговори в резиденцията на премиера в петък. То действително е по-меко от  първоначалните обещания за Мей  за почти цялостно скъсване с правилата на ЕС. Макар да не е официална позиция и все още да не е коментирано от Брюксел, то ще бъде отправна точка за преговорите за отношенията след \"развода\" - а за тях няма много време. Договор между Великобритания и ЕС-27 трябва да има до март 2019 г., като за това време двете страни трябва да постигнат съгласие, което да бъде ратифицирано и от 27-те национални парламента. Лондон ще се стреми към създаването на  за да предотврати проблемите на границата между Северна Ирландия и Република Ирландия. Ето какви са основните елементи на въпросната свободна зона: -  , като Великобритания ще хармонизира правилата си с европейските, за да гарантира безпроблемна търговия на границата. Парламентът ще отговаря за вкарването им в правния ред на Великобритания и ще \"има право да откаже да го направи, приемайки, че това ще има последствия\". По отношение на услугите ще има други уговорки между Лондон и Брюксел, \"където е в наш интерес да сме гъвкави регулаторно, приемайки, че Великобритания и ЕС няма да поддържат сегашните нива на достъп до пазарите си\". - в бъдещите договори да се включат  – общи правила за държавната помощ и сътрудничество между регулаторите за конкуренцията от двете страни на Ламанша. -  между Великобритания и ЕС. На острова това ще се върши от британските съдилища, а на континента – от европейските, но английските магистрати ще трябва вземат предвид европейското право там, където се прилагат общите правила. Ще се взема предвид и мнението на Европейския съд в Люксембург, но той няма да има право да решава спорове между страните, тъй като е институция на ЕС. - постепенно въвеждане на  между ЕС и Великобритания и която да включва прилагането на мита. Кабинетът сочи в изявлението си, че тези идеи ще дадат на двете страни достъп до пазарите за стоки, но ще позволят на Лондон да поддържа гъвкавост по отношение на услугите. Торите, които искат  твърд Брекзит,  реагираха с недоволство на първоначално представения текст. \"Това е наказателен Брекзит, с който излизаме от ЕС само на думи\", заяви Джейкъб Рийс-Мог, цитиран от в. \"Гардиън\", и допълни, че подобно споразумение би било по-лошо, отколкото напускане на ЕС без сделка. (Впрочем това твърдеше и Мей миналата зима.) В първото си интервю след оставката си, Дейвис заяви, че уговорката за Северна Ирландия е дамоклев меч над правителството, тъй като зависи от това дали Великобритания спазва европейски регулации по отношение на стоките. Той каза още, че не смята за необходимо Мей да бъде свалена от поста и че би оцеляла след един вот на недоверие. Макар от година насам стабилността на правителството да е почти непрекъснато под въпрос, рейтингът на торите според проучванията на YouGov стои стабилно между 40% и 42%. Алтернатива няма - подкрепата за лейбъристите е по-ниска, а лидерът им  Джеръми Корбин  след шеметния си възход също успя да разцепи партията на две.", "date": "2018.07.09", "title": "Лондон ще иска свободно движение на стоки, но не и на хора след Брекзит"}
{"url": "https://www.dnevnik.bg/ot_vas/galeriiotvas/2018/07/09/3232081_chitatelska_fotogaleriia_tomar/", "text": "Томар е очарователно и пълно с история португалско градче на бреговете на р. Набао.", "date": "2018.07.09", "title": "Читателска фотогалерия: Томар"}
{"url": "https://www.dnevnik.bg/biznes/2018/07/09/3232146_oborotite_na_magazinite_narastvat_prez_mai/", "text": "Оживлението в търговията на дребно се ускорява през май като оборотите на магазините нарастват с 0.6% спрямо април и с 6.3% спрямо май 2017 г., съобщи Националният статистически институт. В сравнение с предходния месец най-значително нарастват оборотите на търговците с храни, напитки и тютюневи изделия - с 1.8%, на аптеките и дрогериите - с 1.4%, и в магазините, продаващи битова техника, мебели и други стоки за бита - с 1.3%. Намаление е отбелязано при търговията на дребно чрез поръчки по пощата, телефона или интернет - с 2.5%, търговията на дребно с компютърна и комуникационна техника и магазините за платове, облекло, обувки и кожени изделия - по 0.5%. Спрямо май 2017 г. отново е най-значително увеличението на оборотите в магазините, предлагащи храна, напитки и цигари - с 10.5%, а също и в аптеките и дрогериите - с 10.2%. За година търтовците на битова техника, мебели и стоки за бита отчитат растеж на оборотите с 8.5%. Спад има при продажбите на текстил, облекло, обувки и кожени изделия - с 6.7%, и на компютърна и комуникационна техника - с 1.0%.", "date": "2018.07.09", "title": "Оборотите на магазините нарастват през май"}
{"url": "https://www.dnevnik.bg/sviat/2018/07/09/3232150_tereza_mei_izbra_nov_ministur_za_brekzit/", "text": "Заместникът-министърът по жилищните въпроси Доминик Раб ще замести Дейвид Дейвис като министър за Брекзит. Това съобщиха от офиса на премиера Тереза Мей. Дейвис напусна рано тази сутрин, oбяснявайки, че не може да застане зад позицията на  кабинета за бъдещите отношения с Европейския съюз , вдъхвайки сили на евроскептичните тори, които настояват за \"твърд\" Брекзит. Името на Раб бе едно от спряганите за наследник на Дейвис, заедно с тези на Борис Джонсън и Майкъл Гоув. Привърженик на Брекзит, той е споменаван и като евентуален бъдещ лидер на Консервативната партия. Назначавайки него, Мей спазва принципа на балансираното си между евроскептици и еврофили правителството, да заменя подалите оставка с хора със сходни убеждения. Но Раб е смятан за прагматичен и разумен привърженик на напускането, отбелязва в. \"Гардиън\". Изборът на Мей може да бъде разгледан и като срязване на възможностите на Гоув, който би могъл да обедини искащите твърд Брекзит тори. Когато стана премиер, тя го премахна от министерски пост и вероятно не му вярва изцяло - което е умно, защото той се стреми към \"Даунинг стрийт\" 10, пише още вестникът.", "date": "2018.07.09", "title": "Тереза Мей избра нов министър за Брекзит"}
{"url": "https://www.dnevnik.bg/politika/2018/07/09/3232156_bsp_iska_otteglianeto_na_zam-ministur_zaradi_konflikt/", "text": "Изпълнителното бюро на БСП иска оттеглянето на зам.-министъра на труда и социалната политика Султанка Петрова. Мотивът е конфликт на интереси, след като днес се разбра, че охранител на строежа на новата сграда на парламента е фирма, в която тя е била сътрудник. В шахта на строителната площадка бе  открит мъртъв един от охранителите . Фирмата е \"Дефанс консулт\", а според Търговския регистър и Сметната палата преди няколко години съдружник в нея е Султанка Петрова, която в предишния мандат бе депутат от Патриотичния фронт. Пред Би Ти Ви Петрова каза, че сега в компанията на високо ниво работи съпругът й Петю Петров. В писмо до съпредседателите на \"Обединени патриоти\" ръководството на БСП настоява Петрова да бъде отстранена. \"Като достойни патриоти, дайте пример, че за Вас конфликтът на интереси в политиката е недопустим\", пишат социалистите. Те припомнят, че Валери Симеонов се е противопоставял на назначаването на \"калинки\" на ГЕРБ и на \"партизанските назначения\". \"Призоваваме ви да продължите със същото отношение към съвместяването в едно семейство на пост заместник- министър и управление на фирма, която охранява Народното събрание. Когато властта и парите са така здраво обвързани, за хората остава засилващото се чувство за несправедливост\", се казва в писмото на БСП. ", "date": "2018.07.09", "title": "БСП иска оттеглянето на зам.-министър след смъртта на охранител в бившия Партиен дом"}
{"url": "https://www.dnevnik.bg/bulgaria/2018/07/09/3232173_hazartut_i_biznesut_da_uchastvat_vuv_fond_za_horata_s/", "text": "Да се създаде специален фонд в помощ на хората с увреждания, финансиран от хазарта, работодателите и държавата, предлага КНСБ. Според президента на синдиката Пламен Димитров трябват стотици милиони, дори милиарди левове, за да изпълни България изискванията на Конвенцията за правата на човека, която е ратифицирала. България е една от малкото държави, в които приходите от печалби не се облагат ефективно, смята синдикатът, затова първи източник на приходи във фонда трябва да са хазартните игри. Работодателите, според вижданията на синдикалистите, трябва да внасят във фонда на принцип, подобен на системата \"бонус - малус\" в застраховането. Това означава, че фирмите ще се стимулират, когато наемат инвалиди, и ще плащат средства във фонда, когато нямат възможност да направят това, се казва в съобщение на КНСБ. В усилията за интеграция на най-уязвимите групи трябва да се включат всички министерства, а не тежестта да е разпределена само върху социалното ведомство, смята КНСБ. Пример за това е МОН, което трябва да се грижи за средата в училищата, посочи Пламен Димитров. За да има ефективна помощ трябва да се изготви Национална карта на социалните услуги. Тя ще очертае колко са хората с увреждания по места и какви институции и възможности за тях има в региона, коментира Ася Гонева от синдиката. По данни на КНСБ в страната работят 1310 заведения за хора с увреждания, които обслужват 35 000 души или под 6% от всички. На семинар във Варна синдикатът формулира и други идеи. Между тях е желанието в бюджета за догодина държавата да отдели с близо 1 млрд. лв. повече за заплати в публичната сфера. КНСБ се мотивира с това, че ръстът на бюджетните заплати през 2017 г. е с 9.5%, а в частния сектор - с 12.7%. Синдикатът смята, че 10 г. след въвеждането на плоския данък той не е изпълнил предназначението си и трябва да бъде заменен с прогресивен.", "date": "2018.07.09", "title": "Хазартът и бизнесът да участват във фонд за хората с увреждания, предлага КНСБ"}
{"url": "https://www.dnevnik.bg/sport/2018/07/09/3232182_formula_1_obsujda_vuvejdane_na_sprintovi_sustezaniia_i/", "text": "Стратегическата група на Формула 1 обсъди възможни промени в правилата на спорта за следващите години. По време на  уикенда за Гран при на Великобритания  шефовете на отборите се срещнаха с представители на Световната автомобилна асоциация (ФИА) и собствениците от \"Либърти медиа\". Заместник-шефът на \"Форс Индия\" Отмар Шафнауер обяви, че сред обсъжданите промени са въвеждане на спринтови състезания през уикенда, както и ново точкуване. \"Става въпрос за много ранна фаза на разговорите, но чухме идеи за спринтови състезания, които да се провеждат в събота, както и за различно разпределение на точките. Обсъжда се точки да се дават дори до 20-о място\", каза Шафнауер. От \"Форс Индия\" обаче не са сигурни дали идеите са добри: \"Ако има спринт в събота, какво се случва със състезанието в неделя. И губи ли то своето значение на централно събитие през уикенда. Спринтовете са добри за Формула 2.\" В момента точки във Формула 1 получават болидите, завършили до десето място. Тази система беше въведена през 2010 г., след като преди това точки взимаха първите осем. От 80-те години до 2003 г. точки се присъждаха на първите шестима. Сред идеите фигурира и увеличаване на броя на състезанията. През последните години той нарасна до 21 надпревари, но от 2020 г. може да скочи с още 10% - т.е. до 23. Планира се обаче да отпадне провеждането на три състезания в три последователни уикенда. През 2018 г. за пръв път тимовете имаха състезания в три поредни седмици – Франция, Австрия и Великобритания, но от 2019 г. това ще отпадне. Заради това  стартът на сезона в Австралия  ще бъде изтеглен по-рано. \"Три състезания в три уикенда е прекалено много. Във Формула 1 сме най-добрите от гледна точка на логистиката, но дори и ние имахме проблеми. Наложи се да наемаме и други хора, да правим промени\", каза Шафнауер. Отборите обявиха, че могат да се справят и с четири поредни уикенда, но не виждат защо това трябва да се случва. През 2019 г. в календара ще влезе  състезание по улиците на Маями , а Германия ще отпадне.", "date": "2018.07.09", "title": "Формула 1 обсъжда въвеждане на спринтови състезания и ново разпределение на точките"}
{"url": "https://www.dnevnik.bg/biznes/2018/07/09/3232185_obiaven_e_turgut_za_remont_na_aitoskiia_prohod/", "text": "Агенция \"Пътна инфраструктура\" обяви началото на тръжна процедура за избор на изпълнители за рехабилитацията на 33.5 км от Айтоския проход - най-удобната и бърза връзка за шофьорите от Варненска област с автомагистрала \"Тракия\". Проектът ще се финансира от оперативната програма \"Региони в растеж\" 2014-2020 г., а прогнозната цена е 18.7 млн. лв. Проектът, който включва част от третокласен път между Провадия и село Дръскотна, е разделен на две части. Първата отсечка е с дължина 16.749 км и прогнозна цена 11 млн. лв. без ДДС, а втората - 16.816 км с прогнозна цена 7.733 млн. лв. без ДДС.", "date": "2018.07.09", "title": "Обявен е търгът за ремонт на Айтоския проход"}
{"url": "https://www.dnevnik.bg/bulgaria/2018/07/09/3232206_prokuraturata_objalva_opravdatelnata_prisuda_na/", "text": "Оправдателната присъда на бившия кмет на Трън Станислав Николов е обжалвана от прокуратурата и частни обвинители, съобщава в. \"Сега\". Преди месец  той беше обявен за невинен от трънския районен съд  по обвинението, че е блъснал с джипа си 6-годишно дете до училище в града. Съдът прецени, че инцидентът е станал случайно. След удара детето остана без далак и с половин черен дроб. Въпреки това според магистратите бившият кмет не е имало как и не е бил длъжен да предвиди, че детето ще се появи на пътното платно. След обжалването делото е било разпределено на Окръжния съд в Перник. Прокуратурата настоява за условно наказание от година и половина затвор за Николов. Разследването срещу бившия вече кмет беше прекратено след становище на МВР, че детето самò се е блъснало в джипа, самò си е причинило разкъсване на черния дроб и самò си е спукало далака. След служебна проверка, разпоредена от главния прокурор Сотир Цацаров,  случаят бе иззет от разследващите в града и предаден на прокуратурата в Перник.  Там обвинителите намериха доказателства срещу Николов и го предадоха на съд. През лятото на миналата година Станислав Николов, който бе издигнат от ГЕРБ, подаде оставка като кмет на Трън.", "date": "2018.07.09", "title": "Прокуратурата обжалва оправдателната присъда на бившия кмет на Трън за блъснатото дете"}
{"url": "https://www.dnevnik.bg/sviat/2018/07/09/3232176_surbiia_shte_triabva_da_provede_referendum_za_kosovo/", "text": "Каквато и сделка да се договори за Косово, ще трябва да се проведе референдум в страната, на който гражданите да изразят позицията си. Това каза сръбският президент Александър Вучич часове преди срещата на страните от Берлинския процес (няколко европейски държави и Западните Балкани) утре в Лондон. \"Каквото и да направим... както и да променим (сегашната ситуация), каквито и да са конституционните промени, които ще трябва да направим, трябва да отидем на референдум\", каза президентът, цитиран от балканската  телевизия N1 . \"Искам да се отнеса отговорно и да предложа онова, от което знам, че повече не можем да получим, а сърбите нека решат. Задължението ми е да съм сериозен и да гледам в бъдещето.\" По думите му властите в Белград непрекъснато се борят да запазят \"нещо от Косово и Метохия\". Независимо от това опозицията сигурно ще опита да бойкотира референдума, с аргумента че \"наивното сръбско общество\" не трябва да го допуска в условията на диктатура и може да го провали при активност под половината от гласоподавателите, добави той. Същевременно Вучич добави, че няма да подпише референдум за сделка, в която \"няма нещо значително по-голямо от това, което е налице днес\". В момента няма никакво предложение за трайно решение на проблема, каза президентът и увери, че ще съобщи на гражданите, ако се появи възможност това да се промени. \"С Косово, разбира се, ще е много трудно, (но) по-добре да има споразумение, отколкото да няма\", каза още Вучич. Натискът на ЕС и националистите Това не първият случай, в който сръбски политици говорят за референдум за бъдещето на отношенията с Косово. За този сценарий се говори все по-често, откакто Белград е под натиск от ЕС да нормализира отношенията с Прищина като част от пътя си към членство в съюза. През май националистически организации обявиха, че е нужно всяко правно обвързващо споразумение с Косово да бъде подложено на гласуване от гражданите. Това стана, след като Вучич потвърди при среща с германския канцлер Ангела Меркел в Берлин, че ще търси \"правно обвързващо споразумение\" и гаранции, че то ще се спазва. Впоследствие той обсъжда темата в срещи с  Меркел , българския премиер  Бойко Борисов  (докато страната беше председател на Съвета на ЕС) и други политици в седмиците около срещата  ЕС - Западни Балкани  в София. Откакто започнаха тези призиви, представители на управляващата Сръбска прогресивна партия дават сигнали, че е възможно да се стигне до допитване. Миналия месец в. \"Данас\", като се позова на дипломатически източници, писа, че е възможно референдумът да се проведе през 2019 г., но евросъюзът едва ли ще приветства подобна идея. Каквото и споразумение да бъде постигнато, то ще трябва да включва промени в конституцията от 2006 г., според която Косово (за областта има отделен преамбюл) е неделима част от Сърбия.", "date": "2018.07.09", "title": "Сърбия ще трябва да проведе референдум за Косово, обяви Вучич"}
{"url": "https://www.dnevnik.bg/evropa/2018/07/09/3232210_ostavkata_na_britanskiia_ministur_za_brekzit_niama_da/", "text": "Продължаваме преговорите с Великобритания добронамерено и оставаме денонощно на разположение, заяви днес говорител на Европейската комисия, цитиран от БТА. Той уточни, че вчера следобед председателят на Еврокомисията Жан-Клод Юнкер е разговарял по телефона с британския премиер Тереза Мей, в навечерието на  обявяването на оставката на главния британски преговарящ Дейвид Дейвис . Говорителят изрази увереност, че оставката на Дейвис няма да породи пречки за продължаването на преговорите и приключването им в предварително определените срокове. Търсим решение, благоприятно за всички, добави той. Говорителят отхвърли твърденията, че 27-те държави в ЕС не са единни в преговорите с Лондон. Държавите от ЕС имат правото за удължат срока на преговорите. Доколкото знам, няма подобно искане досега, отбеляза говорителят. Дейвис напусна късно снощи, хвърляйки премиера на Великобритания Тереза Мей в  поредната правителствена криза . Той заяви, че не може да застане зад позицията на кабинета за бъдещите отношения с Европейския съюз, вдъхвайки сили на евроскептичните тори, които настояват за \"твърд\" Брекзит. Поводът за оставката на Дейвис бе  споразумението , което правителството постигна след цял ден преговори в резиденцията на премиера в петък. То действително е по-меко от  първоначалните обещания за Мей  за почти цялостно скъсване с правилата на ЕС. Заместникът-министърът по жилищните въпроси Доминик Раб  ще замести Дейвид Дейвис  като министър за Брекзит.", "date": "2018.07.09", "title": "Оставката на британския министър за Брекзит няма да забави преговорите, смята Еврокомисията"}
{"url": "https://www.dnevnik.bg/zelen/2018/07/09/3232208_evropa_izcherpa_zapasite_si_ot_riba_do_kraia_na/", "text": "Около 33% от световните запаси на риба са подложени на свръхулов, съобщи в доклад Организацията по прехрана и земеделие на ООН. Информацията беше разпространена от природозащитната организация WWF. Консумацията на риба за година нараства два пъти по-бързо, отколкото нараства населението на Земята. Според доклада от днес Европа ще разчита изцяло на чужд внос, защото е изчерпала запасите си за годината. Португалия се нарежда на първо място на континента по консумация на риба на глава от населението - 55.3 кг на година. След нея е Испания с 46.2 кг, а на трето място е Литва с консумация от 44.7 кг. В Европа се потребява много повече риба, отколкото може да се набави чрез свободен улов или от специализирани ферми. Така повечето държави в ЕС са зависими от чужд внос, за да задоволят нивото на потребление. Въпреки взетите мерки от ЕС  в областта на рибарството , чрез които отчасти се стабилизират европейските рибни запаси, свръхуловът продължава, а нивото на самостоятелно задоволяване с риба в държавите членки е все още твърде ниско. Според Европейската комисия 41% от рибните запаси в Атлантическия океан са подложени на прекомерен улов. Това число се увеличава до 88% в Средиземно море.", "date": "2018.07.09", "title": "Европа изчерпа запасите си от риба до края на годината, твърди доклад на ООН"}
{"url": "https://www.dnevnik.bg/detski_dnevnik/2018/07/09/3232218_edna_treta_ot_petoklasnicite_ne_sa_usvoili_noviia/", "text": "Една трета от петокласниците у нас не са усвоили новата учебна програма по география. Това показват резултатите от извънредния изпит, проведен преди края на учебната година, съобщава в. \"Сега\". При реформата в училищното образование в програмата по география за пети клас бе вкарано изучаването на два нови континента - Африка и Антарктида. В теста са участвали 5761 ученици от 212 училища, или 9% от целия випуск. Задачите са били разделени на две теми - Африка и общи познания по география. Максималният брой точки е бил 25, а средният резултат на участниците - 15.6 точки. Общо 71% от учениците са постигнали 12.5 или повече точки, т.е. са минали 50-процентовия праг. Със задачите за Африка са се справили 58% от децата.", "date": "2018.07.09", "title": "Една трета от петокласниците не са усвоили новия материал по география"}
{"url": "https://www.dnevnik.bg/sviat/2018/07/09/3232147_kraiat_na_svetovnoto_za_rusiia_vrushta_na_preden_plan/", "text": "Отпадането на Русия от световното първенство по футбол постави едно голямо предизвикателство пред Кремъл: Как да се управлява общественият гняв от реформите, които ще ударят по джоба на гласоподавателите, без разсейването от  националния спортен успех ? След месеци на забавяне на промяната,  за която беше ясно, че ще разгневи избирателите , правителството обяви, че вдига възрастта за пенсиониране. Съобщението дойде в деня на откриването на мондиала, когато много руснаци бяха разсеяни от бляскавата победа с 5:0 срещу Саудитска Арабия. Рейтингът на популярност на Владимир Путин претърпя рядък спад, сочат проучвания на общественото мнение. Отделно проучване установи, че повечето руснаци гледат много негативно на плана за увеличаване на пенсионната възраст от 60 на 65 години за мъжете и от 55 на 63 години за жените. Неочакваният поход на руския национален отбор до четвъртфиналите на мондиала - най-доброто класиране на страната след разпадането на СССР и изравнено второ най-добро постижение в цялата история - завладя нацията и държеше реформата настрана. Но след  драматичната загуба с дузпи от Хърватия в събота  и с наближаващия край на турнира (на 15 юли) мисълта за реформите неизбежно ще се появи отново в колективната психика на Русия, казват политическите анализатори. Въпреки че извън Русия Путин се възприема като всемогъщ владетел, който не се вълнува от това какво мислят хората, властта му всъщност в голяма степен зависи от способността му да управлява народната подкрепа, за чието подхранване президентът и неговите помощници отделят огромна енергия. Заради голямото недоволство около планираните промени вече се обмислят начини за омекотяване на пенсионната реформа, завяха пред \"Ройтерс\" два източника, запознати с дискусиите. \"Всяка победа идва и си отива. Хората забравят. Всеки ден обаче ще помнят, че биха могли да получават пенсия, но не я получават заради \"това лошо правителство\", каза Николай Петров, политически анализатор във Висшето икономическо училище в Москва. Проучване, проведено от FOM преди началото на световното първенство по футбол, показва, че рейтингът на одобрение към Путин е намалял с шест пункта до 75%. Друг държавен изследовател - VTsIOM, отчете спад от пет процента. Световното първенство притъпи част от тази непопулярност. Проучване, проведено от независимия център \"Левада\" преди отпадането на руския отбор, показа, че състезанието ангажира мислите на руснаците повече от пенсионния план. Социологът на \"Левада център\" Степан Гончаров каза, че сега ситуацията ще се промени. \"Справедливо е да се каже, че въпросът за пенсионните реформи ще се върне на върха (в дневния ред) след края на турнира\", заяви той. Степента на общественото възмущение от плана, който има за цел да облекчи натиска върху държавните каси от застаряващото население и страдащата икономика, допълнително отслабена от санкциите, ще зависи от това какви ще са следващите стъпки на правителството, коментира Гончаров. Очаква се окончателното решение за това под каква форма ще са реформите да бъде взето през есента. Хиляди руснаци протестираха този месец срещу планираното увеличение на възрастта за пенсиониране. В градовете - домакини на световното първенство, обаче нямаше демонстрации заради ограниченията за сигурността покрай турнира. Миналата седмица Кремъл отхвърли идеята, че може да се изправи пред по-голям публичен натиск върху реформите след края на мондиала. \"Работа на експертите е да достигат до тези заключения. Нека да го направят\", каза говорителят на Кремъл Дмитрий Песков.", "date": "2018.07.09", "title": "Краят на световното за Русия връща на преден план недоволството от пенсионната реформа"}
{"url": "https://www.dnevnik.bg/sviat/2018/07/09/3232212_pet_momcheta_sa_spaseni_ot_peshterata_v_tailand_na_jivo/", "text": "В началото на месеца армията  откри 12-те момчета , на възраст между 11 и 17 г., и треньора им в пещерата Там Луанг в северната част на страната. Властите предупредиха, че операцията по спасяването им може да отнеме месеци  или да изисква те да се научат да се гмуркат . Операцията  започна вчера  след няколко дни тренировки на спасителните екипи и след като водолаз, включил се като доброволец в предишните им усилия, почина  при опит да измъкне част от децата . Общият брой на спасените вчера и днес е осем души. \"Дневник\" проследи на живо рискованата спасителна операция от момента, в който момчето излезе на повърхността.  - Спасителният щаб обяви на пресконференция, че операцията ще продължи утре. В думите му имаше намек, че планът за нея е да бъдат спасявани четирима души на ден и не е изнестно дали \"последните пет ще бъдат извадени утре\". Освен това подготовката на следващата операция може да отнеме до 20 часа и не е известно кога ще може да започне.  - Операцията изглежда приключила към настоящия момент, макар властите още да не са потвърдили това. Специалните части на тайландските военноморски сили написаха във \"Фейсбук\": \"Два дни, осем глигана\". Това е препратка към името на отбора, чиито играчи бяха блокирани в пещерата - \"Дивите глигани\".  - Потвърждението, че осем души са били извадени от пещерата, дойде и от тайлнадския военноморски флот. - Спасените момчета вече са общо осем, съобщава източник на \"Гардиън\" от спасителните екипи. Това означава, че за днес са били извадени общо четири, а петима души (други четири момчета и треньорът им) остават в пещерата към момента.  - Докато правителството на Тайланд и спасителните екипи се въздържат от публични извления, Си Ен Ен цитира източници, според които операцията върви към края си за деня. По първоначална информация това трябваше да се случи около 17 ч. българско време. - Според източници на няколко международни издания в спасителните екипи седем момчета вече са в безопасност, а осмото се очаква да излезе от пещерата. - Очевидци, цитирани от \"Ройтерс\" и телевизия Си Ен Ен, твърдят, че седмото и осмото момче, без да назовават имена, вече са на повърхността. - Специфичната операция обединява усилията на 90 гмуркачи - 40 от Тайланд и 50 от други държави. Участниците в нея носят бутилки с кислород за момчетата. На всяко момче, което тръгва към изхода на пещерата, помагат двама гмуркачи. Особен проблем е най-тесният участък почти по средата на пътя, който те трябва да изминат до изхода - участъкът е толкова тесен, че е необходимо кислородните бутилки да бъдат свалени от гърбовете на преминаващите, за да се промушат успешно. - Очевидци твърдят аз агенция \"Ройтерс\", че преди малко общо две деца са били извадени на носилки от пещерата. Ако тази информация се потвърди, броят на спасените ще бъде седем.  - Би Би Си припомня, че преминаването през мътната вода и криволичещите коридори и тесните участъци е истинско изпитание и за децата, и за спасителите им - пещерата Там Луанг е подобна на други в региона, също засегнати от проливните дъждове в последните дни. По-рано властите съобщиха, че мисията ще изисква както катерене, така и гмуркане в някои участъци.  - Според \"Асошиейтед прес\" тайландските власти не желаят да коментират хода на операцията, нито да съобщават самоличността на хората, превозвани в линейки, за които се смята, че да момчета от блокирания футболен отбор. Макар имената на всички блокирани в пещерата да са известни на местни и международни издания, които следят случая, до тях не достига информация кои са били спасени и кои остават вътре в пещерата. Проблем е и рискът от инфекция, която властите твърдят, че може да са получили децата и която изисква поставянето им под карантина. Това е причина дори родителите на спасените да не бъдат допускани до тях. - Източници на \"Гардиън\" и \"Скай нюз\" в спасителните екипи казват, че шесто момче е спасено от пещерата.  - Областният управител Наронгсак Осотанакорн каза, че е възможно операцията, започнала в 11 ч. местно време и предвидена да приключи за днес в 21 ч. (17 ч. българско) да продължи с дни. Добрата новина е, че нивото на водата в пещерата, което се покачи след внезапните дъждове (които блокираха отбора и треньора му), е спаднало, а времето е достатъчно добро, за да не се промени ситуацията в близките часове, добави той, цитиран от \"Франкфуртер алгемайне цайтунг\".  - Репортери на мястото на събитието пишат, че още един човек е бил изваден и в момента получава мединицски грижи, но информацията не може да бъде потвърдена.  - Източници от тайландските власти потвърдиха, че още едно момче е измъкнато от пещерата. Това означава, че още осем, както и треньорът им, все още са вътре, няколко часа след подновяването на операцията, спряна през нощта по технически причини.", "date": "2018.07.09", "title": "Осем момчета са спасени от пещерата в Тайланд (обобщение към 18:10 ч.)"}
{"url": "https://www.dnevnik.bg/sport/2018/07/09/3232232_roberto_martines_otborniiat_duh_moje_da_izvede_belgiia/", "text": "Отборният дух може да помогне на Белгия да продължи силното си представяне на световното първенство, смята селекционерът Роберто Мартинес. Воденият от него състав се подготвя за  полуфинала с Франция, който ще се играе във вторник от 21.00 часа в Санкт Петербург . Белгийците имат възможност да подобрят най-предното си класиране на световни финали - четвъртото място от 1986 г. \"Футболистите работиха заедно изключително добре много години и заслужават да са точно там, където са в момента\", заяви Мартинес, цитиран от ESPN. Той изтъкна, че в работата си се е стремил да развие възприятието на футболистите, че са отбор. \"Индивидуалните умения и талантът са важни, но в тези турнири е абсолютно наложително да се играе като отбор\", посочи испанецът. По думите му \"това е пътуване в неизвестното\". \"Никога не сме били в подобно положение. Затова се нуждаем от нашия отборен дух повече от всякога срещу Франция. Трябва да покажем най-доброто си лице.\" Според Мартинес и двата отбора имат сплав от млади и опитни играчи, както и от много индивидуални качества. Белгийците трябва да внимават за Килиан Мбапе, но и за съотборниците му, посочи селекционерът. \"Необходимо е да играят без страх, за да могат да държат възможностите си открити.\"", "date": "2018.07.09", "title": "Роберто Мартинес: Отборният дух може да изведе Белгия до финала"}
{"url": "https://www.dnevnik.bg/sport/2018/07/09/3232213_antoniia_grigorova_debjutira_sus_sedmo_miasto_v/", "text": "Състезателката в планинското бягане Антония Григорова завърши седма в надпреварата Odlo High Trail Vanoise край френския зимен курорт Вал д'Изер. Състезанието беше дебют за българката в по-трудната дисциплина от световните серии по скайрънинг - Sky Extra, която е съставена от екстремни надпревари с дължина над 50 км и обща денивелация над 4000 метра. Григорова, която тази година е насочила усилията си към състезания в чужбина, премина дистанцията от 77 км с над 5400 метра денивелация за 12.21:17 часа. Тя изостана с 02.15:43 часа от победителката Рагна Дебатс от Нова Зеландия. Общо при жените завършиха 20 състезателки. \"Определено е едно от най-трудните и снежни трасета. Имах големи затруднения с надморската височина, която изпи всичките ми сили до средата на състезанието, но успях да задържа топ 10\", написа във \"Фейсбук\" Григорова. Календарът в световните серии по скайрънинг включва 18 състезания в две дисциплини. До момента българката участва в три надпревари от Sky Classic, които са с дължина до 50 км и среден наклон 7.5%. Григорова завърши 20-а в Сегама - Аискори, 14-а в скаймаратона в Ливиньо и  остана седма в \"Олимпус маратон\" . Тази година българският ултрамаратон  \"Пирин ултра\" ще бъде част от световния шампионат . Надпреварата ще се проведе на 6 октомври.", "date": "2018.07.09", "title": "Антония Григорова дебютира със седмо място в екстремната дисциплина в скайрънинга"}
{"url": "https://www.dnevnik.bg/sport/2018/07/09/3232233_kljuchov_zashtitnik_na_hurvatiia_shte_propusna/", "text": "Хърватия получи много тежък удар преди  двубоя с Англия от полуфиналите на световното първенство по футбол . Титулярният десен бек Шиме Върсалко ще пропусне срещата заради контузия в коляното, която получи в  четвъртфинала с Русия. Защитникът на \"Атлетико\" (Мадрид) беше сменен принудително в 79-ата минута на двубоя. Той няма да успее да се възстанови навреме за двубоя, съобщи \"Марка\". Хърватия и Англия се срещат в сряда от 21.00 часа, за да определят втория финалист на мониала в Русия. Върсалко е изключително важна част от състава на Златко Далич. 26-годишният бранител беше титуляр в четири от петте мача на Хърватия. Той пропусна само  двубоя с Исландия от последния кръг  на груповата фаза, когато треньорът даде почивка на почти всички основни играчи. В отсъствието на Върсалко се очаква като десен бек да започне централният бранител Домагой Вида. Мястото на Вида в центъра на защитата ще бъде заето от ветерана Ведран Чорлука, който ще си партнира с Деян Ловрен. В лагера на Англия също имаше притеснения, след като Джордън Хендерсън получи разтежение и беше сменен в 85-ата минута на  мача с Швеция (2:0).  Полузащитникът обаче обяви днес, че ситуацията не е толкова лоша и ще бъде на линия за двубоя с Хърватия. Капитанът на \"Ливърпул\" прави страхотно впечатление с изявите си в Русия и е в основата на доброто представяне на Англия.", "date": "2018.07.09", "title": "Ключов защитник на Хърватия ще пропусне полуфинала с Англия"}
{"url": "https://www.dnevnik.bg/citat_na_deniia/2018/07/09/3232250_citat_na_denia_burkate_me_s_karakachanov_-_nito_sum_mu/", "text": "Вицепремиерът и председател на НФСБ Валери Симеонов по адрес на колегата си в коалицията \"Обединени патриоти\" Красимир Каракачанов, който също е вицепремиер и лидер на ВМРО. Симеонов говори пред журналисти в централата на партията си, където се застъпи за дребните търговци на горива. Те протестират срещу лобистки според тях проектозакон, внесен от депутата от групата на ВМРО Емил Димитров - Ревизиро. Засега намират подкрепа само у Симеонов. Повод за коментара му обаче стана казусът със зам.-министърът на труда Султанка Петрова (ВМРО), след като с еразбра, че фирмата, в която е работил  загиналият тази нощ охранител , е собственост на съпруга й. В интервю тази сутрин Каракачанов пред БНТ заяви, че разговаря много често с жена си, но не и с Валери Симеонов, което е проблем.", "date": "2018.07.09", "title": "Цитат на деня: Бъркате ме с Каракачанов - нито съм му на ръста, нито на килограмите"}
{"url": "https://www.dnevnik.bg/sviat/2018/07/09/3232252_palestinskata_avtonomiia_shte_produlji_da_plashta/", "text": "Палестинският президент Махмуд Абас заяви вчера, че ще продължи да плаща възнаграждения на палестински нападатели и техните семейства въпреки  решението на израелския парламент да удържа тези средства  от данъците, които събира за сметка на Палестинската автономия, предаде \"Асошиейтед прес\". Абас заяви на среща на  лидери на партия \"Фатах\"  вчера, че неговото правителство ще продължи да плаща \"на нашите мъченици, затворници и ранени\", както прави от 1965 г. Средствата за възнаграждения възлизат на около 330 млн. долара, или около 7% от общия бюджет на Палестинската автономия за тази година. Израелското правителство твърди, че превеждането на средствата насърчава насилие. Палестинците отхвърлят това твърдение. Абас добави също, че няма да позволи да се увенчаят с успех  усилията на президента на САЩ Доналд Тръмп  за подновяване на израелско-палестинските мирни преговори. Някои арабски страни също отхвърлиха плана на Вашингтон, подчерта палестинският президент. /БТА", "date": "2018.07.09", "title": "Палестинската автономия ще продължи да плаща стипендии на атентатори"}
{"url": "https://www.dnevnik.bg/sport/2018/07/09/3232262_luis_enrike_e_noviiat_selekcioner_na_ispaniia/", "text": "Луис Енрике е новият селекционер на испанския национален отбор. Договорът му ще е за две години и ще важи до края на Евро 2020. Той идва на  поста, заеман последно от Фернандо Йеро . Бившият футболист на \"Реал\" застана начело на Испания за световното първенство след сътресението, предизвикано от  уволнението на Хулен Лопетеги ден преди началото на мондиала . Испания отпадна в осминафиналите на световното след загуба с дузпи срещу домакина Русия. Дебютът на Енрике начело на \"фурия роха\" ще е срещу Англия на 8 септември в двубой от Лигата на нациите. Новият селекционер започна треньорската си кариера във втория отбор на \"Барселона\", където работи от 2008 до 2011 г. След това той води \"Рома\" и \"Селта\", за да стигне до \"Барселона\" през 2014 г. Под негово ръководство каталунците спечелиха две титли и три купи в Испания, а през 2015 г. триумфираха в Шампионската лига. \"Луис Енрике беше избран единодушно\", обясни президентът на испанската федерация Луис Рубиалес. Той обяви, че при определянето на новия селекционер не е имало разговори с футболистите. \"Искаме човек с характер, който да се наложи в съблекалнята. Търсим лидер\", добави Рубиалес. За спортен директор на испанската федерация е определен Хосе Франсиско Молина.", "date": "2018.07.09", "title": "Луис Енрике е новият селекционер на Испания"}
{"url": "https://www.dnevnik.bg/bulgaria/2018/07/09/3232263_sudut_pusna_pod_parichna_garanciia_gen_kircho_kirov/", "text": "Мярката за неотклонение \"задържане под домашен арест\" на ген. Кирчо Киров,  наложена в средата на февруари , беше снета и заменена с парична гаранция. Това съобщи самият той пред \"Фокус\". По думите на бившия началник на Националната разузнавателна служба в периода 2002 - 2012 г. по този начин той ставал \"свободен човек\". \"Причините, поради които мярката беше отменена, са, че аз и моята защита предоставихме на Военноапелативния съд документи за усложнено здравословно състояние, както и да ми бъде предоставяна възможност да готвя защитата си по другите дела. Съдът сам оцени перфектното ми процесуално поведение в условията на домашен арест\", каза Киров. В края на януари Софийският военен съд наложи на Кирчо Киров наказание 15 години затвор и конфискация на половината от притежаваното от него имущество. Призна го за виновен за това, че от 2007 г. до 2011 г. като директор на разузнавателната служба в съучастие със свой подчинен е присвоил от бюджета на службата пари в различна валута - евро и щатски долари, които според прокуратурата представляват \"особено голям размер\" и се равнявали на повече от 5.1 млн. лв. Решението на съда не е окончателно. Обвинителният акт беше внесен в началото на миналата година малко след като Върховният касационен съд (ВКС) върна за ново разглеждане първото дело срещу Киров, по което на две инстанции той също чу осъдителна присъда. То е по сходно обвинение, но съдът го върна за ново разглеждане заради процесуални нарушения. Срещу Киров има и трето дело - за издаване на държавна тайна през 2014 г., когато в телевизионно интервю e споменал ĸaĸ български шофьор e бил спасен от смъртно наказание в Иран. Делата срещу Киров са секретни.", "date": "2018.07.09", "title": "Съдът пусна под парична гаранция ген. Кирчо Киров"}
{"url": "https://www.dnevnik.bg/bulgaria/2018/07/09/3232261_pravitelstvoto_iska_da_privleche_22_000_bulgari_ot/", "text": "Между 20 и 22 хил. българи, живеещи в чужбина, трябва да заживеят в България през 2018 г., предвижда план за изпълнение на демографската стратегия на страната през годината. Планът беше одобрен от Министерския съвет миналата седмица. Това е броят на удостоверенията за български произход, които трябва да бъдат обработени според стратегията, като документът се изисква за даване на българско гражданство. По данни на Комисията по българско гражданство в президентството за шест години  37 133 души са получили българско гражданство  при доказване на произход, което става чрез представяне на стари документи като военни книжки и др. Това означава, че правителството планира да ускори процеса на привличане на хора от български малцинства в чужбина. Най-много такива кандидати има от Македония, Албания, Косово, Украйна и Молдова. В същото време според публикация на \"Капитал\" между 2010 и 2015 г. поне 45 са случаите, в които получилите българско гражданство са били лишени от него, тъй като са  били осъдени за престъпления или са обявени са издирване  във връзка с водени разследвания. 50 млн. лв. са предвидени за мерки за стажуване и започване на работа от млади хора. Според авторите на плана с тези пари ще се намали броят на напускащите страната хора в репродуктивна възраст и по този начин в следващите години ще се повиши раждаемостта. Образователната реформа също е залегнала в плана като инструмент за подобряване на демографската ситуация в страната, но без да са дадени разчети как ще стане това. Заложено е обаче поне 5% от хората на възраст 20 - 64 години да участват в някакъв вид образование и обучение през 2020 г. Правителството е приготвило да раздаде еднократни помощи за раждането на 65 500 деца, което е с близо 10 хил. бебета повече от родените през миналата година. 2100 са планираните помощи за близнаци. Над 568 млн. лв. за подпомагане на бременни и родилки е предвидило правителството през 2018 г. В тази сума са включени и помощи за осиновяване за 700 деца и на 500 студентки, които са станали майки по време на следването си. За насърчаване на работодателите да наемат майки е предвидено финансиране само за 160 случая. Планирани са и над 5 млн. лв. за задължителните ваксинации. Държавата си поставя за цел най-малкото 90% от децата в България да имат поставени всички задължителни ваксини. Държавата си е поставила като цел и намаляване на случаите, когато бащата не признава детето си.", "date": "2018.07.09", "title": "Правителството иска да привлече 22 хил. българи от чужбина за година"}
{"url": "https://www.dnevnik.bg/evropa/2018/07/09/3232270_evropa_niama_da_slomi_voliata_na_polskiia_narod_za/", "text": "Европейската комисия няма да сломи волята на полския народ\" да завърши реформата в съдебната система, казва лидерът на управляващата в Полша партия \"Право и справедливост\" (ПиС) в интервю, публикувано днес и цитирано от \"Асошиейтед прес\" и БТА. Пред проправителствения седмичник \"Шечи\" (\"Мрежи\") Ярослав Качински, който не заема правителствен пост, но е смятан за реалния носител на властта, казва, че ситуацията е \"или - или\". \"Ако не бъде реформирано съдопроизводството, другите реформи ще имат малко значение, защото рано или късно ще бъдат отречени, отменени от съдилищата, които имаме\", твърди той. Европейската комисия критикува правителството на ПиС, че промените в  съдебната система   нарушават демократичните стандарти на ЕС  и подкопават върховенството на закона, припомня агенцията. Доскоро 69-годишният Качински бе в болница и в продължение на седмици бе извън полезрението на обществото. В интервюто той обяснява, че имал \"опасна\" бактериална инфекция на коляното. Полският интернет портал wirtualnapolska.pl цитира откъс от интервюто, в който Качински хвали премиера Матеуш Моравецки, че е \"влязъл в огъня и се е справил добре\". По думите на лидера на ПиС Моравецки \"е много работоспособен и притежава невероятна физическа издръжливост\" и ако не се случи нещо изключително непредвидено, той ще оглавява правителството до следващите парламентарни избори. Миналата седмица между 4000 и 5000 души  се събраха пред сградата на Върховния съд  във Варшава в подкрепа на председателя на съда и другите съдии, които  оспорват съдебната реформа , задължаваща навършилите 65 години съдии да се пенсионират. Около една трета от върховните съдии са засегнати от промяната.", "date": "2018.07.09", "title": "Европа \"няма да сломи волята на полския народ\" за съдебна реформа, заяви Качински"}
{"url": "https://www.dnevnik.bg/sport/2018/07/09/3232264_levski_se_otkaza_ot_antonio_vutov/", "text": "Ръководството на \"Левски\" се е отказало от атакуващия полузащитник Антонио Вутов. Сините са имали договорка с \"Удинезе\" за оставането на 22-годишния футболист на \"Герена\", но в последния момент са променили плановете си, съобщи  \"Гонг\" . Вутов се завърна в родния си клуб през лятото на миналата година с договор под наем за една година. Преди това юношата на \"Левски\" изкара един сезон под наем в \"Ботев\" (Пловдив), с който спечели Купата на България през 2017 г. \"Това е липса на уважение към футболиста, агента му и \"Удинезе\", каза агентът на Вутов Лъчезар Танев пред \"Гонг\". Играчът има още една година от своя договор с италианския клуб и на този етап бъдещето му остава неизвестно. \"Удинезе\" купи Вутов от \"Левски\" в началото на 2014 г. за близо един милиона евро. Той обаче не успя да се наложи и не записа нито един мач за тима от Удине. След първите си два сезона на стадио \"Фриули\" Вутов последователно беше отдаван под наем на \"Козенца\" и \"Лече\", преди да се завърне в България през лятото на 2016 г.", "date": "2018.07.09", "title": "\"Левски\" се отказа от Антонио Вутов"}
{"url": "https://www.dnevnik.bg/biznes/2018/07/09/3232209_drebnite_turgovci_na_goriva_zaplashiha_che_shte_paliat/", "text": "Дребните търговци на горива заплашиха, че ще палят камионите си, ако лобисткият според тях проектозакон за търговията с горива, внесен от депутата от \"Обединените патриоти\" Емил Димитров - Ревизоро, бъде приет. Те прогнозират, че с новите правила поне 400 дребни дружества ще фалират, бензинът и дизелът ще станат 3 лв. без промяна на цената на петрола, а 20% от територията на страната ще остане непокрита с бензиностанции. Представители на дребния бизнес в горивата участваха в пресконференция в централата на НФСБ заедно с вицепремиера и лидер на патриотичната формация Валери Симеонов. Симеонов подчерта, че участва в нея като партиен лидер, а не член на кабинета, защото законопроектът не е на правителството, а на депутат. \"Няма как да не се намеся в Не мога по друг начин да определя внасянето на законопроект без аргументи. Не се опитвам да вадя политически дивиденти, но и не мога да я дам (пресконференцията - бел. ред.) в Министерския съвет, каза Симеонов и подчерта, че неговата партия винаги е подкрепяла дребния и средния бизнес, чийто представител е и той лично. Представители на Националното сдружение на търговците и превозвачите на горива застъпиха становището, че проектът на Емил Димитров цели да разчисти пазара за едрите производители и търговци, защото въвежда непропорционално високи изисквания за дистрибуторите, които са същите като за големите \"акули\" , а именно - 3 млн. лв. уставен капитал и 500 хил. лв. гаранция. \"Аз попадам в графата търговци на едро - една и съща банкова гаранция на търговец на едро - моята е с месечен оборот 50 - 100 хил. литра гориво, а се сравнява с милиони литри за месец. Пълен абсурд.\", възмути се Георги Паничарски от сдружението. Негов колега се оплака, че е смятан за търговец на едро, въпреки че е посредник между големите производители - мастодонти и фермерите като приема отложено плащане в свой ущърб. За да купя от \"Лукойл\", трябва да му платя 100% и чакам земеделския производител 40 дни да ми преведе парите. Същото е и при \"Инса\", \"Сакса\", ОМВ...\", изреди той големи компании - доставчици. Друг член на организацията пък разказа за ново изискване, което го задължава като търговец на газови бутилки да разполага с резервоар за 50 куб. м, докато обемът на неговия е само 25 куб. м. Освен това трябвало да купи и 7 хил. газови бутилки, макар че са му достатъчни 3 хил. Сега трябвало да изнася капитал в Турция, защото в България нямало качествени бутилки, а трябва да изпълни ненужното изискване. Апостол Апостолов, който каза, че фирмата му се занимава с търговия на горива и на едро, и на дребно, подчерта, че от 2012 г., за да отговори на всички изисквания на държавата, е инвестирал във всяка от бензиностанциите си по 50 хил. лв., а сега правилата се променят за пореден път и той вече е извън пазара. \"От 2012 г. инвестирахме във всеки обект по 50 хил. лв. - нивомерни системи, газова фаза, три пъти сменяме фискалните системи, а до края на тази година - четвърти път, чакаме сървъра на НАП. Имаме клиенти, на които караме цистерната на място - сега ще ги загубим. Всеки от нас е изтеглил кредит,\" каза той. Освен това някои от фирмите, спечелили обществени поръчки, са предоставили гаранции за добро изпълнение, които след приемането на закона и отпадането си от пазара, ще загубят, оплакаха се участници в пресконференцията \"Какво да ги направим тези камиони дето сме ги накупили да ги караме на клиенти за отопление или за друго... Ние всички ще фалираме и тези специализирани и доста скъпи транспортни средства трябва - всички около нас продават... Трябва да ги дадем на скрап\", каза друг търговец. Адвокат Грета Ганева подчерта, че срещу България вече има една наказателна процедура за високи обезпечения на бъдещо плащане на ДДС и прогнозира, че ще последва друга - за прекомерно високи обезпечения срещу бъдещи санкции на търговците на горива. Представителите на дребния бизнес с гориво подчертаха, че за продажбите и за количествата в бензиностанциите си, докато обектите на големите вериги го правели само веднъж в денонощието, и то - през нощта между 23.45 ч. и 0.15 ч. \"Просълзяват ми се очите, оттук нататък, ако ще, ще си запаля камионите и бензиностанцията, но няма да я дам на никой без пари. Не се съобразявам вече с никой - нито с ГЕРБ, нито с БСП, нито с Патриоти. Аз този хляб съм си го създал сам, бил съм много беден, сега имам пари, но няма да позволя да вземат хляба от устата на моите деца\", възкликна емоционално един от участниците в пресконференцията. Друг добави: \"Говорите за демографска криза. Как да ги запазим децата? Драскаме им (на камионите и бензиностанциите) кибрита на пътя. Това е следващият ни ход. Горял съм жив, ако трябва - пак ще горя\". Протестиращите срещу проектозакона на Емил Димитров са единодушни, че зад текстовете стои Петролната и газова асоциация. Някои обаче, но не и Валери Симеонов, изказаха подозрението, че вдъхновител на текстовете е Бойко Борисов, подведен, че така ще влязат повече приходи в бюджета. Членовете на асоциацията се възмутиха и от бездействието на държавните органи и съдебната власт срещу действителните нарушители и контрабандисти. Те напомниха за схемите, по които едно дружество се прехвърля на безимотен гражданин и така, дори той да бъде уличен, търговията с контрабандно гориво си продължавала.", "date": "2018.07.09", "title": "Дребните търговци на горива заплашиха, че ще палят камионите си"}
{"url": "https://www.dnevnik.bg/bulgaria/2018/07/09/3232324_desetki_chuvali_sus_smet_pluvat_v_moreto_na/", "text": "Десетки чували със смет плуват в залива на плажа \"Кабакум\" край курорта Златни пясъци след поройния дъжд, който се изля на мястото в ранния следобед днес. Това съобщиха читатели на \"Дневник\". Според тях контейнерите в района на плажа, който е един от най-посещаваните в разгара на летния сезон, не са били почиствани с дни. За последен път това се е случило миналия четвъртък. На изпратеното видео се вижда как отпадъците от препълнените контейнери попадат най-напред в отводнително дере, а след това на плажа и в морето. С договор от 30 юни 2016 г. пет варненски района, в това число и този, в който попада плажа \"Кабакум\", се почистват от дружеството ЗМБГ. Срокът на обществената поръчка за почистване на сметта във Варна е пет години и е на стойност 61 млн. лв. При класирането на участниците в търга за възлагане на поръчката  първите две места бяха заети от \"Консорциум Варна 1\" и ЗМБГ, като и двете компании да свързани с братята Кирил и Георги Домусчиеви . Днес служителят, който отговаря на телефона за връзка, поместен на сайта на дружеството, не можа да отговори каква е причината контейнерите за смет в района да не са били почиствани в продължение на четири дни.", "date": "2018.07.09", "title": "Десетки чували със смет плуват в морето край варненския плаж \"Кабакум\" (видео)"}
{"url": "https://www.dnevnik.bg/politika/2018/07/09/3232330_vmro_iska_zakrivaneto_na_centrove_za_migranti_v_sofiia/", "text": "Еввродепутатът и заместник-председател на ВМРО Ангел Джамбазки и столичният общински съветник Карлос Контрера са внесли писмо до Министерския съвет с искане да бъдат закрити центровете за настаняване на мигранти на територията на София. Според двамата със закриването им щял да се реши един от основните въпроси, свързани със сигурността в столицата. В трите лагера от отворен тип в София, в които се настаняват търсещи и получили убежище, и в центъра в Бусманци, в който се задържат мигранти без право на пребиване, има едва 355 души, съобщиха от Държавната агенция за бежанците пред \"Дневник\". В Бусманци задържаните са само трима. Настанените в центровете на ДАБ и МВР в София са под 15% от капацитета им. В лагерите в цялата страна настанените са 595 по данни от края на миналата седмица. Това е най-ниският миграционен натиск от поне 2012 г. според данните на ДАБ. В писмото, което е изпратено от пресцентъра на ВМРО, се посочват и трите регистрационно-приемателни центъра в София - в \"Овча купел\", във \"Военна рампа\" и \"Враждебна\". \"В периода от 2013 г. тези регистрационно-приемателни центрове бяха обособени като места за прием и настаняване на нелегални имигранти. В резултат от тежкия натиск върху границата и нахлуването на значителен брой нелегални имигранти столицата беше наводнена с хиляди пришълци\", твърдят от ВМРО. Джамбазки и Контрера смятат, че центрове у нас не трябва да бъдат от открит, а от затворен тип. Според действащия закон за бежанците \"чужденец, търсещ международна закрила, не може да бъде настанен в център от затворен тип само на основание, че е подал молба за международна закрила\". Искането на ВМРО означава, че трябва да бъде променен законът на бежанците, което ще е в противоречие и с Конвенцията за бежанците на ООН и европейски директиви.  На фона на исканията на двамата \"патриоти\" данните на МВР сочат, че от януари до края на май у нас са задържани 610 нелегални мигранти на вход и на изход на държавните граници. За сравнение - в периода 2013 - 2015 г. са залавяни по над 11 000 опита за минаване на границата на година. За първите пет месеца на тази година България е извела към страните по произход 370 души, които са нямали право да пребивават у нас. \"В момента миграционният натиск е нулев и понякога има седем дни в седмицата, в които се докладва, че няма нито един опит за незаконно пресичане на границата\", каза зам.-министърът на вътрешните работи Красимир Ципов  преди седмица.", "date": "2018.07.09", "title": "ВМРО иска закриването на центрове за мигранти в София в период на нулев натиск"}
{"url": "https://www.dnevnik.bg/sport/2018/07/09/3232228_futbolnata_ludost_na_angliia_vurna_its_coming_home_na/", "text": "Англия е на  полуфинал на световно първенство за пръв път от 28 години , а това накара хората на Острова да мечтаят, че световната купа ще бъде спечелена отново след 1966 г. След като изневериха на традициите и започнаха турнира без никакви очаквания, сега Трите лъва са на гребена на вълната и ще спорят с Хърватия в сряда за място на финала. Успехът на английския отбор не само даде надеждите на хората, но и върна на стадионите в Русия и по улиците на градовете във Великобритания известната футболна песен It's coming home. Хитът, който беше създаден през 1996 г. преди домашното европейско първенство, отново превзе класациите. В неделя вечер It's coming home беше на върха във Великобритания, както и сред най-търсените от потребителите в Spotify. След победата над Швеция в събота песента се изкачи с 32 позиции, за да оглави класацията Big Top 40. \"Футболът си идва у дома\", запяха отново не само феновете, които подкрепят \"Трите лъва\" в Русия, но и цялата нация, която подкрепя футболистите на  Гарет Саутгейт . Това накара известните комици Дейвид Бадиъл и Франк Скинър, които записват оригиналната песен преди 22 години, да се върнат назад в спомените си. \"Спомням си, когато диджеят пусна музика и всички запяха тази песен, а ние не знаехме текста. След това го записахме по музика на Йън Броуди от Lightning Seeds, като ние представяхме футболните фенове, хората, които искат футболът да се завърне у дома\", казват Бадиъл и Скинър пред Би Би Си. \"Тази песен показва много ясно надеждата на хората. Години наред търпим разочарования, но не спираме да се надяваме и да вярваме. Тя представя прекрасно всички емоции от играта.\" Английският отбор дойде на световното без високи очаквания, но се справи с лекота в груповата фаза. След това тимът преодоля Колумбия след дузпи, а  в четвъртфиналите спечели с 2:0 срещу Швеция .", "date": "2018.07.09", "title": "Футболната лудост на Англия върна It's coming home на върха в музикалните класации"}
{"url": "https://www.dnevnik.bg/bulgaria/2018/07/09/3232340_prokuraturata_razsledva_dali_namereniiat_murtuv/", "text": "Софийска градска прокуратура образува досъдебно производство за смъртта на охранителя,  който беше намерен мъртъв в шахта в бившия партиен дом , където в момента се строи новата сграда на парламента. Инцидентът е станал в нощта срещу 8 юли, а тялото на 25-годишния Даниел Тасев е открито след два дни издирване по сигнал на близки на момчето. Първоначалната версия, по която прокуратурата работи, е за \"причиняване на смърт по непредпазливост поради незнание или немарливо изпълнение на занятие\". С постановление на наблюдаващия прокурор е назначена съдебномедицинска експертиза за установяване причината на смъртта. Ще бъдат проверени спазването на трудовото законодателство и изискванията за безопасност на труда, както и документацията на фирмата, в която е работил починалият. Ще се изискат и записите от видеонаблюдението и др. Охранителната фирма, за която работи Тасев, е \"Дефанс консулт\". Според Търговския регистър и Сметната палата преди няколко години съдружник в нея е сегашният заместник-министър на труда и социалната политика Султанка Петрова, която в предишния мандат бе депутат от \"Патриотичния фронт\". Пред Би Ти Ви Петрова каза, че сега в компанията на високо ниво работи съпругът й Петю Петров. Заради тези факти от БСП поискаха от \"Обединени патриоти\" да изтеглят Петрова от позицията ѝ в министерството. От Национална служба за охрана (НСО) изразиха своите съболезнования на близките на загиналия. В съобщение до медиите от службата подчертават, че до приключване на разследването службата няма да коментира инцидента.", "date": "2018.07.09", "title": "Прокуратурата разследва дали намереният мъртъв охранител е спазил задълженията си"}
{"url": "https://www.dnevnik.bg/sport/2018/07/09/3232333_voleibolnata_liga_na_naciite_se_obvurza_sus_sasht_v/", "text": "Финалите в Лигата на нациите по волейбол в следващите три години ще се проведат в САЩ, обяви международната федерация. С този ход се търсят възможности за развитие. Първият сезон на променения комерсиален турнир приключи с титла на  Русия, чийто отбор победи с 3:0 домакина Франция . В спора за бронзовите медали съставът на САЩ се наложи с 3:0 срещу Бразилия. \"Развълнуван съм, че САЩ ще приемат едно от най-големите и привличащи вниманието събития. Това е най-големият спортен пазар в света и представя значителни търговски възможности за нашия спорт да расте и да се развива\", каза президентът на международната федерация Ари Граса. Очакванията на бразилеца са САЩ да бъдат отличен партньор. \"В първата си година Лигата на нациите вдъхнови нашето волейболно семейство, като привлече младите поколения и създаде глобален диалог\", продължи той и изтъкна, че популярността на волейбола в САЩ продължава да расте. Изпълнителният директор на американската федерация Джейми Дейвис заяви, че партньорството с международната федерация и домакинството на финалите в Лигата на нациите до 2021 г. ще помогне на волейбола да се нареди до другите най-развити спортове в страната по отношение на вълнение, енергия, професионализъм и представяне. До момента финалите в Световната лига, която предшестваше Лигата на нациите, се провеждаха в различна държава всяка година. Този сезон решителните мачове се проведоха на стадиона в Лион.", "date": "2018.07.09", "title": "Волейболната Лига на нациите се обвърза със САЩ в търсене на нови възможности"}
{"url": "https://www.dnevnik.bg/sport/2018/07/09/3232432_matei_kaziiski_premina_v_polski_otbor_i_otnovo_shte/", "text": "Матей Казийски премина в полския \"Сточня\" (Шчечин), обяви клубът. Българският посрещач се завръща в Европа след няколко сезона в японското първенство. Той отново ще работи с  Радостин Стойчев, който преди дни беше представен като спортен директор на клуба . Казийски игра под ръководството на Стойчев в периода 2005 - 2015 г. в \"Славия\", \"Динамо\" (Москва), \"Тренто\" и \"Халкбанк\". \"Полската PlusLiga е много силно и интересно първенство, а най-добрата му реклама са невероятните фенове. Играл съм многократно в Шампионската лига, затова имам опит и съм изпитал атмосферата по време на мачовете. Наистина ми направи голямо впечатление и винаги съм имал в съзнанието си идеята да играя тук. Радвам се, че сега се появи такава възможност\", каза Казийски пред клубния сайт. Най-успешният съвместен престой на Стойчев и Казийски беше в \"Тренто\", където за седем сезона спечелиха 16 трофея, включително четири пъти титлата в Серия А и три пъти Шампионската лига. В единствения си сезон в турския \"Халкбанк\" пък завоюваха требъл и стигнаха до финала на най-силния европейски клубен турнир. От 2015 г. Казийски играеше в \"Джейтект\", с който  спечели бронзовите медали  в японското първенство преди година. Новият му отбор е създаден през 2003 г., като през миналия сезон носеше името \"Еспадон\" и завърши на 12-о място в полското първенство. През лятото клубът от Шчечин беше купен от местната корабостроителна компания и заяви амбиции да изгради конкурентен отбор, който да се бори за челно класиране в шампионата. Тимът вече привлече един от най-добрите полски национали в последните години - Бартош Курек.", "date": "2018.07.09", "title": "Матей Казийски премина в полски отбор и отново ще работи с Радостин Стойчев"}
{"url": "https://www.dnevnik.bg/bulgaria/2018/07/09/3232246_sledvashtoto_prebroiavane_na_naselenieto_shte_bude_v/", "text": "Подготвя се нов Закон за преброяването заради предстоящото през 2021 г. 18-то поред преброяване на населението в България, съобщи председателят на Националния статистически институт (НСИ) Сергей Цветарски. От днес на страницата на НСИ и сайта за обществени консултации ще бъде оповестен консултационен документ с въпроси, на които ще може до месец да се отговаря. След края на консултациите ще се направи доклад, който ще е готов около 28 август. Предстоят регионални срещи в Пловдив - 13 юли и във Велико Търново на 23 юли, а на 27 юли в София. Предвидени са и консултации в министерства и ведомства на 26 юли, съобщи БТА. Целта е да се достигне до повече заинтересовани и бъдещи участници в преброяването и да се обобщи тяхното мнение. Около 7 септември законопроектът ще е готов и ще се навлезе в процедурата на обществени обсъждания и приемане от правителството и Народното събрание, което се очаква през първата половина на 2019 г. Това ще е последното класическо преброяване  В НСИ смятат, че това ще е последното класическо преброяване. Ако надделее мнението, че трябва да е електронно или да е комбиниран методът, ще ни е нужно време, за да се обяви обществена поръчка и да се изработи информационна система, чрез която да се събира информация и после тя да се обработва и да се достигне до крайни резултати, коментира Цветарски. Статистиците са оптимисти, че този път доста повече хора ще се преброят електронно след като при предишното през 2011 г. чрез интернет попълниха въпросниците 42%. Към 31 декември 2017 г. около 68 на сто от населението вече има достъп до интернет. Смятаме, че с напредването на технологиите и навлизането на интернет във всеки дом, доста повече от тези 41 - 42 на сто ще се преброят електронно, уточни председателят на НСИ. На коя дата ще е преброяването Предлагат се три варианта: януари - февруари, май - юни, ноември - декември. През 2021 г. предстоят парламентарни избори през пролетта и президентски през есента, а статистиците предпочитат времето на преброяването да не съвпада с нито един от двата вота. Причината е, че основите помощници на НСИ при преброяването са общините и областните управи, а те са пряко ангажирани и с изборите. Плюс на зимните и есенните месеци е това, че хората пътуват по-малко, а минус - че времето е лошо. През май пък има много празници и хората пътуват повече, коментират отговорните за преброяването. Преброителната карта ще има нови графи Тепърва ще се обсъжда дали и какви нови признаци ще бъдат заложени в преброителната карта и кои да отпаднат, защото са загубили актуалност. Рано е да се говори колко варианта пол ще има заложени в преброяването. В регламента са определени два пола - мъжки и женски, напомниха от НСИ. Статистиците не се опасяват, че новите регламенти за защита на личните данни ще попречат на преброяването, защото статистиката има дерогации по няколко члена от ресорния регламент. От НСИ не изключват отново да се появят \"експерти\" при анализа си на това дали и това преброяване да има въпроси за вероизповедание, етнос и майчин език. По Закона за статистиката тези въпроси се поставят доброволно, но отговорите на тях са единствен източник на такава информация за страната. По тази причина в НСИ се надяват, че следващите три години ще успеят да убедят хората да не се притесняват, че подаването на такава информация би ги застрашила в личен или друг план. Колко ще струва преброяването Ръководството на НСИ не се ангажира за това колко ще струва преброяването, но напомни, че при класическото - около 45 000 души са ангажирани - и това влияе върху бюджета на преброяването. При ново преброяване НСИ ще извършва допълнителни дейности, които леко биха оскъпили преброяването. Става дума за събиране на информация при предварителното обхождане на преброителните райони. Така ще се прави инвентаризация за жилищния фонд, която да послужи за бъдещ адресен регистър. За да се провери качеството на преброяването, ще трябва да се правят допълнително контролни преброявания. Разходи ще има и по изготвяне на специализиран софтуер и информационна система за събирането и впоследствие предоставянето на тази информация. От НСИ напомниха, че предишното преброяване е струвало 27.5 млн. лв. Шест месеца преди същинското преброяване ще има предварително, на което ще бъде тестван инструментариумът му.", "date": "2018.07.09", "title": "Следващото преброяване на населението ще бъде в година с два вида избори"}
{"url": "https://www.dnevnik.bg/sviat/2018/07/09/3232334_etiopiia_i_eritreia_obiaviha_krai_na_desetiletna_voina/", "text": "Въвлечените в десетилетен конфликт Етиопия и Еритрея слагат край \"състоянието на война\" и възобновяват дипломатическите си отношения, прекратени преди 20 години. Това съобщиха след историческите преговори вчера представители и на двете страни, цитирани от \"Ройтерс\" и \"Ал Джазира\". Ако декларацията за \"край на състоянието на война\" се приложи, това може да е развръзката на един от кръвопролитните конфликти между африкански държави. В последната война между тях след инциденти по границата загинаха десетки хиляди души (а според някои оценки броят им може да възлиза на стотици хиляди), а споразумението за край на огъня, подписано по-късно, никога не е било прилагано. Двете страни ще отворят отново посолствата си в Адис Абеба и Асмара, а телефонните връзки вече са възстановени. Лидерите си обещаха, че ще работят, за да може лишената от достъп до море Етиопия да разработи пристанищата на Еритрея и да ги ползва при необходимост, пишат \"Ройтерс\" и \"Ал Джазира\". Етиопска агенция, цитирана от \"Ройтерс\", пише, че Етиопските авиолинии ще подновят и полетите до еритрейската столица Асмара още другата седмица. Всъщност първият полет между двете страни се случи с вчерашното посещение на премиера Абии Ахмед Али в Асмара с националния етиопски превозвач. Представители на правителствата и в двете страни публикуваха в \"Туитър\" съобщения за промяната. Етиопският министър на информацията Йемане Мескел например написа, че в съвместната декларация се казва, че \"състоянието на война, съществувало между двете страни, приключи\", \"нова ера на партньорство и приятелство идва\" и \"и двете страни ще работят, за да насърчат тясно сътрудничество в политическата, социалната, културната и икономическата област\". Червен килим Промяната започна с новия премиер на Етиопия, дошъл на власт след изненадващата оставка на предшественика му Хайлемариам Десален на фона на многохилядни протести и безредици. Наследникът му Абии Ахмед Али протегна ръка за мир към Еритрея през юни - последва историческо посещение на ръководството на страната в Адис Абеба. В неделя Ахмед Али бе приветстван тържествено с червени килим и прегръдка от президента на Еритрея Исаяс Афуерки. Историческата визита бе първата след граничната война между двете страни, отнела хиляди живота на хиляди хора от 1998 до 2000 г. Дипломатическото разведряване започна през юни, когато Етиопия, управлявана от новия премиер реформатор Абии Ахмед, обяви, че ще приеме изцяло условията на мирното споразумение от 2000 г., което дотогава отказваше да направи. Споразумението сложи край на граничната война, но отношенията останаха обтегнати, понеже Еритрея отказваше да предаде контрола над ключови гранични позиции. Телевизията показа двамата лидери да се прегръщат и да се смеят заедно по време на церемонията по посрещането, както и множество от възторжени посрещачи, които пеят и танцуват. По-късно двамата лидери преминаха в парадно шествие през града, приветствани от тълпи от хора, облечени с тениски с лицата им, а улиците на Асмара бяха украсени с етиопски и еритрейски знамена. Церемонията бе излъчена на живо по телевизиите и на двете страни. Промяна за над сто милиона души Етиопия, с население вече над 100 млн. души (утроило се за няколко десетилетия), в момента е сред най-бързо растящите икономики в Африка. Международни анализатори и правозащитници от години критикуват управляващите заради качеството на демокрацията, човешките права и условията на живот, но защитници на властите твърдяха, че сегашното състояние е част от модернизацията на страната и ще се промени. При 41-годишния бивш разузнавач властите приключиха с извънредното положение, влязло в сила след оставката на Десален, бяха освободени някои политически затворници и направени икономически реформи, за да се позволи частичен достъп да чужди инвеститори до икономиката. Всички тези показатели са още по-ниски според международни оценки в далеч по-малката Еритрея, с население малко над 5 млн. души и независима от 1991 г. (след близо 30-годишна война за независимост). Една от най-бедните страни в Африка дълго време е източник на мигранти към Европа, които търсят повече икономически възможности и свобода.", "date": "2018.07.09", "title": "Етиопия и Еритрея обявиха края на десетилетна война"}
{"url": "https://www.dnevnik.bg/bulgaria/2018/07/09/3232438_sudebniiat_suvet_plashta_obshto_blizo_5_hil_lv/", "text": "Висшият съдебен съвет (ВСС) плаща всеки месец по 4900 лв. за наема на четирима свои членове, съобщи сайтът  defacto.bg , поискал справката по Закона за достъп до обществена информация. Преди дни ВСС промени правилата за ползване и наемите на ведомствените жилища, ползвани от служители в съдебната система, и отмени привилегията за своите членове свободният им наем да бъде покриван служебно. В пpeдния мaндaт нa cъвeтa компенсация на свободния наем са ползвали осем от членовете на съвета, а сумите ca вapиpaли между 684.54 лв. 800 лв. Измeждy 22-мaтa избopни члeнoвe в нoвия cъcтaв нa BCC, чийтo мaндaт зaпoчнa пpeз oĸтoмвpи 2017 г., вeдoмcтвeн нaeмaтeл e билa caмo Aтaнacĸa Дишeвa – зaпaзилa вeдoмcтвeнoтo жилищe, пpeдocтaвeнo й ĸaтo cъдия oт Bъpxoвния aдминиcтpaтивeн cъд. Heйният мeceчeн нaeм e 202 лв. зa 173 ĸв. м, а тя го е плащала сама. Oбщo шестима от членовете на съвета не са от София, но по информация на изданието двама от тях не ползват тази възможност. За останалите четирима -  Гергана Мутафова, Калина Чапкънова, Георги Кузманов, Огнян Дамянов, досега ВСС е плащал общо 4900 лв. месечно.", "date": "2018.07.09", "title": "Съдебният съвет плаща общо близо 5 хил. лв. месечно наем на четирима членове"}
{"url": "https://www.dnevnik.bg/evropa/2018/07/09/3232446_migracionnata_politika_na_es_polaga_osnovite_na/", "text": "Сделките за миграцията, договорени в Европейския съюз и Германия, може в крайна сметка да се окажат по-скоро риторика, отколкото реалност, но те са признак за завой към начин на мислене в стил \"крепост Европа\", което може да стане най-голямата досега екзистенциална заплаха за блока. Сделката в Германия, която предвижда да се обработват молбите на мигрантите  в полицейски обекти на южната й граница с Австрия  в рамките на 48 часа, последва  споразумението от предишната седмица в Брюксел  да се направи опит молбите за убежище да бъдат разглеждани в лагери из цялото Средиземноморие, включително Африка, и да се сподели отговорността за спасените в морето мигранти. Критиците веднага заклеймиха двете споразумения като неосъществими и може би нарушаващи европейското право за търсене на убежище. Повечето страни от Северна Африка вече отказаха да създават на своя територия такива обекти поради потенциални рискове за сигурността освен всичко друго. За да се реализира германският план, Берлин трябва да сключи двустранни споразумения със страните от ЕС, където мигрантите най-напред са кандидатствали за убежище, те да ги приемат обратно, ако е необходимо. Берлин твърди, че 14 страни са се съгласили да започнат преговори, но ще бъде трудно да се договори с тези, от които се нуждае най-много - Италия и Австрия, чиито правителства следват твърда антимиграционна линия. Австрия предупреди, че  вероятно ще бъде принудена на свой ред да защити собствените си южни граници като тези с Италия и Словения, за да спре транзита на мигранти от юг. След като и Италия, и Малта отказаха достъп на спасителни кораби през последните дни,  отклонявайки плавателните съдове към Испания , правозащитни организации заявиха, че Европа е напът да се откаже от правото си да претендира, че е лидер по хуманитарните въпроси, поучена от собствения си болезнен опит от Втората световна война. \"Обезпокоен съм, че международното хуманитарно право все повече се възприема като досадна пречка\", заяви пред \"Ройтерс\" представителят на ЕС в Международната организация по миграция (МОМ) Еудженио Амбрози. \"Човек би си помислил, че горчивият опит от първата половина на ХХ век би трябвало да ни е научил на нещо\", добави той. Дипломати и служители от ЕС се тревожат, че държавите членки се карат и дори втвърдяват позициите си точно когато трябва да са сплотени, за да се изправят пред излизането на Великобритания от съюза догодина и напреженията с президента на САЩ Доналд Тръмп и с Русия. Миграцията играе прекалено голяма роля и в европейската вътрешна политика. Конфронтацията между германския канцлер Ангела Меркел и нейния консервативен партньор от Южна Германия застраши коалиционното й правителство, макар че засега Меркел  изглежда в безопасност . \"Дълбоко съм убедена, че от миграционния въпрос зависи дали Европа ще пребъде\", каза канцлерът в германския парламент миналата седмица. По-малко мигранти Голяма част от проблема се дължи на това, че ЕС не успя да разпредели равномерно сред своето население от 500 милиона новодошлите от 2014 г., които по данни на ООН са по-малко от 2 милиона, отчасти защото страни като Полша и Унгария отказват да се включат. Това влоши непропорционалния натиск върху южните страни като Гърция или Италия. Три години по-късно въпросът още не е решен. \"Преди обикновено си помагахме взаимно. Но духа на консенсуса вече го няма. Всеки се справя сам\", заяви висш дипломат на ЕС, който помоли за анонимност, защото думите му се различават от официалната линия на неговото правителство. Проблемът излиза на преден план тъкмо когато миграционният поток към Европа всъщност намалява. Едва около 46 100 бежанци и мигранти са предприели опасното морско пътуване от началото на годината досега, сочат данните на ООН, което е несравнимо с над 1 милион пристигнали през 2015 г. От началото на годината 1480 души са загинали в морето спрямо 3700 за цялата 2015 г. Фактически постигнатото в Брюксел споразумение може би ще струва по-малко от хартията, на която е написано, казват дипломати и служители на ЕС. \"Въпреки всичките приказки за твърдите нови мерки повечето от тях са или още от същото, което сме правили през последните три години, или са много трудно и бавно осъществими, като например значително да се увеличи броят на хората, които връщаме обратно, или пък са противоречиви\", казва дипломат на ЕС, помолил за анонимност. \"Нашествие\" Междувременно политическото настроение в Европа все повече се обръща срещу мигрантите. Използването от новия италиански вътрешен министър Матео Салвини на хаштага stoptheinvasion (\"да спрем нашествието\") само допреди няколко години щеше да се възприеме като неподобаващо за член на действащо правителство на страна от ЕС. През 2015 г. унгарският премиер Виктор Обран бе остро критикуван, че се противопоставя на законите на ЕС, когато изгради стена на южната си граница. Сега обаче идеята му, представена още през 2016 г., за \"горещи точки\" в Африка, където ЕС да задържа всички бежанци и мигранти от Африка, преди да допусне само тези, на които ще бъде дадено убежище, се появи отново в най-новото споразумение на ЕС, и то само с няколко корекции. Едно нещо, което лидерите на ЕС успяваха да постигнат досега, е да предотвратят колапс на безценното шенгенско пространство, което храни работни места и компании из целия блок, като гарантира свободно от контрол движение на хора и стоки. Заплахата за Шенген обаче е реална, след като няколко държави, сред които Австрия, Германия и Франция, вече въведоха някои извънредни гранични проверки от 2015 г. насам. Настоящата полемика относно германско-австрийската граница - както и заплахата на Виена да наложи ограничения на своите граници - показва колко лесно една стъпка на една държава може да предизвика верижна реакция. Ако отново бъдат издигнати физически разделителни линии вътре в Европа, това може да нанесе смъртоносен удар на най-успешния според поддръжниците му проект за мир в Европа след Втората световна война, и то след причинените от вота за Брекзит рани. \"Ако Шенген се разпадне, край! Вече няма да има Европейски съюз, какъвто го познаваме\", заяви служител от ЕС. /БТА", "date": "2018.07.09", "title": "Миграционната политика на ЕС полага основите на \"крепостта Европа\""}
{"url": "https://www.dnevnik.bg/video/novinite_na_bnt/2018/07/09/3232449_video_drugite_novini/", "text": "168 години от рождението на Патриарха на българската литература Илън Мъск помага за спасителната операция в Тайланд Златна награда \"Букър\" за \"Английският пациент\" Сватба в ретро трамвай \"Посоки\" и \"Тилт\" - вечер на българското кино в Mondial Camp Майкъл Бубле се завръща", "date": "2018.07.09", "title": "Видео: Другите новини"}
{"url": "https://www.dnevnik.bg/skorost/2018/07/09/3232450_bulgarski_otbori_popadnaha_sred_desette_nai-dobri_v/", "text": "Българските отбори от Русе и Чепеларе се представиха много силно в състезанието за енергийна ефективност в транспорта Shell Eco-marathon, което се проведе в Лондон. В категория \"Прототипи\", задвижвани с електрическа батерия, отборът на Русенския университет - \"Автомобилист\", зае девето място и по този начин изпълни целта си за класиране в топ 10. Младите инженери успяха да изминат с колата си разстояние 472 км с 1 кВтч, като по този начин подобриха резултатите си от миналата година, когато постигнаха 360 км/кВтч. Другият български представител в същата категория – отборът на Професионалната гимназия по селско, горско стопанство и туризъм \"Н. Й. Вапцаров\" в Чепеларе, измина 289 км с 1 кВтч. По този начин учениците заеха 18-о място в крайното класиране, с което също се представиха по-добре от миналата година, когато бяха 22-ри. Миналогодишният победител – френският екип Microjoule- La Joliverie, защити първото си място в категорията с двигател с вътрешно горене и постигна резултат от 2324 км/л. Вторият отбор на Русенския университет – HydRu, които се състезават за пръв път в Shell Eco-marathon в категорията \"Градски тип\", се класира на пето място при колите, задвижвани с водородна горивна клетка. Екипът на столичния Технически университет не попадна в крайното класиране заради проблеми с автомобила си. Общо 147 отбора от 27 държави от цяла Европа участваха в Shell Eco-marathon. По време на състезанието се стекоха над 15 хил. зрители, които имаха възможност да се докоснат до инженерните умения на студенти и ученици. Пистата, където се проведе надпреварата, се намира в непосредствена близост до Олимпийския стадион в Лондон.", "date": "2018.07.09", "title": "Български отбори попаднаха сред най-добрите в Европа на състезание за икономични автомобили"}
{"url": "https://www.dnevnik.bg/bulgaria/2018/07/09/3232456_rabotata_po_zala_na_parlamenta_kudeto_zagina_chovek_e/", "text": "Строителството в бившия партиен дом в София, където се изгражда нова зала на Народното събрание, е спряно докато обектът не бъде обезопасен. Това съобщи Главната инспекция по труда след като охранител загина на строителния обект. Инцидентът е станал в необезопасена шахта и затова ГИТ проверява всички работни места на строежа. Акцент на проверката е осигуряването на безопасност на работните места, в т.ч. обезопасени отвори в конструктивни елементи, използване на безопасно работно оборудване, осигурени мерки срещу падане от височина. Предстои фирмата работодател на жертвата да представи документи, свързани със задълженията по", "date": "2018.07.09", "title": "Работата по зала на парламента, където загина човек, е спряна за обезопасяване"}
{"url": "https://www.dnevnik.bg/sport/2018/07/09/3232453_gergana_topalova_otpadna_na_starta_pri_devoikite_na/", "text": "Българката Гергана Топалова отпадна в първия кръг на турнира за девойки от \"Уимбълдън\". 18-годишната тенисистка загуби с 1:6, 4:6 срещу една от големите фаворитки за титлата - Кори Гауф от САЩ. 14-годишната американка, която е поставена под №3 в основната схема, имаше нужда от 62 минути, за да си осигури място във втория кръг. Гауф преследва втора поредна титла в турнирите от Големия шлем при девойките. През май тенисистката от Делрей бийч, която е сочена за един от най-големите таланти в тениса, спечели \"Ролан Гарос\". Миналата година, когато беше едва на 13 години, тя игра финал на US Open. Гауф реализира четири от деветте си точки за пробив и спаси четири от петте, които се откриха пред Топалова. Американката сервираше солидно, пласира три аса, не допусна двойна грешка и спечели 66% от точките в своите подавания. Топалова имаше повече проблеми с началния удар. Българката допусна четири двойни грешки при два аса и загуби половината от точките в своите сервис геймове. Най-големите й проблеми идваха, когато трябваше да играе на втори сервис - 5 спечелени от общо 18 точки. За Топалова това беше трето участие в турнирите от Големия шлем при девойките. Тя отпадна в първия кръг на Australian Open, след което достигна до втория кръг на \"Ролан Гарос\".", "date": "2018.07.09", "title": "Гергана Топалова отпадна на старта при девойките на \"Уимбълдън\""}
{"url": "https://www.dnevnik.bg/sviat/2018/07/09/3232465_vunshniiat_ministur_na_velikobritaniia_boris_djonsun/", "text": "Външният министър на Великобритания Борис Джонсън също подаде оставка, след като късно снощи това направи и министърът за Брекзит Дейвид Дейвис. Дейвис напусна рано тази сутрин, oбяснявайки, че не може да застане зад позицията на  кабинета за бъдещите отношения с Европейския съюз , вдъхвайки сили на евроскептичните тори, които настояват за \"твърд\" Брекзит. Поводът за оставката на Дейвис бе  споразумението , което правителството постигна след цял ден преговори в резиденцията на премиера в петък. То действително е по-меко от  първоначалните обещания за Мей  за почти цялостно скъсване с правилата на ЕС. Джонсън бе водещо лице на кампанията за излизане от съюза и също е привърженик на \"твърдия\" Брекзит. Първата му реакция на споразумението на кабинета бе едно много нецензурно сравнение, а източници на в. \"Гардиън\" твърдят, че се е решил да напусне след Дейвис, тъй като и двамата са били недоволни от плана на Мей. Макар да не е официална позиция и все още да не е коментирано от Брюксел, въпросното споразумение ще бъде отправна точка за преговорите за отношенията след \"развода\" - а за тях няма много време. ", "date": "2018.07.09", "title": "И Борис Джонсън подаде оставка заради споровете за Брекзит"}
{"url": "https://www.dnevnik.bg/evropa/regioni/2018/07/09/3232167_nadejdite_na_varna_zelena_sreda_informacionni/", "text": "Да задържи младите, да се превърне в още по-силен магнит за хора и да развие IT и аутсорсинг сектора. Това иска Варна, а има добри предпоставки да го постигне, показа дискусията, организирана от Капитал в курорта Златни пясъци. Изграждане на по-добра инфраструктура, развитие на по-зелена среда и привличане на инвеститори са основните идеи на общината. Но надеждите са насочени към новите нискотарифни дестинации, които навлизат на местното летище, както и в подобряването на качеството на живота било то чрез програмата за електрически колелета, за която общината гарантира, че ще се случи, или чрез копирането на модела \"Капана\" във варненския квартал \"Таляна\". В партньорство с близките общини местните власти разчитат да развият също индустриални и логистични паркове, а интерес от потенциални инвеститори не липсва. Недостиг на пари и инфраструктура Варна страда от недостиг на базова инфраструктура, призна кметът Иван Портних, когато стана дума за скорошните наводнения в града. \"Тези проблеми не са от вчера и решаването им зависи от намирането на начини на финансиране\", каза Портних и добави, че общината има проектна готовност. Разработени са проекти за разделянето на битовата от дъждовната канализация в централната градска част, за изграждането на нов колектор и т.н., като общата стойност на тези инвестиции е около 100 млн. лв. Според него общината се стреми да оптимизира общинския бюджет, да работи по-ефективно по линия на европейските проекти и програми и с подкрепата на правителството е успяла да генерира ресурс, с който да наложи добро темпо на обновяване на града през последните 2-3 години. През тази година бюджетът на града е близо 400 млн. лв., каза Портних (това включва и заемите от държавата). Алтернативите Туризмът и морската индустрия са ключови сектори за икономиката на Варна, но на база на човешкия потенциал, който градът има, работим активно за развитието на други алтернативни сектори като IT и аутсорсинг, каза кметът на общината Иван Портних. Вярваме, че този сектор има огромен потенциал, добави той. Около 3300 души във Варна работят в IT сектора по данни към 2016 г., но броят им трябва да се увеличи. Информационните технологии трябва да са основен фокус, когато говорим за възможностите за оставане на младите хора в града, посъветва и Петър Ганев, старши изследовател в Института за пазарна икономика. Всички успешни региони се дължат на бум на успешни млади и образовани хора, които остават или се връщат и които генерират идеи в икономически и социален план и така променят облика на града, посочи той. Варна е един от едва трите града в страната освен София и Пловдив, които не губят млади хора и населението расте. Една от причините за тази силна демография е наличието на добри висши училища. Градът има шест университета и три колежа, в които учат около 40 хил. студенти. Запазването на качеството на образованието обаче е ключово, за да не се обърне тенденцията, смята Ганев. За да се превърне в иновативен хъб, Варна ще може да се възползва от няколко нови инструмента, които Фондът на фондовете предстои да пусне, стана ясно от думите на Светослава Георгиева, изпълнителен директор на фонда. Сред тях са първите стартъп акселератори, които трябва да започнат скоро, както и Фондът за технологичен трансфер, който цели да въведе в практиката технологични решения от университетите и фирмите с развойна дейност в областта на биотехнологиите, нанотехнологиите и други перспективни сектори. Фондът ще инвестира поне 30 млн. евро под формата на дялови инвестиции. Подборът на фонд мениджъри се очаква да започне през есента и през първата половина на 2019 г. инструментът да е налице, каза Георгиева. Градска среда Друг инструмент на Фонда на фондовете може да помогне за развитието на самия град. Малко над 350 млн. лв. са предвидени да бъдат предоставени като инвестиционни заеми за развитие на градската среда, енергийната ефективност и проекти в областта на туризма и културното наследство, посочи Георгиева. В момента тече процедура за подбор на фонд мениджъри на Фонда за градско развитие, а самите средства трябва да са на разположение за проекти до края на годината. Към тях ще бъдат добавени минимум 30% частно съфинансиране от финансовите посредници, а заемите, които ще бъдат предоставяни, ще са до 20 млн. лв., добави тя. Със средствата ще се финансират проекти за развитие на канализация, градска мобилност и индустриални зони, енергийна ефективност на сгради, както и регионални проекти, инициирани от няколко общини, за дейности около културни обекти, които предлагат услуги на туристите и имат възвращаемост. Последният елемент е насочен и към частния сектор, уточни Георгиева. Новите туристи Варна я чака и промяна в туристическата индустрия с навлизането на нискобюджетните полети, каза Улрих Хеппе, главен изпълнителен директор на \"Фрапорт туин стар еърпорт мениджмънт\", която е концесионер на летище Варна. Повече хора идват сами, не на пакетен туризъм, наемат си квартири през airbnb. През 2016 г. летището е отчело 22% ръст на входящите полети, с нови 16.6% са се увеличили те през миналата година. Ръстът ще продължи и тази година, като очакваме 15% увеличение, каза Хеппе. По думите му основният двигател на този растеж са нискобюджетните компании, като до Варна вече летят всичките седем, а полетите им тази година ще нараснат с 50%. За първи път трафикът ще надвиши 2 млн. души, добави той. Индустриален гръбнак Образованието, IT секторът и туризмът предлагат големи възможности за растеж на Варна, но не трябва да забравяме, че регионът има много силен индустриален гръбнак, каза изпълнителният директор на \"Девня цимент\" Аксел Конрадс. Със заводите си \"Агрополихим\", \"Солвей Соди\" и \"Девня цимент\" Девня е практически вторият икономически център на Варна. Всички тези предприятия обаче зависят изцяло от инфраструктурата, а там има възможности за подобрения, включително изграждането на магистрала, която да свързва Варна със София, припомни Конрадс. Зелена Варна Варна се развива позитивно, но има много по-голям потенциал, който може да се използва, посочи Юри Катанов, член на Асоциацията на собствениците на бизнес сгради в България. Той посъветва местната власт да помисли какво търсят младите хора, за да ги задържи в града, и уточни: \"Младите се интересуват от модерни неща - от чист въздух, чиста природа, интересуват се от зелен транспорт, от възможността да пътуват със самолети до цял свят, от грижа за децата и здравеопазване.\" Според него, ако ги има тези неща в града, бизнесът ще получи това, което иска – позитивни хора с амбиции, които искат да творят нови неща. Един от фокусите на общината е зеленият транспорт, стана ясно по време на дискусията. През тази и следващата година предстои въвеждането на две сини зони в центъра на града, където паркирането за електромобили ще е безплатно и където ще бъдат изградени 22 зарядни станции. Общината е подготвила и проект за изграждане на система за електрически велосипеди. Предстои и изграждането на два буферни паркинга, каза директорът на \"Общински паркинги и синя зона\" Младен Иванов. Въвеждането на синя зона е отлично решение, но то няма да реши фундаменталния проблем с липсата на място за паркиране при растящ град, посочи Конрадс. По думите му най-добият начин да се намали индивидуалният трафик е добре организираният обществен транспорт. Предстои въвеждането на нова транспортна схема, защото в момента има линии, които почти напълно се припокриват, увери Иванов. По думите на Конрадс пък градът има възможност да стане изгряващата звезда на България.", "date": "2018.07.09", "title": "Надеждите на Варна: зелена среда, информационни технологии, по-добра инфраструктура"}
{"url": "https://www.dnevnik.bg/photos/2018/07/09/3232227_fotogaleriia_novata_antichna_serdika_veche_se_rushi/", "text": "Реставрираните, консервирани и открити преди около две години части от антична Сердика при столичното Ларго вече се рушат на много места. След ремонта на стойност над 17.7 млн. лв. (повечето от които евросредства) част от завършващите червени плочи върху новите новите надзиди са нацепени, счупени, а на места липсват. Потърсени от \"Дневник\" за причините това да се случва, от Министерството на културата обещаха писмен отговор в следващите дни.  От Столичната община, която според   на обекта и да го   в следващите 10 г., коментираха, че още не са го получили за стопанисване. Оттам изразиха очакване при предаването комплексът да е \"перфектен вид\". Процедурата по предаването на собствеността се забави,тъй като през март  , а ", "date": "2018.07.09", "title": "Фотогалерия: Новата антична Сердика вече се руши"}
{"url": "https://www.dnevnik.bg/bulgaria/2018/07/09/3232433_navodnenie_zatvori_za_kratko_putia_sofiia-varna_niama/", "text": "Няколко автомобили закъсаха на главния път София - Варна днес, след като в района между великотърновските села Козаревец и Кесарево паднаха 85 литра дъжд на квадратен метър. Това съобщи БНР, с уточнение, че водата на платното е достигнала 50 см. След като беше затворен за няколко часа, главният път вече е отворен и проходим. От областната управа на Велико Търново обявиха, че няма пострадали хора и излезли реки от коритата си. За няколко часа беше затворен и участък от пътя в района на село Голец, област Ловеч, след като беше наводнен от силните валежи. Наводнени участъци има все още на пътя Ловеч – Угърчин, а движението между селата Радювене и Катунец все още е ограничено. Областният управител на Ловеч Георги Терзийски съобщи за БНР, че в района няма бедстващи хора и населени места.", "date": "2018.07.09", "title": "Наводнение затвори за кратко пътя София - Варна, няма пострадали"}
{"url": "https://www.dnevnik.bg/evropa/2018/07/09/3232464_taiani_predlaga_na_libiia_suzdavane_na_cheren_spisuk/", "text": "По време на посещението си в Триполи днес председателят на Европейския парламент Антонио Таяни подчерта нуждата от създаване на \"черен списък\" за главните трафиканти на мигранти с цел успешна борба с трафика в Европа и Африка, предаде \"Франс прес\". \"Трябва да се създаде \"черен списък\" на големите трафиканти, въз основа на който полицията и провоохранителните органи в Африка и Европа да могат да си сътрудничат в името на една обща цел\", заяви на пресконференция Таяни и добави, че тези трафиканти са \"терористи, трафиканти на оръжие и на хора\". \"Ако не пристъпим към унищожаването на престъпните организации, ще бъде доста трудно да се борим с нелегалната миграция\", допълни той. Таяни постави въпроса на среща с министър-председателя на Правителството на националното единство на Либия Файез ел Сарадж. Той посочи, че е разговарял с либийски представител за важността на охраната на южните граници на Либия, за да се ограничи потокът от мигранти, пристигащи в страната с цел да предприемат рисковано пътуване през Средиземно море. Сред темите на разговорите между двамата бяха сътрудничеството в икономическата сфера, здравеопазването и областта на висшето образование. В политически план Таяни посочи, че ЕС е готов да помогне на Либия в свикването на скорошни избори, по-конкретно за \"техническата подготовка\", и да изпрати наблюдатели, които да проследят хода на гласуването. \"От Либия зависи да насрочи дата за избори, а не от нас\", каза той, без да прави намек за срещата в Париж. В края на май френският президент Еманюел Макрон събра в Париж основните действащи лица в либийската криза и получи обещание за провеждане на президентски и парламентарни избори на 10 декември. /БТА", "date": "2018.07.09", "title": "Таяни предлага на Либия създаване на \"черен списък\" за трафиканти на мигранти"}
{"url": "https://www.dnevnik.bg/sport/2018/07/09/3232480_federer_stigna_ekspresno_chetvurtfinalite_v_london/", "text": "Носителят на 20 титли от Големия шлем Роджър Федерер е първият четвъртфиналист в мъжкия \"Уимбълдън\". Осемкратният шампион в турнира записа поредната си безпроблемна победа, след като надигра французина Адриан Манарино с 6:0, 7:5, 6:4 за 105 минути. Федерер стигна до финалната осмица в Лондон за 14-и път в последните 15 години и общо за 15-и при 19-ото си участие. 36-годишният швейцарец се класира за четвъртфиналите без загубен сет и без допуснат пробив. Той е дал общо 36 гейма на съперниците си в първите четири кръга - Душан Лайович, Лукаш Лацко, Ян-Ленард Щруф и Манарино. Федерер изигра брилянтен първи сет срещу французина. Световният №2 го спечели за 16 минути, като даде едва пет точки на опонента си. Три от тях дойдоха в последния гейм, когато швейцарецът сервираше, за да затвори сета на нула. Манарино дори стигна до точка за пробив, но шампионът я спаси и взе първата част без загубен гейм. Във втората французинът значително стабилизира сервиса си. Той отново не получаваше шансове в подаванията на Федерер и в този сет дори не стигна до точка за пробив. Манарино се задържаше в сета до 5:5. Тогава рекордьорът по титли в Лондон все пак успя да пробие и след това да приключи сета с експресен гейм на нула. В третата поставеният под №22 Манарино оказа най-голяма съпротива. Французинът дори стигна до три \"скрити\" сетбола при 4:3, два от които поредни. Федерер обаче спаси и трите точки за пробив и обърна гейма. Веднага след това швейцарецът реализира ключовия пробив, след което приключи мача с още един сервис гейм на нула. Рекордьорът по титли от Големия шлем завърши двубоя с 12 аса, 67% вкаран първи сервис и 90% спечелени точки след първи сервис. Той загуби едва 17 от 76-те точки, които бяха разиграни в подаванията му, и излезе победител в 47 от 100-те, в които посрещаше. Швейцарецът пласира 44 уинъра срещу 18 за Манарино. Световният №2 допусна и по-малко непредизвикани грешки, въпреки че беше по-агресивният тенисист на корта - 20 срещу 21. В опит да се класира за пети пореден и общо 13-и полуфинал в \"Уимбълдън\" Федерер ще срещне победителя от мача между Кевин Андерсън и Гаел Монфис.", "date": "2018.07.09", "title": "Федерер стигна експресно четвъртфиналите в Лондон"}
{"url": "https://www.dnevnik.bg/biznes/2018/07/09/3240979_makron_obeshta_silni_i_hrabri_resheniia_za_namaliavane/", "text": "Френският президент Еманюел Макрон събра двете камари на френския парламент, в които влизат над 900 парламентаристи, във Версайския дворец край Париж и произнесе пред тях реч, в която направи преглед на свършеното от него за първата му година като държавен глава, предадоха световните агенции, цитирани от БТА. Той представи и бъдещите си намерения, свързани с плановете за намаляване на държавните разходи. Макрон посочи, че неговото правителство ще представи в идните седмици нови решения в тази посока, които ще са \"силни и храбри\". \"Не може да има намаляване на фискалната тежест или развитие на инвестициите без да забавим непрестанното увеличение на нашите разходи\", каза френският президент. Той припомни, че всеки иска намаляване на данъците, но никой не иска да поема отговорност, когато се вземат решения в тази насока. Франция в края на юни официално излезе от процедурата за прекомерен дефицит, започната срещу нея от Европейската комисия през 2009 г. Според прогнозите след 2.6% от БВП през 2017 г., френският дефицит ще достигне 2.3 сто през настоящата година и 2.8 процента през 2019 г. В речта си Макрон каза още, че истинската граница в Европа е тази, която разделя прогресистите и националистите, и предупреди, че противопоставянето между тях ще е в центъра на европейските избори догодина. Правейки равносметка на първата си година като президент, Макрон призна че не може да направя всичко и да успее във всичко. Речта на френския президент продължи 90 минути. В нея той защити решението си да премахне данъка върху богатство, което накара опонентите му да го нарекат \"президент на богатите\". \"Една политика в полза на бизнеса не е политика в полза на богатите\", каза Макрон. Президентът говори и за нуждата от реформи, които да подготвят хората за промените в технологиите и за изискванията на работните места. На критиците, които бойкотираха речта му днес, той каза, че ще поиска промяна в конституцията, така че парламентаристите да могат да дебатират с президента по време на подобни общи парламентарни сесии.", "date": "2018.07.09", "title": "Макрон обеща силни и храбри решения за намаляване на държавните разходи"}
{"url": "https://www.dnevnik.bg/photos/2018/07/09/3232203_snimka_na_denia_kotka_v_cvetovete_na_dugata/", "text": "Котка е осветена от слънчева светлина, която преминава през аквариум в апартамент в сибирския град Красноярск", "date": "2018.07.09", "title": "Снимка на деня: Котка в цветовете на дъгата"}
{"url": "https://www.dnevnik.bg/sviat/2018/07/09/3240993_frenski_policai_ubiha_muj_napadnal_minuvachi_s_noj/", "text": "Френски полицаи ликвидираха мъж, опитал се да нападне с нож хора в град Вик сюр Ен в Северна Франция, съобщи регионалният вестник\"Курие пикар\", цитиран от ТАСС. Според вестника екстремистът викал \"Аллах ахбар\" (\"Аллах е велик\"). Минувачите, които го видели, побързали да се скрият по домовете си. Тогава престъпникът започнал да нанася силни удари с нож по паркираните наоколо коли. Той успял да нахлуе в един от близките домове и устроил там погром. Според очевидци нападателят бил \"крайно агресивен\" и \"изглеждал като човек под влияние на наркотици\". Пристигналите на мястото на произшествието полицаи го улучили няколко пъти с електрошокови патрони от пистолет \"Тайзер\". В резултат на попаденията сърцето на нападателя спряло. Полицаите не успели да го спасят и той починал на място.", "date": "2018.07.09", "title": "Френски полицаи убиха мъж, нападнал минувачи с нож"}
{"url": "https://www.dnevnik.bg/sviat/2018/07/09/3240995_novite_turgovski_barieri_sa_osnovniia_risk_za/", "text": "Президентът на Европейската централна банка (ЕЦБ) Марио Драги заяви днес, че новите търговски бариери са основният риск за европейската икономика, предаде \"Асошиейтед прес\", цитирана от БТА. Пред Европейския парламент той обяви, че банката е решила да прекрати в края на годината програмата си за стимулиране в размер на 2.4 трлн. евро, защото инфлацията вече отговаря на заложената цел от ЕЦБ - малко под 2 на сто. В същото време икономическият растеж е създал 8.4 милиона работни места от средата на 2013 година. Сега рисковете \"са свързани основно със заплахата от засилен протекционизъм\", каза Драги, визирайки наложените от американския президент Доналд Тръмп  мита върху вноса на стомана и алуминий,  и редица китайски стоки, което доведе до ответни действия на Китай, ЕС и други страни. Действията на Тръмп подчертават значението на националните интереси и сделките между отделните страни, вместо да поставят търговските въпроси в международни рамки като Световната търговска организация. Драги заяви, че \"един силен и единен Европейски съюз може да помогне за извличането на ползи от икономическата отвореност, като същевременно защитава гражданите си от неконтролираната глобализация\". Президентът на Европейската централна банка заяви пред комисията по икономически и финансови въпроси на Европейския парламент, че ЕЦБ ще вземе решение дали да продължи да приема по изключение гръцки държавни ценни книжа като залог и след края на гръцката спасителна програма, след като Банката извърши оценка на устойчивостта на гръцкия дълг, съобщава атинският \"Та неа\". Драги е заявил, че ЕЦБ ще направи своя оценка на устойчивостта на гръцкия дълг, както и оценка на управлението на риска, след одобрение на последното решение на Еврогрупата от националните парламенти на еврозоната и след необходимите решения на Управителния съвет на Европейския механизъм за стабилност.", "date": "2018.07.09", "title": "Новите търговски бариери са основния риск за европейската икономика, смята Марио Драги"}
{"url": "https://www.dnevnik.bg/sport/2018/07/09/3241000_bufon_shte_se_dokazva_s_transfera_si_v_psj/", "text": "Вратарят Джанлуиджи Буфон беше представен официално като футболист на ПСЖ, с който подписа договор преди няколко дни. Легендарният  италиански футболист напусна \"Ювентус\"  след края на миналия сезон, след като игра 17 години за \"Старата госпожа\", и реши да премине в тима от Париж, търсейки ново предизвикателство. Въпреки че е на 40 години, Буфон смята, че има какво да доказва в играта. \"Идвам в Париж с детски ентусиазъм и точно така ще играя. Винаги съм търсел предизвикателствата във футбола, такава беше за мен и първата ми тренировка с отбора. Дори ми беше интересно да чуя нов език\", каза Буфон на пресконференция. Италианският вратар обясни, че никой в ПСЖ не му е обещал титулярното място, а той ще трябва да се бори за него. Според вратаря конкуренция с Алфонс Ареола и Кевин Трап. \"Ясно е, че съм на 40 години, но мисля, че физическата ми форма е добра. Искам да докажа, че още съм велик вратар и смятам, че ПСЖ ми дава такава възможност. За мен Шампионската лига не е фикс идея, но бих се радвал да я спечелим\", каза  Буфон . Той спечели седем поредни титли с \"Ювентус\" и общо девет, като \"бианконерите\" са хегемон в Италия. Същата е ситуацията с ПСЖ във Франция – пет титли за шест сезона. С преминаването си в Париж вероятно Буфон ще опита за последен път да спечели Шампионската лига, където с \"Ювентус\" игра три финала игра, но загуби и трите - срещу \"Милан\" (2003), \"Барселона\" (2015) и \"Реал\" (2017).", "date": "2018.07.09", "title": "Буфон ще се доказва с трансфера си в ПСЖ"}
{"url": "https://www.dnevnik.bg/sviat/2018/07/09/3240988_merkel_poiska_mnogostranni_pravila_za_svetovnata/", "text": "Германският канцлер Ангела Меркел подчерта необходимостта от многостранни правила за световната търговия след среща с китайския премиер Ли Къцян днес в Берлин, предаде ДПА, цитирана от БТА. Германия и Китай се придържат към правилата на Световната търговска организация, каза тя, без да споменава конкретно изострящи се търговски конфликт със САЩ. В разговорите ни бяха повдигнати теми като състоянието на човешките права в Китай и условията за работа на неправителствените организации, каза канцлерът. \"Нашето сътрудничество ни позволява да обсъждаме открито противоречиви теми\", посочи тя на съвместна пресконференция с Ли. Китайският премиер отхвърли твърденията за влошаване на положението с правата на човека в Китай и настоя, че в действителност става тъкмо обратното. Разговорите с Германия по въпроса ще продължат, каза той. \"Ние сме напълно готови за диалог по правата на човека при равни условия\", допълни Къцян. Меркел похвали отварянето на китайските финансови пазари и факта, че германските компании, особено в автомобилния сектор, сега могат да запазят дялове в смесените дружества над 50 на сто. Тя отбеляза решението на китайския производител КАТЛ (CATL) да създаде голям завод за батерии за електрически автомобили в Ерфурт, Източна Германия. Германският производител БМВ обяви едновременно, че ще купува батерии на стойност от 1.5 милиарда евро от завода. Няколко компании подписаха 22 споразумения за засилено присъствие на бизнеса си в Китай по време на правителствените консултации на високо равнище, допълва ДПА. Също така в дневния ред на китайско-германските разговори бе и нарастващият световен търговски протекционизъм. Водещи германски предприемачи искаха да видят на срещата между двете световни износителки в света ясен политически сигнал, отхвърлящ увеличаването на търговските бариери, както и сигнал за по-голям достъп до пазара на Китай, отбелязва ДПА. Правителствените консултации се проведоха на фона на повишенията на митата между САЩ и Китай, двете най-големи икономики в света, с нарастващи опасения от търговска война с глобални последици.", "date": "2018.07.09", "title": "Меркел поиска многостранни правила за световната търговия"}
{"url": "https://www.dnevnik.bg/sviat/2018/07/09/3241003_britanskiiat_ministur_na_otbranata_obvini_rusiia_v/", "text": "Русия извърши нападение, което доведе до смъртта на британски гражданин от \"Новичок\", заяви днес в парламента британският министър на отбраната Гавин Уилямсън след смъртта на 44-годишна британка от отравяне с нервнопаралитичното вещество \"Новичок\", предаде \"Ройтерс\", цитирана от БТА. \"Простата действителност е, че Русия е извършила нападение на британска земя, което е довело до смъртта на британски гражданин. Смятам, че светът ще се обедини с нас в осъждането на станалото\", каза министърът. Според полицията починалата Доун Стърджис е държала предмет, заразен с \"Новичок\" в южноанглийския град Еймсбъри, на няколко километра от мястото, където руският двоен агент Сергей Скрипал и дъщеря му Юлия бяха атакувани със същото вещество през март в Солсбъри. Руското посолство във Великобритания заяви, че ще третира инцидента с отравянето на Стърджис в Еймсбъри като антируска провокация при липса на достъп до разследването. \"Без достъп до данните от разследването и до нашите двама граждани (Сергей и Юлия Скрипал) ще смятаме инцидентите в Солсбъри и Еймсбъри за безотговорна антируска провокация от властите в Лондон\", се казва в изявление на посолството.", "date": "2018.07.09", "title": "Британският министър на отбраната обвини Русия в убийство на британски гражданин"}
{"url": "https://www.dnevnik.bg/photos/2018/07/09/3232201_fotogaleriia_svetovnite_snimki_na_denia_za_07_juli_2018/", "text": "Хора, облечени в традиционни за Германия костюми, по време на 73-то издание на парада \"gaufest\" в Мурнау, Германия.", "date": "2018.07.09", "title": "Фотогалерия: Световните снимки на деня за 07 юли 2018"}
{"url": "https://www.dnevnik.bg/sviat/2018/07/09/3241008_trump_shte_poseti_velikobritaniia_vupreki/", "text": "Белият дом заяви, че президентът Доналд Тръмп продължава да очаква с нетърпение предстоящата си среща с британския премиер Тереза Мей тази седмица въпреки броженията в британското правителство заради Брекзит, предадоха \"Асошиейтед прес\" и ТАСС, цитирани от БТА. Снощи и днес заради разногласия по стратегията за излизането от ЕС оставки подадоха министърът за Брекзит  Дейвид Дейвис  и външният министър  Борис Джонсън . \"Президентът продължава да очаква с нетърпение работното си посещение и срещата си с премиера (Тереза Мей) на 13 юли и по-нататъшното укрепване на специалните отношения между САЩ и Великобритания\", заяви говорителят на Белия дом Сара Сандърс в отговор на въпрос. По време на посещението Тръмп ще бъде също приет от британската кралица Елизабет Втора. Посланикът на САЩ във Великобритания Робърт Джонсън заяви, че Тръмп и Мей \"ще обсъдят въпроса за отношенията с Русия\" и възможността за сключване на двустранно търговско споразумение.", "date": "2018.07.09", "title": "Тръмп ще посети Великобритания въпреки правителствената криза"}
{"url": "https://www.dnevnik.bg/razvlechenie/2018/07/09/3241010_djustin_biibur_se_sgodi/", "text": "Идолът на хиляди тийнейджъри по света Джъстин Бийбър се сгоди. Канадският певец е предложил брак на манекенката Хейли Болдуин, предаде Би Би Си. Тя е на 21 години и е дъщеря на актьора и продуцент Стивън Болдуин. Според сайта TMZ Бийбър направил предложението по време на вечеря на Бахамските острови. Двамата са били заедно преди певецът да започне връзка с колежката си Селена Гомез, а след нейния край, се събрали отново, уточнява изданието.", "date": "2018.07.09", "title": "Джъстин Бийбър се сгоди"}
{"url": "https://www.dnevnik.bg/skorost/avtomobilna_industriia/2018/07/09/3241016_bmv_obiavi_che_shte_triabva_da_vdigne_cenite_na/", "text": "Германският автомобилен концерн БММ обяви, че ще бъде принуден да вдигне цените на своите EC Ю Ви (SUV) модели, които произвежда в САЩ и продава в Китай заради по-високите мита, предаде \"Асошиейтед прес\", цитирана от БТА. Става дума основно за популярни модели като Х5 и Х6. Китай повиши вносните мита върху колите от САЩ до 40% във връзка с по-високите мита за китайски стоки на стойност 34 милиарда долара, въведени от президента Доналд Тръмп. Германската информационна агенция ДПА съобщи, че баварската компания \"не е в състояние да запълни изцяло това увеличение на митата\". БМВ произвежда колите си в Южна Каролина, където дава работа на 10 000 души. Автомобилите от там се изнасят за 140 страни, което прави БМВ най-големият износител на автомобили в САЩ, отбелязва АП.", "date": "2018.07.09", "title": "БМВ обяви, че ще трябва да вдигне цените на произвежданите в САЩ модели"}
{"url": "https://www.dnevnik.bg/photos/snimka_na_denia/2018/07/09/3240860_snimka_na_denia_da_koroniasash_turciia/", "text": "Турция започва пътуване, с което ще стане по-силна страна с по-силно правителство, каза президентът Реджеп Тайип Ердоган на церемонията, която го превръща в държавен глава с разширени правомощия.", "date": "2018.07.09", "title": "Фотогалерия: Да коронясаш Турция"}
