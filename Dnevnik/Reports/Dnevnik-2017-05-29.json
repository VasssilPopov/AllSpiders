{"url": "http://www.dnevnik.bg/skorost/2017/05/29/2977585_nisan_h-trail_poluchi_2-litrov_turbodizel/", "text": "Три години след дебюта си \"Нисан\" Х-Trail се сдоби с нов 2-литров дизелов двигател. Новият мотор развива мощност 177 конски сили и има 380 Нм максимален въртящ момент. С новия агрегат \"Нисан\" Х-Trail вече може да предложи на клиентите си най-търсената у нас комбинация от дизелов двигател, автоматична скоростна кутия и задвижване на четирите кола 4х4.В случая автоматичната трансмисия е безстепенна вариаторна, която в \"Нисан\" наричат Xtronic CVT. Автоматичната трансмисия има 7 виртуални предавки, които могат да се сменят ръчно чрез селектора на централния тунел.Новият 2-литров двигател може да се комбинира и с 6-степенна механична скоростна кутия, също с двойно задвижване. Системата 4х4 в \"Нисан\" Х-Trail се нарича All-Mode 4x4-i и дава възможност на водача да избира чрез въртящ се бутон на централния тунел един от три режима на работа.При първия режим 2WD тягата се предава само към предните колела за максимална ефективност и за икономия на гориво. Този режим е подходящ за суха настилка, когато не е необходимо допълнително сцепление. В режим AUTO електрониката постоянно следи и регулира автоматично баланса на въртящият момент между предния и задния мост, осигурявайки най-доброто сцепление.Режимът LOCK може да се включи при скорост до 40 км/ч, при което тягата от двигателя се разпределя поравно (50:50) между осите. Този режим е за движение извън пътя в кални коловози, в пресечени местности или при прекосяване на реки.Благодарение на мощния 2-литров турбодизелов двигател и системата All-Mode 4x4-i, \"Нисан\" Х-Trail може да тегли прикачен товар с тегло до 2000 кг при модела с 6-степенна механична скоростна кутия и до 1650 кг при версията с автоматичната трансмисия CVT, което го превръща в подходящ за теглене на каравани и лодки.С новия 2-литров турбодизелов двигател, в комбинация с автоматичната скоростна кутия и задвижването 4х4, \"Нисан\" Х-Trail е станал още по-атрактивен и се очаква да привлече нови клиенти. Новият мотор осигурява по-динамично ускорение както при потегляне от място, така и при изпреварване с ограничена видимост. Благодарение на големия въртящ момент, автоматичната трансмисия CVT се държи не като типична вариаторна кутия, а много наподобява на автоматик с хидравличен преобразувател.Освен това автоматичната трансмисия осигурява голямо удобство при придвижване в града, където не се налага да се превключват предавки. С новия мотор \"Нисан\" Х-Trail не среща никакви затруднения и извън пътя, тъй като по-голямата тяга му помага по-лесно да се справи с препятствията.Във външния вид на \"Нисан\" Х-Trail не са настъпили промени. Моделът предлага комфортен интериор за 5 или 7 пътници, като 7-местната версия има възможност за ползване на данъчен кредит. Новият двигател се предлага само в най-високото ниво на оборудване \"Ултимейт\", като с 4х4 и 6-степенна ръчна кутия цената е 69 680 лева, а версия с автоматична трансмисия и 4х4 е 72 380 лева.Нивото \"Ултимейт\" включва богато серийно оборудване, като електрическа врата на багажника, електрически отварящ се панорамен покрив, кожена тапицерия с двоен шев, LED интериорно осветление и черна гланцова облицовка с метални акценти, подгряване на предните седалки и мултимедийна система със 7-инчов сензорен екран, която включва цифрово радио, Bluetooth и др. За сигурността на пътниците \"Нисан\" Х-Trail е оборудван с всеобхватна гама от модерни и интелигенти системи за безопасно управление, сред които система от 4 камери за по-лесно маневриране и паркиране.", "date": "2017.05.29", "title": "\"Нисан\" Х-Trail получи 2-литров турбодизел"}
{"url": "http://www.dnevnik.bg/detski_dnevnik/2017/05/29/2979063_dnes_e_nacionalnoto_vunshno_oceniavane_po_chujd_ezik/", "text": "Днес е националното външно оценяване по чужд език за седми клас и поредната матура по желание за абитуриентите. Работите на седмокласниците ще се оценяват с точки, а тези на зрелостниците - по шестобалната система.Матурата е по математика и започва в 8.00 часа. Изпитът е разделен на модули, а на дванадесетокласниците не се позволява да влизат в изпитните зали с мобилни телефони и собствени химикалки. Изпитът е по желание след двете задължителни матури. На тази по български език и литература се явиха над 52 хил. ученици.Изпитът за седми клас започва в 10.00 часа. Това е третото външно оценяване за учениците - преди дни те се явиха на изпити по български език и литература.", "date": "2017.05.29", "title": "Днес е националното външно оценяване по чужд език за седмокласниците"}
{"url": "http://www.dnevnik.bg/sport/2017/05/29/2979111_voleibolistite_se_nasochiha_s_pobeda_kum_svetovnata/", "text": "Съставът на националния отбор по волейбол за началото на Световната лига е ясен. Това заяви селекционерът Пламен Константинов след втората победа срещу Китай.Българският отбор отново се наложи с 3:0 (25:19, 25:23, 25:23) срещу азиатците в приятелска среща във Варна. В състава бяха направени промени спрямо предния мач, като Константинов започна с Георги Сеганов, Цветан Соколов, Николай Пенчев, Тодор Скримов, Теодор Тодоров, Виктор Йосифов и либерото Владислав Иванов.", "date": "2017.05.29", "title": "Волейболистите се насочиха с победа към Световната лига, Константинов е наясно със състава"}
{"url": "http://www.dnevnik.bg/sport/2017/05/29/2979116_rafael_nadal_zapochva_pohoda_kum_deseta_titla_ot_rolan/", "text": "Кралят на клея Рафаел Надал започва днес своя поход към историческа десета титла от \"Ролан Гарос\". За пръв път от три години насам испанският тенисист влиза като фаворит за трофея в Париж, а първият му съперник ще бъде непредсказуемият французин Беноа Пер .Надал, който в събота ще навърши 31 години, изживява истински ренесанс през този сезон и отново напомня за непобедимата машина на червени кортове, която вдигна девет титли и записа 66 победи в 67 мача при първите си десет участия във френската столица.В Australian Open испанецът стигна първия си финал в Големия шлем от три години насам, а в момента прави един от най-силните сезони на клей в кариерата си. Той постигна 17 победи в първите си 17 мача на червени кортове, като спечели за десети път титлата в Монте Карло, за десети път титлата в Барселона и за пети път титлата в Мадрид.Победната му серия беше спряна от Доминик Тийм в четвъртфиналите на мастърса в Рим, но това по никакъв начин не промени впечатленията от представянето на левичаря от Майорка и очакванията да бъде главният претендент за купата на мускетарите.Форхендът на Надал - най-силното оръжие, което червените кортове някога са виждали, отново работи на познатото страхотно ниво, а в допълнение началният удар на испанеца е видимо подобрен от началото на сезона.При формата, която тази година показват лидерът в световната ранглиста Анди Мъри и миналогодишният шампион в Париж Новак Джокович, Надал е абсолютен фаворит на букмейкърите и специалистите.\"Не мога да си представя различен победител от Рафа Надал\", заяви трикратният шампион в Париж Матс Виландер. Извън испанеца той заложи на шампиона от 2015 г. Стан Вавринка, а другите двама, които според шведа имат солидни шансове, са Джокович и Тийм.Надал има едва две загуби в досегашните си 74 мача на \"Ролан Гарос\" - през 2009 г., когато травми в колената предизвикаха поражение от Робин Сьодерлинг в осминафиналите, и през 2015 г., когато в четвъртфиналите срещу Новак Джокович изигра най-слабия си мач в Париж.През миналия сезон испанецът започна с две убедителни победи, но беше принуден да се оттегли заради контузия в китката преди двубоя си от третия кръг срещу Марсел Гранойерс.\"Не мога да кажа дали той е извървял целия път обратно до най-добрата форма в кариерата си, но в момента играе страхотен тенис. Преди две години срещу Джокович беше първият път, когато видях Рафа да изглежда сякаш не иска да бъде на корта. Миналата година той се оттегли в третия кръг. Това крие известна несигурност, но в момента никой не играе по-добре на клей от него\", коментира Джон Макенроу.Въпреки че е рекордьор по титли от \"Ролан Гарос\" и ще играе с френски тенисист, организаторите изненадващо решиха да поставят Надал на втория по големина корт - \"Сюзан Ленглен\", докато по същото време на централния корт \"Филип Шатрие\" ще играят Джокович и Гранойерс.Участието си днес започва и миналогодишната шампионка при дамите Гарбине Мугуруса, а на корта ще бъдат още Александър Зверев, Давид Гофен, Милош Раонич, Марин Чилич, Каролина Плишкова и Каролин Вознячки.", "date": "2017.05.29", "title": "Рафаел Надал започва похода към десета титла от \"Ролан Гарос\""}
{"url": "http://www.dnevnik.bg/bulgaria/2017/05/29/2979135_spored_radan_kunev_stenogramata_za_ktb_shte_pridizvika/", "text": "\"Боя се, че след публикуването на стенограмата за КТБ тя ще предизвика разочарование, защото на този Консултативен съвет за национална сигурност (КСНС) не се случи нищо важно\". Това заяви лидерът на ДСБ в оставка Радан Кънев пред Би Ти Ви. Той уточни, че говори за стенограмата от заседанието на 29 юни 2014 г.По думите му седмица преди въпросната среща при президента e имало друга такава в сградата на БНБ, където е било взето решението дали да има банкова ваканция. Той добави, че по време на заседанието на КСНС не е имало никакъв дебат.Кънев каза още, че вече е дал писменото си съгласие . Според него решението на съда, че  е достатъчно основание тя да бъде показана на обществото.\"За самия грабеж на КТБ беше създадена анкетна комисия в парламента, в която обаче всичко се замиташе. Решението на проблема е в ръцете на прокуратурата\", заяви Радан Кънев.Той разкритикува работата на правителството и Народното събрание. По думите му все още няма внесен нито един законопроект за 1 месец, а някои хора \"са се обединили заради трапезата\", визирайки \"Обединени патриоти\".\"Тежката криза, в която е реформаторската десница, трябва да се разглежда като част от дългия път в изграждането на дясната алтернатива на ГЕРБ. Докато нямаме обща позиция към ГЕРБ, колкото и документи да подписваме, единни няма да бъдем. Ако гледаме днешното поведение на Захариева, Борисов, Цветанов и Цачева, те не са ни приятели\", добави Кънев.", "date": "2017.05.29", "title": "Според Радан Кънев стенограмата за КТБ ще придизвика разочарование, защото няма нищо важно в нея"}
{"url": "http://www.dnevnik.bg/na_put/2017/05/29/2973110_kak_da_budat_spaseni_zapustelite_istoricheski_sgradi/", "text": "За да запази необитавани исторически сгради, Италия реши да ги раздаде безплатно. Над 100 постройки, между които замъци, къщи и кули, ще бъдат предоставени за стопанисване в опит страната да насърчи \"бавния туризъм\" и да изкуши жителите на големите градове, пише италианският Единственото условие е тези, които поемат обектите, да ги превърнат в привлекателни за туристите места - хотели, ресторанти или спа центрове. Агенцията за държавна собственост и Министерството на културното наследство обявиха проекта като част от италианския стратегически туристически план. Той цели да облекчи напрежението в най-популярните и пренаселени туристически дестинации на страната, които се задъхват от притока на масови туристи, и да ги пренасочи към по-малко известни местности и забележителности.Роберто Реджи от държавната агенция коментира, че проектът ще популяризира и подкрепя развитието на бавния туризъм като неизползвани частни и обществени сгради се превърнат в места за подслон за поклонниците, любителите на походите, велосипедистите и други типове туристи.Малко над 40% от сградите са разположени на исторически или религиозни пешеходни маршрути, а останалите - по протежението на велосипедни пътеки.В списъка са стари учебни заведения, селски къщи, бивши манастири, отбранителни кули. Като истинска находка за ценители е определен замъкът Монтефиоре, построен през 13 в. за защита на град Реканати, както и замъкът Блера в Лацио, съществуващ вече 10 века.Желаещите да влязат във владение на имотите трябва да имат ясен план как ще ги превърнат в туристически обекти. Предпочитани са предприемачи под 40 г. като е възможно управлението да се поеме от фирма или кооперация. Преотстъпването може да бъде за до 50 г.През следващите 2 г. ще бъде подготвен списък на още 200 обекта.Италия вече натрупа опит в управлението на историческите си сгради след като преди две години пусна на търг за инвеститорите 30 исторически фара, под условие, че ще бъдат превърнати в туристически съоръжения. През 2013 г. пък продаде 50 ценни имота, между които два венециански острова, крепости и замък, в който се е състояла сциентологичната сватба на Том Круз като част от кампанията за намаляване на държавния дълг.", "date": "2017.05.29", "title": "Как да бъдат спасени запустелите исторически сгради (опитът на Италия)"}
{"url": "http://www.dnevnik.bg/sviat/2017/05/29/2979181_prikljuchva_vremeto_kogato_evropa_razchitashe_na_drugi/", "text": "Европа не може повече да е напълно зависима от съюзниците си и трябва сама да се заеме със съдбата си, заяви германският канцлер Ангела Меркел в края на седмица, в която участва в срещи на върха на НАТО и Г-7.Тя не спомена поименно президента Доналд Тръмп, но заяви пред симпатизанти на фестивал в Бавария, че времената, в които Европа можеше напълно да разчита на други, \"са приключили до известна степен\".\"Преживях това през последните дни. И затова мога само да кажа, че ние, европейците, трябва наистина да поемем съдбата си в собствените си ръце - разбира се партньорство със САЩ, в приятелство с Великобритания и като добри съседи, където това е възможно с други държави, дори с Русия. Но трябва да знаем, че трябва да се борим сами за собтвеното си бъдеще, за съдбата ни като европейци и точно това искам да сторя заедно с вас.\"Меркел вече е в кампания за парламентарните избори в края на септември и речта бе по време на събиране на баварския консервативен Християн-социален съюз, който често я критикува, че не води по-твърда политика.Въпреки празничната атмосфера, масите с около 2000 присъстващи, пиещи бира под звуците на духов оркестър, изказването на канцлера се възприема като много важно послание и се коментира по цял свят. Фактът, че думите ѝ бяха посрещнати с продължителни аплодисменти също говори за реакцията на хората в Мюнхен.Европейските дипломати са разочаровани, че Тръмп не потвърди лично ангажимента към колективната защита на НАТО и продължи да обвинява европейците за прекалено ниски разходи за отбрана, както и че на срещата на Г-7 бяха подновени дискусиите по въпроси, които се смятаха за договорени, включително позицията за климатичните промени.Според сп.\"Икономист\" с изказването си, в което няма нищо случайно или спонтанно, Меркел се е обърнала към 4 групи слушатели.Първата са баварските ѝ домакини, на които тя демонстрира, че е консервативният лидер, който очакват.Втората са избирателите в цяла Германия, на които Меркел заявява, че остава защитник на Европа, но и че страната не може безкрайно да разчита на англо-саксонските си съюзници.Останалата част от ЕС е третата аудитория и канцлерът напомни на партньорите си, където евроскептицизмът остава политическа сила, че трябва да положат повече усилия за защита и еволюция на съюза и Берлин ще играе ключова роля в този процес.Четвъртата група са САЩ и Великобритания, които засега изглежда, че по-скоро губят от новия курс на Тръмп и решението за Брекзит, а думите на Меркел показват, че Германия не бива да бъде третирана от тях като фактор, който могат да пренебрегват, коментира \"Икономист\".", "date": "2017.05.29", "title": "Приключва времето, когато Европа разчиташе на други, заяви Меркел"}
{"url": "http://www.dnevnik.bg/sviat/2017/05/29/2979118_raketa_izstreliana_ot_severna_koreia_e_padnala_v/", "text": "Северна Корея изстреля днес в източна посока неидентифицирана ракета от крайбрежния регион Вонсан. Това съобщи генералният щаб на Южна Корея, цитиран от Ройтерс и БТА.Южнокорейският президент Мун Дже-ин е бил уведомен незабавно и е свикал националния съвет за сигурност. Военните в Сеул смятат, че ракетата вероятно е била от клас \"Скъд\". Тя е прелетяла 450 км и е паднала в морето около морската икономическа зона на Япония.Японският премиер Шиндзо Абе разкритикува действията на Пхенян и заяви, че Токио ще предприеме заедно с други страни мерки, които да възпрат севернокорейския режим от по-нататъшни военни провокации. По думите му Токио ще работи съвместно с Вашингтон за \"специални действия\" с цел възпиране на Северна Корея и ще поддържа тесни контакти със Сеул и други правителства.Тихоокеанското командване на въоръжените сили на САЩ съобщи, че е проследило 6-минутния полет на изстреляната ракета. Президентът Доналд Тръмп също е бил уведомен.", "date": "2017.05.29", "title": "Ракета, изстреляна от Северна Корея, е паднала в морската икономическа зона на Япония"}
{"url": "http://www.dnevnik.bg/sviat/2017/05/29/2978137_rusiia_i_franciia_otbeliazvat_tri_veka_diplomaticheski/", "text": "Сирия и Украйна ще бъдат основните теми на разговор при първата среща на президентите на Франция и Русия – Еманюел Макрон и Владимир Путин.Руският държавен глава ще дойде в Париж за откриването на изложба, посветена на тристагодишнината от установяването на дипломатически отношения между Париж и Москва по време на визитата на император Петър Първи в двореца през 1717 г. Макрон ще приеме Путин в двореца Голям Трианон във Версай.Отношенията между Русия и Франция се влошиха, след като през октомври бившият президент , че би се срещнал с Путин, само ако преговарят за Сирия. Това накара руския държавен глава  вече планираното посещение.Основният повод за раздор между двете страни е отношението им към , за когото Париж настоява, че трябва да бъде свален. През 2015 г. Москва изпрати свои военни да се бият на негова страна и това до голяма степен му върна контрола над страната в момента, в който изглеждаше, че режимът му ще бъде провален. Франция е и една от европейските държави, които най-силно настояват санкциите за анексацията на Крим да останат в сила.По време на кампанията си Макрон поддържаше , отколкото, а основната му опонентка – Марин льо Пен, получаваше  и се  преди изборите. Избирателният щаб на Макрон се отнасяше с нескрито недоверие към Русия и открито я упрекна, че е  чрез социалните мрежи.Сигурен съм, че президентът на Френската република Еманюел Макрон заема \"твърда позиция в защита на интересите на Франция\", заяви говорителят на френското правителство Кристоф Кастанер пред радио \"Франс енфо\". Той изключи всякаква възможност да бъде проявена благосклонност към руския държавен глава.\"Според мен диалогът не означава да се равняваме един по друг, напротив, това е знак, че виждаме как президентът Путин пристига във Франция, иска среща с Еманюел Макрон и работи с него\", добави Кастанер.", "date": "2017.05.29", "title": "Русия и Франция отбелязват три века дипломатически отношения в напрегната атмосфера"}
{"url": "http://www.dnevnik.bg/bulgaria/2017/05/29/2979161_grajdanska_iniciativa_nastoiava_ulicite_s_paveta_da/", "text": "От Гражданска инициатива за обществен и релсов транспорт обявиха, че ще настояват Министерството на културата да обяви паветата в София едновременно за обект на движимото и недвижимо културно наследство и всички павирани улици да бъдат запазени в стария си вид.Повод за искането им стана решението на последното обществено обсъждане за бъдещето на столичния булевард \"Княз Александър Дондуков\", което определи  От началото на юни ще започне ремонтът на булеварда, който предвижда промяна на част от канализационната система, реконструкция на тротоарите, намаляване на пътните платна от две, на по едно в посока, поставяне на ограничители между тях и трамвайните линии, изграждане на велоалея и др.От организацията разкриха, че искат да се запази паважа по бул. \"Дондуков\" между бул. \"Васил Левски\" и Министерския съвет. Те уточниха, че множество граждани са подкрепили искането им. Като лош резултат от използването на смесена пътна настилка те посочват района около Руски паметник.\"Асфалтът на Руски паметник се е напукал по-малко от 2 години, след като на кръстовището бе извършен основен ремонт и бе избран \"смесен вариант\" на асфалт и паваж. Същият е казусът с асфалта на бул.\" Цар Борис III\" между Околовръстния път и кв. \"Княжево\", като там отново частта с асфалт е напукан на много места\", пише в позицията на Гражданската инициатива.", "date": "2017.05.29", "title": "Гражданска инициатива настоява улиците с павета да бъдат обявени за културно наследство"}
{"url": "http://www.dnevnik.bg/video/2017/05/29/2979165_video_emocionalnata_razdiala_na_princa_na_rim_s_futbola/", "text": "\"Невъзможно е да пресъздам тези 28 години в няколко изречения. Бих искал да го направя чрез песен или поема, но не ме бива в това. Опитах да изразя себе си с краката си, защото така всичко изглежда по-лесно.\"Това бяха част от думите, с които Франческо Тоти се раздели със състезателната си кариера пред препълнения \"Олимпико\".Капитанът на \"Рома\" изигра последния си мач при . Той приключи кариерата си с рекордните за клуба 786 мача и 307 гола.В емоционалната си реч Тоти заяви, че като дете любимото му занимание е бил футболът. \"И все още е. Но в определен момент трябва да пораснеш. Така ми казваха. А времето взе своето решение.\"\"Времето дойде и ме потупа по рамото, като ми каза, че трябва да порасна. Каза: \"От утре трябва да си възрастен. Свали си шортите и бутонките, отсега вече си мъж и повече няма да можеш да усещаш мириса на тревата, слънцето в лицето си, адреналинът и удоволствието от празненствата\", каза Тоти пред тифозите.И продължи: \"В тези месеци се чудех защо се будя от този сън. Нали знаете как като дете сънуваш нещо прекрасно, докато не дойде майка ти да те събуди за училище? Опитвате се отново да заспите, но никога не се връщате към същия сън.\"\"Този път не беше сън, а реалност. Искам да посветя това писмо на всички деца, които ме подкрепяха, на тези, които вероятно са израснали с мен и са станали бащи. Харесва ми да гледам на кариерата си като приказка за разказване... и това е най-лошата част. Сега наистина свърши. Свалям си тениската за последен път.\"Тоти добави, че не се чувства готов да каже, че всичко е приключило, и че вероятно никога няма да бъде. \"Щастлив съм и се гордея, че дадох 28 години от моята любов на \"Рома\". Обичам ви\", завърши нападателят.", "date": "2017.05.29", "title": "Видео: Емоционалната раздяла на Принца на Рим с футбола"}
{"url": "http://www.dnevnik.bg/kultura/2017/05/29/2979168_iznenadvashto_diamantenata_zlatna_palma_zamina_za/", "text": "\"Квадратът\" (The Square) на шведския режисьор Рубен Йостлунд, заснет кaто копродукция между Швеция, Германия, Франция и Дания, спечели юбилейната \"Златна палма\" на 70-тия международен кинофестивал в Кан (17-28 май).Филмът представлява тънка сатира на конформистките среди в съвременна Швеция - страна, която по принцип се слави с висока степен на толерантност към различните представители на охолното си общество.Главният герой се казва Кристиян (в ролята датския актьор Клас Банг) и е разведен баща на две дъщери. Работи като куратор в моден музей за абстрактно изкуство, чиято публика е богата, блазирана и снобска.В трактовката на Йостлунд, който до тази година се е представял три пъти в Кан, но никога в официалния конкурс, има кражба на мобилен телефон и кредитни карти на оживено място и при отлична подготовка на извършителите.Потърпевшият е самият Кристиян, който по съвет на един от своите колеги пуска заплашителни писма в пощенските кутии на обитателите на голям жилищен блок от \"чувствителен\" квартал. Така той си навлича гнева и желанието за мъст на част от неговите обитатели.каза по време на пресконференцията на международното жури в Кан неговият председател Педро Алмодовар.Прочутият испански режисьор предпочете саркастичен и интелигентен филм, който съвсем не се отнася любезно с хуманитарните ценности на демократичните общества, често изкривявани от добре прикривано лицемерие.Първоначално \"Квадратът\" не фигурираше в основния списък на официалния конкурс и бе добавен в последната минута. По време на фестивала, сред шумотевицата на рекламата и светския шум, той мина като авторско произведение, което критиката много хареса, но не се смяташе като носител на най-високото отличие на Кан. Приемайки наградата, Йостлунд даде воля на тоталната си изненада и показа изключителна емоция.Напълно изненадан от наградата си за  остана и култовият американец Хоакин Рафаел Финикс. Той беше отличен за ролята на бивш военен, тръгнал да търси следите на отвлечена малолетна дъщеря на важен сенатор в \"Никога не си бил действително тук\" на шотландката Лин Рамзи.С безизразно лице героят на Финикс елиминира всеки, който се изпречи на пътя му и оставя реки от кръв. Филмът направи силно впечатление заради изключителния си монтаж и невероятното чувство за сарказъм, които го превръщат не само в добър, но и в уникален трилър.Съвсем очаквано и напълно справедливо наградата за  отиде при Даян Крюгер за ролята й в \"От нищото\" (Aus dem Nichts) на Фатих Акин. Тя играе млада германка, женена за турчин в съвременна Германия, когото загубва заедно с малкия си син след кървав атентат. Всички следи водят до немските неонацисти.Филмът на Акин, в който германските убийци работят в пълен синхрон с гръцки такива, представлява безмилостна дисекция на немската правосъдна система, която не успява да обвини истинските убийци, независимо от очевидните доказателства срещу тях. В своята първа роля на немски език Крюгер изнася целия филм на гърба си, играе безкомпромисно и без грим.Напълно заслужено София Копола получи наградата за  за стилния си исторически филм \"Измамените\", в който великолепната Никол Кидман изпълнява ролята на директорка на девически пансион от 1864 г.Емоционалната френска драма \"120 удара в минута\", разказваща за периода от края на 80-те и началото на 90-те години, когато десетки хиляди млади хора са били заразени от СПИН, се класира на второ място в йерархията на тазгодишните награди на Кан с приза .Режисьорът на \"120 удара в минута\" Робен Кампийо не остана особено доволен от факта, че не получи \"Златна палма\", за разлика от Андрей Звягинцев, удостоен с . Талантливият руснак и този път се размина с \"Палмата\", но не показа и нотка на недоволство от този факт., която раздели на две: едната отиде при гръцките съсценаристи Йоргос Лантимос и Ефтимис Филипу за абсурдисткия им \"Убийството на свещената сърна\", а другата - при Лин Рамзи за \"Никога не си бил действително тук\".А прекрасната Никол Кидман, която тази година участва в четири филма в Кан, стана носител на специално учредената от журито награда по повод на величествената 70-годишнина на фестивала.Въпреки физическото си отсъствие от официалната церемония Кидман беше тази, която остави най-неизлечим спомен от участието си на фестивала, където се представи с цели четири заглавия.", "date": "2017.05.29", "title": "Изненадващо диамантената \"Златна палма\" замина за Швеция"}
{"url": "http://www.dnevnik.bg/bulgaria/2017/05/29/2979197_nadiavam_se_istoriiata_da_ne_se_polzva_za_politicheski/", "text": "Надявам се историята да не се ползва за политически цели, каза в интервю за БНТ вицепремиерът и външен министър Екатерина Захариева. Поводът бяха  на 24 май.Ако изкривяваме исторически факти, това няма да помогне за обстановката на Балканите, допълни Захариева. Тя изрази задоволство, че реакцията на българското правителство по случая е била оценена добре от политолози и експерти.В отговор на въпрос Екатерина Захариева обясни, че България и Русия поддържат прагматичен диалог в сферите на икономиката, културата, изкуството и туризма. При евентуална визита на президента на Русия у нас следващата година по повод годишнината от Освобождението от турско робство пък било важно да има разговори по енергийните въпроси и за двустранната търговия. Министърът се обяви за равнопоставеност на отношенията.Екатерина Захариева изрази мнение, че България може да използва председателството си на Европейския съвет следващата година, за да сближи Русия и ЕС. По време на председателството страната ни щяла да работи също за по-бърза интеграция и на останалите балкански страни в ЕС.Други важни теми за България били енергийният съюз и промяната на европейската политика по отношение на бежанците. \"Сега е моментът да насочим дебата в ЕС натам, накъдето считаме, че трябва да върви\", обобщи външният министър.По повод за увеличаване на парите за отбраната сред страните от НАТО Захариева посочи, че тя не е нова. \"Това, че сме съюзници, не значи, че всеки по отделно не трябва да развива способности. Целта е по-добро усвояване на средствата, като всяка от държавите допринася в сфера, в който е силна. Няма как всички да имат еднакво силни авиация, флот, сухопътни войски\", посочи Екатерина Захариева.Тя подчерта, че е удовлетворена от решението НАТО да участва по-активно в антитерористичната коалиция. Захариева уточни, че не става дума за включване пряко във военни действия.", "date": "2017.05.29", "title": "Надявам се историята да не се ползва за политически цели, каза външният министър"}
{"url": "http://www.dnevnik.bg/sviat/2017/05/29/2979192_redica_poleti_na_british_eurueiz_ot_hiitrou_ostavat/", "text": "Продължават проблемите с полетите на \"Бритиш еъруейз\" от лондонското летище \"Хийтроу\" след срива в глобалната компютърна система на превозвача в края на миналата седмица, предаде агенция \"Ройтерс\".В събота тежък компютърен срив принуди превозвача  от \"Хийтроу\" и \"Гетуик\", двете най-големи летища на британската столица. На следващия ден всички полети от  бяха обслужени успешно, но над една трета от тези от \"Хийтроу\" (предимно на къси разстояния) бяха отменени. На \"Хийтроу\" бяха осигурени постелки за йога за част от чакащите пътници, много от които прекараха нощта на пода на летището, съобщава Би Би Си.В \"Туитър\" компанията съобщи, че ще опита да обслужи всички полети на дълги разстояния и \"голяма част\" от тези на къси разстояния от \"Хийтроу\". От последните 13 бяха отменени в понеделник сутринта и пътниците се призовават да не отиват на летището, освен ако резервацията им и статусът на полета не са потвърдени.Според \"Бритиш еъруейз\"  скоро ще могат да възстановят пълния си капацитет.Въпреки пълното възстановяване на работата \"Гетуик\" посъветва пътниците да проверят дали полетът им не е отменен, преди да потеглят към летището.Все още не е ясно какви са загубите на \"Бритиш еъруейз\", но експерти оценяват потенциалните щети на десетки милиони британски лири. Пътниците, засегнати от срива, могат да получат до 200 паунда на ден за стая, до 50 за транспорт между хотела и летището и до 25 на ден за храни и напитки.", "date": "2017.05.29", "title": "Редица полети на \"Бритиш еъруейз\" от \"Хийтроу\" остават отменени заради срива в системата"}
{"url": "http://www.dnevnik.bg/bulgaria/2017/05/29/2979180_vsichki_sudii_i_prokurori_da_glasuvat_za_noviia/", "text": "\"Всички съдии и прокурори, гласувайте за новите членове на Висшия съдебен съвет\", това призова по БНТ вицепремиерът с ресор правосъдие и външен министър Екатерина Захариева. Тя не прие , като обяви, че тестове вървят вече почти половин година.\"Атаките срещу системата са опит предварително да се дискредитира изборът\", посочи Захариева. Министърът подчерта, че критиките е трябвало да дойдат при дебатите за нейната сигурност във ВСС и на срещите с разработчиците, а не сега.\"Смисълът е да гласуват повече съдии и прокурори, важно е да има максимално голяма активност\", подчерта Екатерина Захариева. Тя призова съдиите и прокурорите да се оставят спокойно да изберат своите представители във ВСС.Мандатът на този състав на Висшия съдебен съвет изтича на 3 октомври. До тогава магистратите трябва да изберат измежду себе си 11 души (4-ма прокурори, един следовател и шестима съдии) и 11 души от парламента. Изборите от магистратската квота ще приключат в средата на юни, а кандидатите от Народното събрание ще станат известни в края на месеца. Изборът им ще е през септември.В отговор на въпрос Екатерина Захариева за пореден път изрази позицията на България, че не трябва да се обвързват механизмът за сътрудничество и оценка на съдебната система, който работи вече десет години, и влизането на страната в Шенген. Според вицепремиера присъединяването на България към шенгенското пространство е важно за сигурността на целия Европейски съюз.Тя припомни, че следващият доклад от мониторинга ще е през есента, като ключови за оценките в него ще са изборът на нови членове на ВСС и председател на Върховния административен съд и напредъкът по пътната карта за реформи. Захариева обобщи, че не приема постоянният назидателен тон по отношение на правосъдната система.", "date": "2017.05.29", "title": "Всички съдии и прокурори да гласуват за новия съдебен съвет, призова Захариева"}
{"url": "http://www.dnevnik.bg/sport/2017/05/29/2979207_futbolist_na_levski_opredeli_kato_neprostimo/", "text": "Футболистът на \"Левски\" Мехди Бурабия определи като \"непростимо\" поведението на част от феновете на сините след мача с ЦСКА. Ядосани от , запалянковци от сектор Б изразиха недоволството си към футболистите.Играчите отидоха към сектора, за да поздравят публиката, но . Футболистите понесоха остри думи, като някои от тях се оказаха със съблечени фланелки.\"Това, което се случи след мача, е непростимо. Насилието няма място на стадиона и във футбола\", написа в \"Инстаграм\" Бурабия, който беше от най-добрите в състава на \"Левски\".\"Дори в най-трудните моменти неприкосновеността на играчите не може да се нарушава. Бих искал да поздравя истинските привърженици, които продължиха да пеят и да ни подкрепят въпреки резултата\", добави той.Недоволни фенове са потърсили обяснение от играчите и след мача при пристигането на отбора на \"Георги Аспарухов\", съобщи \"Гонг\".", "date": "2017.05.29", "title": "Футболист на \"Левски\" определи като \"непростимо\" поведението на феновете"}
{"url": "http://www.dnevnik.bg/sviat/2017/05/29/2979222_britanskite_slujbi_bili_predupredeni_nai-malko_tri/", "text": "Британското контраразузнаване започва разследване за начина, по който е откликнало на сигналите, че извършителят на атентата в Манчестър е изповядвал екстремистки възгледи, съобщи Би Би Си.Службата МИ-5 е била известена най-малко три пъти, че 22-годишният  представлява \"потенциална заплаха\". Някои от сигналите са постъпили още докато той е бил ученик, в началото на Арабската пролет.Британецът от  Абеди се е завърнал от северноафриканската страна дни преди да задейства самоделна бомба по време на концерт на американската изпълнителка  в Манчестър. Предаване на Би Би Си, излъчено в неделя, съобщи, че на 16-годишна възраст той заминал за Либия заедно с баща си, за да се сражава срещу режима на Муамар Кадафи. Двамата отпътували, докато атентаторът бил във ваканция.Според в. \"Гардиън\" учители и представители на религиозни общности в Манчестър неколкократно са изразявали притесненията си заради крайните възгледи на Абеди.Контраразузнаването ще разследва въпроса дали е имало пропуски в начина, по който е наблюдавало и събирало информация за атентатора. По-рано представители на британското правителство обявиха, че той е бил един от многото някогашни обекти на интерес за службите, чийто риск често може да се подложи на преоценка. Непосредствено преди атентата той е бил в списък от 20 000 души, които през годините са били подозирани във връзки с радикален ислям, но не и сред 3000 души, които са обект на текущо разследване.В неделя вътрешният министър Амбър Ръд отказа да коментира, попитана дали са били пропуснати възможности да се предотврати атентатът, при който миналата седмица загинаха 22 души, на фона на нарастващо значение на сигурността като , пише \"Гардиън\".В понеделник сутринта британската полиция обяви и че е задържала още един човек, заподозрян . Общо 16 души са били арестувани във връзка с нападението, като 14 от тях остават в ареста, казва още полицията.По-рано властите  нивото на заплаха от  (най-високото) до \"сериозно\". Степента беше повдигната миналата седмица след атентата, а британският премиер Тереза Мей обяви, че армията може да охранява някои ключови обекти или да помага за сигурността при масови събирания.", "date": "2017.05.29", "title": "Британските служби били предупредени най-малко три пъти за атентатора от Манчестър"}
{"url": "http://www.dnevnik.bg/zelen/2017/05/29/2979247_nepravitelstveni_organizacii_i_advokati_shte_sudiat/", "text": "Няколко неправителствени организации и адвокати заведоха колективен иск срещу бездействието на Столичната община по отношение на високите нива на замърсяване на въздуха в София. В писмо до медиите те съобщават, че съдят общината \"от името на всички живеещи, работещи и учещи в столицата\".Колективният иск е подписан от \"Спаси София\", \"За Земята - Достъп до правосъдие\", Асоциация \"Диабет тип 2\" и Център за независим живот. Адвокатите Димо Господинов, Христо Христев и Иван Велов също се включиха в кампанията.Организациите, обединени под името \"Група за чист въздух\", твърдят, че в периода 2015-2017 г. въпреки сериозните нива на замърсяване с фини прахови частици от общината не предприемат никакви мерки, за да предпазят населението на града. Според тях София е била управлявана в продължение на две години без приета стратегия за справяне с проблема.Вносителите на иска напомнят, че последната приета стратегия е изтекла през 2014 г., а гласуваната преди седмица  все още не е публична. От \"Група за чист въздух\" подчертават, че имат съмнения в нейната законосъобразност и ефективност. Те цитират изчисления на Европейската комисия, според които българската икономика е ощетена с 3 млрд. евро годишно от непреките разходи за здраве, произтичащи от замърсяването на въздуха.Организациите очакват от Софийския градски съд да установи дали и колко Столичната община е навредила с бездействието си на жителите на София в периода 2015-2017 г., както и да я задължи да предприеме незабавни компенсиращи мерки.\"Ако успешно осъдим общината по този иск, това ще даде право на всички потърпевши от мръсния въздух на свой ред да завеждат дела на база подобно решение\", заявяват от \"Група за чист въздух\".Вносителите на иска настояват да се оповестява адекватна и навременна информация за предстоящи и настоящи замърсявания, както и да се ограничава движението на автомобили в периодите на замърсяване. Според тях трябва да се дава приоритет на градския транспорт и да се намалят пътуванията с лични автомобили. Освен това трябвало да се прекратят плановете за изгаряне на отпадъци в столичната топлофикация.В края на миналата седмица от екоминистерството обявиха, че  в която влизат представители на министерствата на околната среда и водите, вътрешните работи и транспорта. Целта ѝ ще бъде да очертае общи мерки срещу замърсяването на въздуха с фини прахови частици,", "date": "2017.05.29", "title": "Неправителствени организации и адвокати ще съдят Столичната община за мръсния въздух"}
{"url": "http://www.dnevnik.bg/biznes/2017/05/29/2979231_hotelieri_iskat_sezonni_rabotnici_izvun_es_da_mogat_da/", "text": "Хотелиерите в курорта Слънчев бряг настояват да се удължи срокът, в който граждани на трети страни могат да работят сезонно в България. В момента те имат право на работа в рамките на 90 дни, което според хотелиерите не е достатъчно.\"Продължителността на летния сезон по нашето Черноморие е около 5 месеца - от  май до септември включително. Това означава, че ако ние наемем чуждестранни граждани от началото на май, точно в пика на сезона – юли и август – оставаме без персонал\", обяснява ситуацията Елена Иванова, председател на Съюза на собствениците в курорта. Тя допълва, че с Министерството на труда са водени разговори този срок да се удължи на 5 месеца. Според действащата наредба чужденци от страни извън Европейския съюз могат да пребивават до 90 дни като сезонни работници без разрешение за работа – само чрез регистрация в Агенцията по заетостта. Мярката беше приета през миналата година, за да компенсира недостига на работна ръка в туристическия сектор.В същото време се оказва, че има пречка студенти от университети извън ЕС да изкарат стажовете си в България.На годишното си общо отчетно събрание членове на Съюза на собствениците в Слънчев бряг са обсъдили и липсата на проекти по обновяване и поддържане на инфраструктурата в Слънчев бряг, недостатъчно ефективната реклама на туристическия продукт. На събранието хотелиерите обсъдили и проблема с неправомерните претенции на \"немалка част\" от английските туристи, идващи на ваканция в България, които понякога години след като са се завърнали във Великобритания, предявяват огромни претенции за изплащане на обезщетения за уж претърпени вреди в родните хотелски обекти.\"Тези действия на английските туристи ощетяват неимоверно много българския туристически бизнес и са пречка за нормалните бизнес отношения\", посочват от съюза.Според тях има цяла схема, по която се прави това. Тypиcтитe ce пpибиpaт y дoмa. Cлeд няколко месеца ce cвъpзвaт c aдвoĸaт, който започва да пpитиcĸa тypoпepaтopa, a тoй - cъoтвeтния xoтeл, за изплащане на oбeзщeтeния. Дават като пример турист, който иска обезщетение, защото се наранил при падане в хотел в курорта, като твърдял, че е заради мокър под, а според хотелиерите причината е била солидното количество алкохол.", "date": "2017.05.29", "title": "Хотелиери искат сезонни работници извън ЕС да могат да работят тук 5 месеца"}
{"url": "http://www.dnevnik.bg/analizi/2017/05/29/2976232_ochakva_li_se_impiichmunt_na_trump/", "text": "Букмейкърите дават по-малко от 50% шанс на Тръмп да завърши президентския си мандат. Предвид че не са известни проблеми с общото здраве на американския президент, а съвременните служби за сигурност гарантират като цяло високо ниво на сигурност на висшите служители, най-вероятен начин Тръмп да не бъде повече президент изглежда процедурата по импийчмънт. До втората седмица на май букмейкърите даваха 80-90% Тръмп да завърши мандата си и когато историята с руската връзка се развихри с нова сила, числата полетяха в обратна посока. Да видим какво доведе до тези очаквания, какво всъщност представлява процедурата по импийчмънт и как би завършила тя.излезе новината, че Обама недвусмислено е предупредил Тръмп, че вече бившият му съветник по сигурността . Белият дом отговори, че Тръмп е останал с впечатлението, че Обама се шегува.Тръмп , а самият Коми разбра за това от новините и според колегите му първата му реакция е била, че \"това е една сравнително смешна шега\".  (руският външен министър) и Кисляк (руският посланик в САЩ, многократно обвиняван, че е руската връзка с щаба на Тръмп). Тръмп каза, че е уволнил Коми, защото \"Тази руска работа с Тръмп и Русия е измислица\". Тръмп заплаши в Twitter: \"Джеймс Коми да се надява, че няма записи на разговорите им, преди да започне да говори с медиите.\" излезе информацията, че, която може да навреди на сътрудничеството между разузнавателните служби на САЩ и техните съюзници. стана ясно, че Коми пази записки от всичките си важни срещи, а според бележките му от срещите с Тръмп американският президент го е помолил да спре разследването за руските връзки и да прати в затвора журналисти, които публикуват изтекла информация. друг бивш директор на ФБР - Робърт Мюлер, беше назначен като независим специален прокурор по \"руското разследване\". за първи път представител на демократите в Конгреса излезе с реч за започване на процедура по импийчмънт. От вътрешната опозиция на Тръмп в самата Републиканска партия коментираха, че \"ако казаното от Коми е истина, ще трябва да се предприемат мерки\", а дори поддръжниците на Тръмп казаха, че не могат да защитят президент, който \"постоянно сменя версията си (за уволнението на Коми)\".В следващите дни източници близки до разследването отбелязаха, че има сериозен напредък и са открили нови връзки, включително и финансови, между близки до Тръмп хора и руснаците, а все повече от лицата на републиканците, които досега стояха твърдо зад Тръмп, започнаха да поставят под въпрос интегритета му.Оттук нататък  може да стане значително по-публично. Най-вероятно тази сряда Джеймс Коми ще даде публично показания пред комисията в Сената, а новият специален прокурор ще изиска записките на Коми и евентуални релевантни записи на разговори, както и свършената досега работа по разследването от ФБР. Събраните досега доказателства, показанията на Коми и десетките срещи на близки до Тръмп с представители на руската власт ще докажат, че съществува руска следа в американското президентство. възпрепятстване на правосъдието (с действията си в защита на Флин), тайна сделка с руснаците по време на президентската кампания или търговия на влияние след това. И за трите хипотези има множество косвени доказателства, но ще са необходими и преки. По разследването за възпрепятстване на правосъдието Тръмп трудно ще се измъкне, предвид че самият той коментира уволнението на Коми в контекста на руското разследване, а след това стана известно, че на срещата в Белия дом с руските представители се е похвалил за това, че директорът на ФБР повече няма да го притиска. Ключово за другото хипотетично обвинение (търговия на влияние) ще бъде да се проследи паричен поток.Ако в разследванията (досегашното на ФБР, настоящото на специалния прокурор и това в Сената) се намерят преки доказателства по възможните обвинения, Тръмп със сигурност ще влезе в процедура на импийчмънт.Много важно е да сме наясно какво точно представлява процедурата по импийчмънт. Тя е хибрид между политически и правен процес. За да започне, трябва да бъде внесено предложение в Конгреса (долната камара), за което ще са нужни 50% плюс един гласа в подкрепа на процедурата. Със сигурност \"за\" биха гласували всички демократи (193-ма от общо 435 народни представители), но за да достигнат нужното мнозинство, ще са им необходими около 20 от гласовете на представители на републиканците. Повече от вероятно е да се намерят достатъчно републиканци, които да гласуват \"за\". Когато това стане, започва същинската процедура по импийчмънт, в която Сенатът (горната камара) събира доказателства, изслушва свидетели и в крайна сметка гласува дали президентът е извършил престъпления, заради които трябва да бъде свален от поста си.. През 1868-а президентът Андрю Джонсън уволнява силно популярния си военен министър и въпреки че е в директно нарушение на законовите изисквания и че самият Сенат връща военния министър на поста му, Джонсън остава президент по силата на един глас в Сената.През 1974-а Ричард Никсън влиза в процедура по импийчмънт по обвинение във възпрепятстване на правосъдието. До гласуване в Сената не се стига, след като популярността на Никсън пада рекордно ниско, президентът губи влияние в собствената си партия и сам подава оставка преди гласуването.Последно през 1998-а Бил Клинтън отговаряше на обвинения за лъжесвидетелстване и възпрепятстване на правосъдието и въпреки че Клинтън в действителност беше излъгал под клетва, никой от Демократическата партия не гласува за отстраняването му, защото обвиненията към тогавашния президент нямаха сериозна релевантност към действията му като държавен глава, а общественото мнение, изненадващо, беше в негова полза. Въпреки че процедурата по импийчмънт доби огромна публичност, в крайна сметка дори някои републиканци гласуваха в полза на Клинтън.Така досега в американската история има два неуспешни опита за сваляне на президент чрез процедура за импийчмънт и един, в който президентът сам решава да подаде оставка, след като губи подкрепа от представителите на собствената си партия в Сената.В това всъщност е и ключът към резултатът от процедурата за импийчмънт. За да започне тя, е необходимо обикновено мнозинство в долната камара, но за да завърши с премахването на президента Тръмп, е необходимо мнозинство от 2/3 в Сената (67 от 100 сенатори). В момента републиканците имат 52-ма сенатори, а демократите 48. В Америка и сенаторите, и конгресмените се избират чрез мажоритарна система, а съществува и политическата традиция недоволни от своите представители граждани да гласуват за опонента му, дори и когато не са съгласни с идеологическите му позиции.Обяснено по-просто, конгресмените, които се явяват на мажоритарни избори на всеки две години, са особено внимателни да не разсърдят собствените си избиратели (следващите редовни избори за Конгреса са в края на 2018-а). Всеки отделен сенатор се явява на избори на шест години, но са разделени на три групи, така че отново има избори на всеки две години. Изборите за Сенат също са мажоритарни и тъй като всеки сенатор представлява цял щат (по двама сенатори за всеки от 50-те щата), той се радва на сравнително висока независимост от партията си. Отново казано по-просто, как биха гласували сенаторите в евентуална процедура по импийчмънт зависи най-вече от две неща: дали по време на процеса Тръмп губи (както Никсън) или печели (както Клинтън) популярност; дали републиканските сенатори имат сериозни основания да смятат, че трендът в популярността на Тръмп може директно да рефлектира върху изборите, на които отделният сенатор ще се яви.Така, ако вярваме на букмейкърите, в момента има 50% шанс да се развие следният сценарий: специалният разследващ Мюлер открива преки доказателства, че Тръмп е опитал да възпрепятства разследването срещу Флин или директно е търгувал влияние с руснаците; Конгресът гласува започване на процедура по импийчмънт; след няколко месеца на изслушвания поне половината републикански сенатори са готови да гласуват за свалянето на Тръмп, а той е принуден или да подаде оставка, или да премине през унизителното гласуване за отстраняването му. ", "date": "2017.05.29", "title": "Очаква ли се импийчмънт на Тръмп"}
{"url": "http://www.dnevnik.bg/sviat/2017/05/29/2979234_po_zaruka_na_erdogan_-_arena_izchezna_ot_imeto_na/", "text": "Футболният отбор \"Галатасарай\" стана първият, който изпълни заръката на президента Реджеп Тайип Ердоган да изчезне думата \"арена\" от името на спортни обекти в страната.В петък турският президент каза, че е инструктирал спортния министър да предприеме съответните мерки, защото в турския език нямало такава дума и защото \"знаете какво става на арените - животни разкъсват хора\".От днес \"Тюрк телеком арена\" се нарича \"Али Сами Йен спортен комплекс Тюрк телеком стадион\".Решението е взето на заседание на управителния съвет на клуба в събота. Али Сами Йен е основателят на отбора и до 2010 г. стадионът носеше неговото име.Главният изпълнителен директор на \"Тюрк тереком\" Пол Доейни заяви, че подкрепя призива на Ердоган и че е постигнал консенсус с ръководството на \"Галатасарай\" как да се казва стадионът.", "date": "2017.05.29", "title": "По заръка на Ердоган - \"арена\" изчезна от името на стадиона на \"Галатасарай\""}
{"url": "http://www.dnevnik.bg/biznes/2017/05/29/2979242_pochivnite_dni_prez_april_stimuliraha_putuvaniiata_zad/", "text": "Двете групи почивни дни през април - за Великден и после в края на месеца, са стимулирали българите да използват възможността за пътуване в чужбина. Това показват данните на Националния статистически институт (НСИ).Общо пътуванията през месеца са 548.8 хил., или със 17.7% повече от същия месец на предходната година.Най-видим е ръстът на пътуванията към Италия - с 46.1%, Гърция - с 38.1%, Австрия - с 36.1%, Испания - с 24.4%, Обединеното кралство - с 23.6%, Румъния - с 19.6%, Германия - с 19.5%, Македония - с 14%, Сърбия - с 12.9%. С по-скромни ръстове са се увеличили пътуванията до Турция - с 5.1%, Франция - с 4.8%, и други.На този фон статистиката отчита спад при пътуванията към Португалия - с 25.8%, Украйна - с 25.8%, Русия - с 10.5%, Чехия - със 7.8%, и други.Обичайно според данните на статистиката с най-голям дял са пътуванията с други цели (гостуване, обучение, посещение на културни и спортни мероприятия) - 46.4%, следвани от пътуванията със служебна цел - 27.6%, и пътуванията с цел почивка и екскурзия - 26%. И при трите вида има ръст, но най голям е той при тези със служебна цел - с 32%, с други цели - с 18.8%, и с цел почивка и екскурзия - с 4%. През април с други цели са били 67.4% от пътуванията към Турция. Пътуванията със служебна цел към Гърция са 40.3%, а тези към Испания и Италия с цел почивка и екскурзия са съответно 47.4 и 42.2% от всички реализирани пътувания на български граждани към тези страни.Данните показват още, че през април посещенията на чужденци в България са 633.7 хил., или с 13.5% повече спрямо година по-рано. Регистрирано е увеличение при всички наблюдавани цели: със служебна цел - с 19.5%, с други цели - с 18.1%, и цел почивка и екскурзия - с 6.8%.Делът на гражданите от Европейския съюз е 56.8%, или с 15.8% повече в сравнение със същия месец на предходната година. Увеличават се посещенията на граждани от почти всички държави в Европейския съюз: Полша - с 43.9%, Италия - с 42%, Австрия - с 34.5%, Обединеното кралство - с 29.4%, Германия - с 26.8%, Румъния - с 12.1%, и други. При гражданите от трети страни най-голям ръст има на туристите от Турция - с 12.6%.През април преобладава делът на посещенията с цел почивка и екскурзия - 40.2%, следвани от посещенията с други цели (вкл. гостувания и транзитни преминавания) - 38.7%, и със служебна цел - 21.1%.Посещенията с цел почивка и екскурзия формират 96.1% от всички посещения на граждани от Израел и 84.1% - от Македония. Служебните пътувания са 62.1% от всички посещения на граждани от Испания, а с други цели са 53.5% от посещенията на граждани от Румъния. ", "date": "2017.05.29", "title": "Почивните дни през април стимулираха пътуванията зад граница"}
{"url": "http://www.dnevnik.bg/gradska_sreda/2017/05/29/2978145_nezakonen_stroej_e_zapochnal_v_dvora_na_bivshiia/", "text": "Преди няколко месеца в двора на  в София е започнал строеж. Това си личи от бетона и арматурата, които стърчат от дълбок изкоп. Строителните дейности са започнали без разрешение за строеж, без внесен за одобрение в Столичната община проект, а точната дата е неизвестна, защото липса и информационна табела, което също е нарушение на закона.Сградата се намира в центъра на София, на ъгъла между улиците \"Славянска\" и \"Добруджа\". В последните години в нея се помещаваше един от най-популярните ресторанти в София, който бе място за срещи на политици, полицаи, актьори. Построена е през 1910 г. за тогавашния финансов министър Теодор Теодоров, по проект на архитект и е паметник на културата от местно значение.С идването на комунистическата власт в България в средата на ХХ век е национализирана, а след промените през 1989 г. е върната на наследниците на Теодоров. През 2015 г. имотът бе купен от доктора по \"Право\" , а от февруари е собственост на дружество, контролирано от Емил Хърсев.Сега, след като къщата дълги години бе завладяна от ресторантьорския бизнес, от 2016 г.  вътрешността на сградата - паметник на културата, е обект на преустройство, за да бъде върната към оригиналната си функция - жилищна сграда. Кой точно ще живее в нея и какво се строи в двора са въпроси, на които Столичната община и регистрите нямат отговор. . Изглед към двора на къщата има единствено откъм улица \"Славянска\". Високата ограда, покрита със строителна мрежа, ограничава максимално видимостта. В двора обаче се строи, като от съседните кооперации ясно се виждат бетонните колони, които вече за започнали да се издигат от дълбок изкоп в земята.За да е започнал този строеж, е необходимо да е била открита строителна площадка, за което пък трябва разрешение за строеж - според направление \"Архитектура и градоустройство\" (НАГ) към Столичната община такъв документ няма.Преди започването на всеки законен строеж инвеститорът трябва да уведоми и районната общинска администрация. В случая - район \"Средец\". Оттам не знаеха за строежа в двора на къщата. Главният архитект на районната община - Жанета Колева, потвърди, няма издадено разрешение за строеж..През ноември 2016 г. главният архитект на София Здравко Здравков е издал виза за проектиране на нова едноетажна постройка в рамките на имота. Този документ представлява скица на имота, с допустимите параметри на застрояване. След това би трябвало инвеститорите да изпратят проект, в който са спазени посочени параметри, а главният архитект да го одобри или да го върне със забележки. От пресцентъра на ръководеното от Здравков направление казаха за \"Дневник\", че в. Това е в нарушение на чл. 225 ал. 2 от Закона за устройство на територията, според който незаконни са строежи, които се извършват \"без одобрени инвестиционни проекти и/или без разрешение за строеж\".В конкретния случай спирането на строежа и налагането на санкции и е в юрисдикциите на кмета на общината - Йорданка Фандъкова. По смисъла на закона това може да спре строежа, да ограничи достъпа до него, да наложи санкции на нарушителя, да забрани захранването с електрическа и топлинна енергия, вода, газ. Кметът на общината може да делегира същите права на районните кметове.На обекта не е поставена информационна табела, на която да са написани датата на започване на строителните дейности, какво се строи, от кого се изпълняват строителството и надзорът, има ли разрешително и кога е издадено то. През 2015 г. офшорно дружество, което според \"Капитал\" е било собственост на Ружа Игнатова, купува дружеството, собственик на руския клуб - \"Антик пропърти\". Тогава управител на \"Антин пропърти\" става майката на Ружа Игнатова - Веска. През февруари тази година  на компанията \"Беа дива\" - собственост на Емил Хърсев.. Дружеството е регистрирано с 2 лева капитал на площад \"Славейков\" 6, където е и сградата на основаната от Ружа Игнатова OneCoin. До април тази година управител на \"Уан нетуърк сървисес\" бе майка й - Веска. Ролята й обаче е била дадена на 26-годишния Кристиян Манолов. Собственик на \"Уан нетуърк сървисес\" е дружеството \"Пегарон инвест\", което е собственост на трето дружество - \"Артефикс Европа\", което също от април Манолов е придобил от Веска Игнатов.В началото на миналата седмица \"Дневник\" изпрати въпроси до \"Уан нетуърк сървисес\", откъдето нямаше отговор.", "date": "2017.05.29", "title": "Незаконен строеж е започнал в двора на бившия ресторант \"Крим\" в София"}
{"url": "http://www.dnevnik.bg/bulgaria/2017/05/29/2979261_sistemata_za_novite_lichni_karti_s_chip_shte_struva/", "text": "Изграждане на системата за електронна идентификация ще струва близо 13.2 млн. лева без ДДС, предвижда обществената поръчка, която Министерството на вътрешните работи (МВР) публикува миналата седмица.Търгът е за изграждането на електронни регистри, станции за работна идентификация и изграждането на портал, през който гражданите да ползват електронните услуги на държавната администрация, пише в. \"24 часа\". Обществената поръчка следва да бъде изпълнена до 30 ноември 2018 г., като за изработването на самите лични карти ще бъде пуснат отделен търг. Най-голяма тежест при определянето на победителя ще имат техническите показатели, докато предложената цена ще носи 30%.С изграждането на системата ще стане възможно въвеждането на новите лични карти с чип за електронна идентификация, която ще позволи и електронно гласуване от дистанция. Новите лични карти ще имат и връзка към банкова сметка и системи за електронни разплащания.Електронните лични карти ще се вадят поетапно от началото на следващата година. Те ще бъдат снабдени с чип, като гражданите, които не желаят електронна идентичност, трябва изрично да посочат това при подаването на документите за новата лична карта. Според заданието към обществената поръчка електронна идентичност ще може да се издава и към носители, различни от личната карта. Електронната идентичност ще е свързана с единния граждански номер (ЕГН), като няма да е пречка на едно ЕГН да бъдат издадени няколко електронни идентификатора. Системата ще разпознава кой се използва чрез серийния номер на чипа.Гражданите ще могат да спират временно идентификатора си през интернет портала, който ще се ползва за общуване с администрацията. На него те ще имат възможност и да получават обратна връзка и заявени документи, както и да следят кой и защо е искал достъп до електронната им идентичност.", "date": "2017.05.29", "title": "Системата за новите лични карти с чип ще струва над 13 млн. лева"}
{"url": "http://www.dnevnik.bg/analizi/2017/05/29/2979256_i_mjusjulmanite_veche_shvashtat_che_neshto_ne_e_nared/", "text": "Преживяхме поредната седмица на терор. В Манчестър атентатор-самоубиец от либийски произход погуби деца и младежи в името на т.нар. Ислямска държава. А в петък ислямистки екстремисти избиха повече от 20 християни копти край Кайро.Също тези дни Берлин беше домакин на народния събор на Протестантската църква. Сред поканените там беше и шейх Ахмед ал Тайеб – главен имам на университета \"Ал Азхар\" в Кайро – човек, който спада към най-авторитетните духовни лица на сунитския ислям. Той заяви, че тероризмът на ислямските фундаменталисти застрашава исляма и го връща в годините на Средновековието. Ал Тайеб призова да се сложи край на престъпленията в името на религиите. Но защо духовникът апелира за едно, а на практика се получава съвсем друго?Западът отдавна настоява за преосмисляне на ислямската религия. Този процес навярно е започнал, защото изявления като това на египетския теолог вече не са рядкост. Все по-мощно се чува гласът на онези изявени ислямски духовници, които признават, че ислямът се е оказал в \"задънена улица\" и че има проблем с насилието.В случая не говоря за това, че ислямът се нуждае от своя Реформация и от реформатор като Мартин Лутер. Далеч по-важно е мюсюлманите отново да намерят верния път към своята собствена религия - да допускат различни тълкувания на Корана и да приемат, че системата от религиозни норми не е непроменлива във времето.Коранът например съдържа строфи, които легитимират насилието. Но те са писани във време, когато войната е била нормалното състояние на нещата, а не мирът. Теолозите обновители вече искат да интерпретират съответните пасажи от Корана по-различно, отколкото през 7-и век, както правят фундаменталистите от ИД.Трудно е да си представим, че в ситуацията, в която се намира арабският свят днес, той би могъл да даде тласък за теологично обновление на исляма. Дори учени като Ал Тайеб вече нямат достатъчно морален авторитет сред мюсюлманите. Защото тези духовници са на практика служители на държавната власт и като такива не са в състояние да критикуват политическата класа и корумпираните елити в своите страни. Елити, които често се интересуват само от две неща – как да останат на власт и как да си пълнят джобовете.В някои арабски страни има войни и разрушителен хаос, в други господстват несправедливост и потисничество. Докато това не се промени, ще има и ислямистки терор, включително и в Германия. В политическо отношения арабският свят се намира в пълен застой. Добре е, че поне сред ислямските теолози започна процес на известно преосмисляне.", "date": "2017.05.29", "title": "И мюсюлманите вече схващат, че нещо не е наред"}
{"url": "http://www.dnevnik.bg/bulgaria/2017/05/29/2979268_vissh_chinovnik_otiva_na_sud_za_pokrovitelstvane_na/", "text": "Директор на областна дирекция на Министерството на земеделието и храните отива на съд по обвинение за длъжностно престъпление. Антикорупционното звено на прокуратурата е внесло днес обвинителен акт срещу Стелиян Митев, който е покровителствал баща си, който строил незаконно на плаж \"Кранево-север\" и без да има право събирал такси от плажуващите.Стелиян Митев е директор на областната дирекция \"Земеделие\" в Добрич и според прокуратурата с цел да набави облага за търговските дружества \"Митев\" ЕООД, собственост на баща му - Димитър Митев, и на \"Макситур - Бряг на изгрева\" АД не е изпълнил служебните си задължения, съобщи пресцентърът на държавното обвинение.32-годишният Митев заемал ръководния пост от 13 ноември 2009 г. до 3 септември 2013 г. В служебните му задължения според длъжностната характеристика, утвърдена от министъра на земеделието и храните, влизали ръководството, координирането и контролът на дейността на общинските служби по земеделие.На 7 ноември 2011 г. между концесионера на плажната ивица \"Кранево-север\" \"Макситур - Бряг на изгрева\" АД на Венцислав Антонов, представлявано формално тогава от сина му, и едноличното дружество \"Митев\" ЕООД в Добрич, с управител Димитър Митев, баща на подсъдимия, бил сключен договор.Дружеството концесионер възложило на подизпълнителя \"Митев\" ЕООД стопанисването, санитарно-хигиенното и медицинското обслужване на плажната ивица за шест години срещу 10 хил. лв. На базата на договора Димитър Митев започнал да ползва обектите, които били построени от \"Макситур Бряг на изгрева\" АД на територията на плаж \"Кранево-север\".Към този период на плажната ивица \"Кранево-север\" имало няколко заведения - \"Бир хаус\", кафе-аперитив \"Палма\", дискотека \"Империал\", докато в имота от държавния поземлен фонд освен двуетажен хотел с издадена още през 2006 г. заповед за премахване работели два ресторанта - \"Винарна\" и \"Пробитата лодка\". За търговски цели съществували и други постройки, построени още в периода 1994 - 1999 г., които следвало да бъдат премахнати по реда на Закона за устройство на територията.От 7 ноември 2007 г. до ноември 2013 г. бащата на подсъдимия Стелиян Митев,чието предназначение било да обслужва намиращото се на плажната ивица питейно заведение \"Бир хаус\". Митев-бащаПреместваемите обекти били електрифицирани и водоснабдени и се ползвали за спане и търговия.В началото на 2013 г. подизпълнителят Димитър Митев дориПреграждането на държавния земеделски имот възпрепятствало свободния достъп до плажната ивица на плаж \"Кранево-север\" въпреки задължението на концесионера да не събира под каквато и да е форма пари за вход.Като директор на областната дирекция \"Земеделие\" в Добричза съществуването в имот от държавния поземлен фонд на преместваеми обекти, поставени без разрешения и без правно основание, за да започне процедура по премахването им.,които пропускали да опишат намиращите се в държавния имот незаконни сгради според методиката на Министерство на земеделието и за започване на административна процедура за изземване на поземления имот от тези, които го ползвали неправомерно, сред които и баща му.Подсъдимият Стелиян Митев като длъжностно лице.,когато имотът се е ползвал най-интензивно.Ако съдът признае Митев за виновен, той може да получи наказание между 1 и 8 години затвор. Освен това магистратите могат да го лишат от правото да заема определена държавна или обществена длъжност.Предстои делото да бъде насрочено за разглеждане от Добричкия окръжен съд.", "date": "2017.05.29", "title": "Висш чиновник отива на съд за покровителстване на баща си, строил незаконно на плаж"}
{"url": "http://www.dnevnik.bg/bulgaria/2017/05/29/2979301_sedmoklasnicite_sburkali_pri_reshavaneto_na/", "text": "Експертът по математика в образователното министерство Маня Манева заяви за БНР, че седмокласниците, сбъркали при решаването на сгрешената задача по математика на националното външно оценяване, няма да бъдат компенсирани в оценката си. Тя определи грешката като формална и от нея не зависи решаването на конкретната задача.Националното външно оценяване беше точно преди седмица и само  в в геометричната задача номер 24, която носи 10 точки.В условието ѝ е записано, че става дума за остроъгълен триъгълник. В подусловие \"б\" обаче е посочено, че трябва да се намери лицето на триъгълника, ако AB=14 см, което означава, че триъгълникът става тъпоъгълен. Зам.-председателят на Съюза на математиците в България Николай Николов уточни пред \"24 часа\", че решението на задачата не страда от грешката, но е възможно някои ученици да се зачудят дали правилно са решили подточка \"а\" и това да \"изяде\" част от времето им за работа.Манева каза още, че при решаването на задачата за учениците не е от значение видът на триъгълника, както и градусната му големина.Резултатите от изпита трябва да бъдат обявени на 5 юни.", "date": "2017.05.29", "title": "Седмокласниците, сбъркали при решаването на сгрешената задача по математика, няма да бъдат компенсирани"}
{"url": "http://www.dnevnik.bg/detski_dnevnik/2017/05/29/2979310_v_nashite_universiteti_shte_se_obuchavat_1135_bulgari/", "text": "В наши университети ще се обучават 1135 българи, живеещи извън страната.Толкова места са утвърдени от правителството, съобщиха от Министерството на образованието и науката (МОН).Става дума за наши сънародници от Украйна, Молдова, Сърбия, Албания, Косово, Казахстан и други. Най-много места са предвидени за студенти по икономика - 124; те са УНСС, Икономическият университет във Варна, Пловдивският и Югозападният университет.Местата за \"Медицина\" са 81, а за \"Стоматология\" и \"Фармация\" - по 28. Между 60 и 70 студенти ще се обучават в направления като \"Педагогика\", \"Информатика и компютърни науки\", \"Комуникационна и компютърна техника\", \"Филология\" и \"Архитектура, строителство и геодезия\". Предвижда се и прием на 20 докторанти.Изпитите започват на 16 юни, като първият от тях ще бъде в Казахстан. Последният изпит ще се проведе на 31 юли в Румъния. Кандидатите държат тест по български език и литература и история на България.", "date": "2017.05.29", "title": "В нашите университети ще се обучават 1135 българи от чужбина"}
{"url": "http://www.dnevnik.bg/sviat/2017/05/29/2979296_v_beliia_dom_shte_ima_rokadi_i_specialen_shtab_zaradi/", "text": "Екипът на американския президент Доналд Тръмп обсъжда промени и създаване на ядро, посветено на всички твърдения за връзките между хора от обкръжението му и Русия, пишат в. \"Вашингтон пост\" и други американски издания.Съюзниците и съветниците на Тръмп отбелязват, че историите за Русия и  вече са част от ежедневния дебат в обществото, а Белият дом се е оказал неподготвен, за да се справи с тях. Обсъжда се изграждането на екип от юристи и съветници по политики и комуникация по модел от времето на Бил Клинтън, създаден като отделна структура, за да се справи с кризата, отприщена от скандала с Моника Люински.Някои от приближените на президента го подтикват и по-често да свиква митинги, подобни на тези от предизборната му кампания, за да общува с американците без посредничеството на медиите, или често да се обръща към гражданите на живо във фейсбук. Причината е, че \"традиционните начини на общуване не работят за него\", казва един от съветниците, цитиран от \"Вашингтон пост\", и добавя, че Тръмп трябва да се среща с  \"възможно най-често\".Тръмп неведнъж е изразявал недоволство и от начина, по който посланията на сегашния му екип биват тълкувани от медиите. По време на деветдневното посещение на Тръмп в Европа, Израел и Саудитска Арабия лица от близкото обкръжение на президента са се срещали, за да обсъдят евентуални рокади, които биха подобрили ситуацията. Сред тях са главният стратег Стивън Банън, съветникът и зет на държавния глава Джаред Къшнър и началникът на кабинета му Райнс Прибъс, твърди \"Вашингтон пост\".Източници на изданието твърдят, че са водени разговори за това Прибъс да бъде назначен за посланик в Гърция (откъдето са и корените на майка му), но представител на Белия дом отхвърли тези твърдения. Възможно е говорителят на Белия дом Шон Спайсър да бъде назначен на друга позиция и повече да не дава ежедневни брифинги за работата на президента. Спайсър често е на прицела на пародийни програми и е обект на подигравки . Обсъжда се и вариант на Кори Левандовски, който беше уволнен като шеф на кампанията и заместен от Пол Манафорт (също ), да се даде по-значителна роля в защитата на Тръмп, пише \"Вашингтон пост\".Особено чувствителен в Белия дом е въпросът каква роля трябва да продължи да играе Къшнър, чиито действия се наблюдават с нарастващ интерес от ФБР в хода на \"\" за намеса в президентските избори.Миналата седмица вестникът съобщи, че Къшнър и руският посланик Сергей Кисляк  да се създаде таен канал за комуникация между екипа на Тръмп, отговарящ за приемането на президентската власт, и Кремъл. В резултат някои съветници в Белия дом вече обсъждат помежду си възможността Къшнър да получи друга позиция с по-малка тежест или да си вземе отпуск поне докато предполагаемите връзки в Русия не спрат да бъдат във фокуса на общественото внимание.В неделя обаче президентът застана зад Къшнър и отхвърли твърденията, че той се е опитвал да създаде таен канал за връзка с Кремъл. \"Според мен много от информациите, които изтичат от Белия дом, са лъжи, изфабрикувани от медиите, създаващи фалшиви новини\", написа Тръмп в туитър. В изявление, публикувано от \"Ню Йорк таймс\", той обяви, че има \"пълно доверие\" в Къшнър, който \"върши чудесна работа за страната\". \"Освен това, което е по-важно, е и много добър човек\", добавя държавният глава.Малко след коментарите на Тръмп в социалната мрежа обаче министърът на вътрешната сигурност Джон Кели, без да коментира случая на Къшнър, определи възможността за таен канал като \"добро нещо\", особено ако става дума за Русия. \"Според мен е както нормално, така и приемливо,\" каза той в интервю за телевизия Ей Би Си. \"Всякакъв начин за комуникация с хора и особено организации, които вероятно не са особено приятелски настроени към нас, е добър.\"Кели настоя, че няма нищо странно в опитите да се изгради връзка с Русия, преди Тръмп да влезе в Белия дом. Според някои американски издания обаче подобни опити противоречат на практиката само действащият държавен глава да отговаря за външната политика до деня на предаване на властта.", "date": "2017.05.29", "title": "В Белия дом ще има рокади и специален щаб заради \"руското разследване\""}
{"url": "http://www.dnevnik.bg/gradska_sreda/2017/05/29/2979284_za_10_godini_v_parij_ne_e_bila_razrushena_nito_edna/", "text": "В Париж от 10 години нито една сграда - обявена за културна ценност, не е била разрушена. Това се разбра от изказване на Ерик Жан-Баптист - заместник-директор дирекцията по градско планиране на френската столица, по време на започналия днес двудневен форум \"За Зелена столица\".Събитието се организира от посолството на Франция в България и Столичната община и се провежда във Френския културен институт. По думите на Ерик Жан-Баптист Париж е в \"съвсем различна ситуация\" от София, като във френската столица събарянето на подобни сгради се счита за престъпление и \"такива ситуации не възникват\".По думите му парижките сгради - културни ценности, са защитени както от парижката община, така и от държавата, като събарянето им е забранено. Жан-Баптист обясни, че в случаи на разрушаване на такава сграда ще \"последва съдебен процес, като на собствениците ще бъде наложена наказателна отговорност\".Според него поне от 10 години в Париж е нямало такива случаи, а преди това е имало само една съборена културна ценност, \"защото е била в твърде тежко и опасно състояние\". Общината в Париж \"твърде трудно\" издавала и разрешения на собствениците за ремонти на сгради - културни ценности, които предвиждат изменения на фасадите.Форумът \"За зелена столица\" започна днес, като ще продължи и утре. Събитието се провежда във Френския културен институт в София. На днешното откриване присъстваха посланикът на Република Франция Ерик Льобедел и кметът на София Йорданка Фандъкова. Освен Ерик Цан-Баптист гости на форума от Франция са Жан-Франсоа Рьотиер, бивш заместник-председател по транспорта на метрополия Нант и Севрин Кашо, който ръководи проектите на община Париж за \"Център за устойчива мобилност\" и \"Агенцията за мобилността\".", "date": "2017.05.29", "title": "За 10 години в Париж не е била разрушена нито една сграда - културна ценност"}
{"url": "http://www.dnevnik.bg/sport/2017/05/29/2979270_bansko_shte_prieme_svetovnata_kupa_po_snoubord_v_dnite/", "text": "Банско отново си осигури домакинство за стартове от Световната купа по сноуборд. Българската федерация по ски обяви, че от 26 до 28 януари 2018 г. в курорта ще се проведат два паралелни гигантски слалома при мъжете и жените, както и спийдбордъркрос за мъже и жени.Състезанието ще е дни преди началото на зимните олимпийски игри в Пьончан 2018.\"Заради отличните условия, които Банско традиционно предлага през зимата, от ФИС (международната федерация) са предложили на БФСки да организира подготвителен 10-дневен лагер за всички сноубордисти, които ще стартират за Световната купа. От ФИС искат да помогнат на сноубордистите да се подготвят максимално добре както за световната купа в Банско, така и за олимпиадата в Пьончан, която стартира на 9 февруари\", обявиха от българската федерация.В началото на тази година Банско за първи път организира стартове за Световната купа по сноуборд. За организацията .Радослав , а Александра Жекова победи в малкия финал на спийдбордъркроса. \"Супер е, че отново ще сме домакини на стартове за Световната купа и ще имам шанс да карам пред родна публика. Ако съм достатъчно добър, пак ще ги зарадвам\", заяви Янков, който спечели Световната купа в дисциплината паралелен гигантски слалом.", "date": "2017.05.29", "title": "Банско ще приеме Световната купа по сноуборд в дните преди Пьончан 2018"}
{"url": "http://www.dnevnik.bg/bulgaria/2017/05/29/2979343_efektivniiat_protest_na_prevozvachite_se_otmenia_zasega/", "text": "Протестът на превозвачите на границата с Гърция приключи два часа след началото му. На граничен пункт \"Кулата\" се събраха около 50 души, съобщава Би Ти Ви.Протестът беше прекратен, след като се стигна до консенсус при преговорите между превозвачите и представители на властта. Те договориха трите кантара на пункта да работят постоянно. Това ще важи и за трите трасета за тежкотоварни автомобили.Физическият контрол на товарите ще се измести с около 30 метра след кантарите, за да се избегнат задръстванията. Ще бъдат поставени и електронни дисплеи, които да показват резултатите от проверката на преминаващите камиони. Въпреки постигнатите договорености протестната готовност се запазва, обявиха от Съюза на българските транспортни работници.Недоволството на превозвачите беше провокирано от постоянно образуващите се опашки на границата с Гърция. Част от протестиращите обясниха, че са стояли по 12 часа на пункта, докато чакат да бъдат проверени.От своя страна гръцките власти са обещали трасето, което се ремонтира в момента, да бъде пуснато в експлоатация най-късно след около 2 седмици.", "date": "2017.05.29", "title": "Ефективният протест на превозвачите се отменя засега"}
{"url": "http://www.dnevnik.bg/politika/2017/05/29/2979356_valeri_simeonov_shte_oglavi_nacionalniia_suvet_po/", "text": "Вицепремиерът Валери Симеонов ще оглави Националния съвет по демографска политика към Министерския съвет. Това предвижда проект, публикуван в портала за обществени консултации на правителството.Досега съветът се оглавяваше от министъра на труда и социалната политика, но след промяната на структурата на Министерския съвет е предвидено председател да бъде вицепремиерът по икономическата и демографската политика. Социалният министър става зам.-председател.Националният съвет по демографска политика цели да се спомогне за забавяне на темповете на намаляване на населението, адаптиране на социалните системи и политики към застаряването на населението и на работната сила, както и за прилагане на цялостен подход и мерки за балансирано демографско развитие.Миналата седмица  на Националния съвет за сътрудничество по етническите и интеграционните въпроси (НССЕИВ). Новината предизвика недоволство у  до премира Бойко Борисов Симеонов да бъде освободен от този пост, както и като вицепремиер с ресор демографска политика. Като мотив те посочваха редица негови прояви и крайни изказвания срещу малцинствата.", "date": "2017.05.29", "title": "Валери Симеонов ще оглави Националния съвет по демографска политика"}
{"url": "http://www.dnevnik.bg/sviat/2017/05/29/2979275_tretoto_pokolenie_kenedi_i_zashto_sasht_otbeliazvat/", "text": "В САЩ днес отбелязват стогодишнината от рождението на Джон Фицджералд Кенеди, 35-ия президент на страната. Той е роден на 29 май 1917 г. в Бруклайн, щата Масачузетс. След като завършва Харвардския университет, през 1941 г. постъпва в резерва на ВМС на САЩ. През войната е командир на торпедни катери в тихоокеанския боен театър и е награждаван с медали.След войната е избран в Камарата на представители, а после и в Сената като представител на Демократическата партия от Масачузетс. На президентските избори през 1960 г. побеждава републиканеца Ричард Никсън и на 43 години става най-младият в историята президент на САЩ. През мандата си увеличава броя на американските военни съветници в Южен Виетнам и разрешава операцията на ЦРУ в Куба с цел сваляне на режима на Фидел Кастро, а през октомври 1962 г. благополучно преодолява Карибската криза. Във вътрешната политика Кенеди подкрепя движението за граждански права, отменя дискриминацията при наемането на работа и създава комисия към Белия дом по правата на жените, предадоха световните агенции.На 22 ноември 1963 г. Джон Ф. Кенеди е убит при посещение в Далас, Тексас. Разследващата комисия постановява, че единственият отговорен за убийството е бившият морски пехотинец Ли Харви Осуалд. Самият Осуалд е застрелян публично два дни по-късно от Джак Руби, притежател на нощен клуб в Далас, който впоследствие умира в затвора. \"Не питайте какво държавата може да направи за вас, а се запитайте какво вие може да направите за държавата си.\" Най-известната максима на Джон Фицджералд Кенеди (Дж.Ф.К.) продължава да вдъхновява Америка, която утре отбелязва 100 години от неговото рождение, припомня \"Франс прес\".Никой не е следвал тази заръка по-добре от клана Кенеди.Роден на 29 май 1917 година, избран за президент на САЩ на 8 ноември 1960 година - само на 43 години - герой от Тихоокеанската война, изключително харизматичен, Дж.Ф.К. въплъщава надеждите на Америка за 20-и век, докато куршум на убиец не слага край на живота му на 22 ноември 1963 година.Годишнината от рождението му е повод да се замислим над убежденията на президента Кенеди, вярата и решителността, с които той се изправяше пред всяко предизвикателство, каза пред АФП племенникът му Джо Кенеди Трети.На 36 години, внукът на Робърт Ф. Кенеди - брат на Дж.Ф.К. и министър на правосъдието, убит при предизборната си кампания през 1968 година - поема щафетата. В Камарата на представителите от 2013 година, той е трето поколение Кенеди с изборен мандат.С изключение на две години член на клана Кенеди винаги заема изборна длъжност от 1947 година, с което фамилията е квинтесенцията на американска политическа династия, отбелязва АФП.Според Джо Кенеди Трети наследството, оставено от Дж.Ф.К., е неговият призив към всички американци, каквито и да са и откъдето и да идват, да служат на страната си. Много от колегите ми от двата лагера ме спират, за да кажат, че са били вдъхновени от апела му, разказва племенникът.Наследството на Дж.Ф.К. е и блясъкът, който той и съпругата му придаваха на президентската институция, допълва АФП. Красива, елегантна, изтънчена, Джаки Кенеди бе обичана от целия свят.Имаше някаква аура около Белия дом на Кенеди, спомня си Джон Маккейн, бивш кандидат за президент на САЩ.Беше магически период, допълва той.Представителят на фамилията, който най-дълго е заемал политически пост, Едуард \"Тед\" Кенеди умира през 2009 година след 47-годишна служба в Сената, припомня още АФП.Единственото живо дете на Дж.Ф.К. е Каролин Кенеди, която бе посланик в Япония при управлението на Барак Обама (през 1999 година брат й Джон Кенеди-младши загина трагично в авиокатастрофа). Според в. \"Ню Йорк пост\" има вероятност тя да се кандидатира за пост в Конгреса. Всеки ден мисля за него и ми липсва. Той вдъхнови цяло поколение, което промени Америка, казва за баща си 59-годишната Каролин Кенеди във видео, публикувано от президентската библиотека и музей \"Джон Ф. Кенеди\" по случай годишнината от рождението на президента.Синът ѝ - 24-годишният Джак Шлосберг - също би могъл да продължи традицията.Наследството на фамилията ми в държавничеството ме вдъхновява, казва той пред Ен Би Си (в първото си интервю на живо - бел. ред.). Попитан за политическото му бъдеще, той отговаря - \"Продължавайте да слушате\" (\"stay tuned\").", "date": "2017.05.29", "title": "Третото поколение Кенеди и защо САЩ отбелязват 100 години от рождението на JFK"}
{"url": "http://www.dnevnik.bg/video/2017/05/29/2979360_video_izkustveniiat_intelekt_na_gugul_pobedi_tri_puti/", "text": "Програмата за изкуствен интелект на \"Гугъл\" - \"АлфаГо\" (AlphaGo), победи три пъти поред най-големия майстор по традиционната азиатска игра.Го е сложна игра, създадена преди хиляди години. Победата на над най-добрия в света Къ Цзе е огромно постижение, за което се смяташе, че ще са нужни десетилетия.Деветнадесетгодишният китаец е носител на девети дан – най-високият възможен ранг сред играчите на го.След мача Къ Цзъ призна, че е много по-добра от него и че вероятно няма да играе с подобен противник отново. \"Успявам да предвидя само половината от ходовете ѝ и никога няма да се сетя за другата половина\", каза той. Роденият през 1997 г. Къ Цзъ е започнал да играе на пет години и е спечелил първата си национална титла на десет, а деветия си дан – на 17. Той побеждава в 71% от игрите.\"Миналата година  се доближаваше до уменията на хората, но днес играе като Бога на го\", каза той, цитиран от агенция \"Ройтерс\".Миналата година \"АлфаГо\" срещу друг шампион - кореецът Лий Се-дол. Победата на \"АлфаГо\" е особено значима и при положение че алгоритъмът сам е научил как се играе и сам избира стратегиите си без никаква допълнителна помощ. Освен това инженерите на \"Гугъл\" нямат право да променят по какъвто и да е начин настройките или кода между игрите.", "date": "2017.05.29", "title": "Видео: Изкуственият интелект на \"Гугъл\" победи три пъти поред най-големия майстор на го"}
{"url": "http://www.dnevnik.bg/bulgaria/2017/05/29/2979304_doklad_na_borkor_mnogo_organi_sreshtu_korupciiata_i/", "text": "В България липсва институция с ясен ангажимент към разследване на корупцията по високите етажи, което е основна препоръка на Европейската комисия по Механизма за сътрудничество и проверка, неизпълнена от 2007 г.Тази констатация е направена в анализ на Центъра за превенция и противодействие на корупцията и организираната престъпност, известен като БОРКОР. Докладът е изготвен в началото на май и е изпратен на премиера Бойко Борисов, на външния министър и отговарящ за правосъдието Екатерина Захариева, на министъра на правосъдието Цецка Цачева и на президента Румен Радев.Докладът анализира стратегиите за борба с корупцията на всички нива в различните държави в ЕС и установява, че изградените в България органи по превенция, противодействие и борба с корупцията не съответстват в пълна степен на международните стандарти:- това посочват анализаторите на БОРКОР в доклада, озаглавен \"Анализ на органите по превенция и противодействие на корупцията в Република България\".Неотдавна външният министър Екатерина Захариева напомни, че България има да изпълни 17 препоръки от мониторинговия доклад на ЕК. А премиерът Борисов в програмната си реч пред Народното събрание се ангажира до края на годината те всичките да бъдат изпълнени и да бъде приет изцяло нов антикорупционен закон. Предвижда се създаването на единен антикорупционен орган на основата на действащата Комисия за отнемане на незаконно придобитото имущество.Анализът на БОРКОР предупреждава изпълнителната и законодателната власт, чекато \"своеобразен остров на интегритет и компетентност\".Независимостта на такава антикорупционна структура трябва да се гарантира и с прозрачен избор на политически безпристрастен ръководител с безупречна професионална репутация, със солидно финансово и персонално обезпечаване.Такъв орган, равноотдалечен от останалите власти, с ръководител с безупречна репутация и овластен да разследва корупцията, включително търговията с влияние във високите етажи на властта, предлагаше да бъде създаден през 2015 г. тогавашният правосъден министър Христо Иванов, но идеята му беше отхвърлена. Такъв орган не може да бъде създаден без промени в Конституцията, смятат юристи.В момента преследването на корупцията по високите етажи на властта се извършва от специализираното антикорупционно звено към Софийската градска прокуратура, което беше формирано от главния прокурор Сотир Цацаров. Но посочените от него магистрати, които влязоха в звеното, дори не бяха прослушани от Висшия съдебен съвет, камо ли да са проверени за интегритет (почтеност) и компетентност.Анализът на Центъра констатира още. В рамките на един месец са били приети два стратегически документа, уреждащи по различен и противоречив начин институционалната рамка за борба с корупцията. Правомощията на създаденото ново звено - Национален съвет по антикорупционни политики към МС, почти изцяло се дублират с тези на ръководния орган на БОРКОР - Консултативен съвет. И двата органа са създадени за изпълнение на две поредни национални стратегии, едната от които е вече отменена.и липса на последователност в стратегическите решения и действията по тяхното изпълнение.\", обобщи изводите Елеонора Николова, и.д. директор на центъра БОРКОР. По думите й - проблемът в България е в липсата на системен подход и на предварителен анализ на въздействието на стратегическите документи. А има и чести промени в законодателните актове. Възприетият у нас подход \"на парче\" е и причината за неудовлетворителните резултати\", коментира Елеонора Николова, цитирана в съобщението на институцията за анализа.", "date": "2017.05.29", "title": "Доклад на БОРКОР: Много органи срещу корупцията и нито един за високите етажи"}
{"url": "http://www.dnevnik.bg/politika/2017/05/29/2979348_blizo_400_grajdani_iskat_borisov_da_osvobodi_valeri/", "text": "Премиерът Бойко Борисов да освободи Валери Симеонов от постовете му на председател на съвета по интеграция и вицепремиер по демографските въпроси искат 373 граждани, сред които има университетски преподаватели, журналисти и правозащитници.  до премиера са качени на сайта  и са изпратени и до президента Румен Радев, председателя на Народното събрание, Димитър Главчев, председателите на парламентарните групи, главния прокурор Сотир Цацаров, Жан-Клод Юнкер – председател на Европейската комисия, Антонио Таяни – председател на Европейския парламент, Доналд Туск – председател на Европейския съвет на ЕС, и посланиците на страните от ЕС в България.С писмото се изразява крайно възмущение от назначаването на Валери Симеонов. Риторично се пита с \"каква аргументация правителството на партия \"Граждани за европейско развитие на България\" утвърждава политическо назначение на откровени поддръжници на фашистки и неонацистки идеологии и им гласува \"доверието\" да отговарят за политиките към малцинствата и тяхната интеграция, с което у нас най-често се обозначава демографската политика\".Авторите на писмото припомнят циничните и расистки изказвания на Валери Симеонов от парламентарната трибуна на 43-ото на Народното събрание, който каза по адрес на ромите: \"Превърнали са се в нагли, самонадеяни и озверели човекоподобни, изискващи право на заплати без да полагат труд, изискващи помощи по болест, без да са болни, детски за деца, които играят с прасетата на улицата, и майчински помощи за жени с инстинкти на улични кучки.\" Припомня се и че в предизборната програма на НФСБ, чийто лидер е Валери Симеонов, от 2013 г. се предлага следното решение за интеграция на ромите: \"НФСБ предвижда като начало премахването на всички незаконни постройки в циганските гета и създаването с минимални средства на отделни селища извън големите населени места. Да се подпомага доброволното ограничаване на раждаемостта чрез безплатно предлагане на противозачатъчни средства. Изолираните селища могат да бъдат превърнати в туристическа атракция, което е масова практика в най-развитите демокрации (индианските резервати в САЩ, аборигенските селища в Австралия, циганските селища в Чехия и Унгария и т.н.).\"В заключение в писмото се обобщава, \"че е напълно недопустим управленският подход за формиране на \"национално отговорно правителство\", при който хора с ултранационалистически и деструктивни за общественото развитие възгледи и практически действия не само участват в управлението на страната, но и са овластени да отговарят за политиката за интеграция на малцинствата, реализиращи се в контекста на собствената ни държава и на Европейския съюз\".", "date": "2017.05.29", "title": "Близо 400 граждани искат Борисов да освободи Валери Симеонов"}
{"url": "http://www.dnevnik.bg/bulgaria/2017/05/29/2979315_grajdani_nastoiavat_konsultativniiat_suvet_pri/", "text": "Гражданска инициатива \"Правосъдие за всеки\" в писмо до президента Радев призовава да бъде включена в дневния ред на утрешния Консултативен съвет по национална сигурност и срещата на главния прокурор с бизнесмени в частен офис. Визирана е срещата на Цацаров с издателя Сашо Дончев в офиса на Георги Гергов, член на висшето ръководство на БСП.\"От името на над хиляда свободни граждани, активно участвали в Марша за европейско правосъдие на 23 май, Инициатива \"Правосъдие за всеки\" Ви призовава да включите в дневния ред на предстоящия на 30 май 2017 г. Консултативен съвет за национална сигурност точка за обсъждане: \"Тревожното състоянието на съдебната система и\",пише в писмото на \"Правосъдие за всеки\" до президента Радев. Писмото е подписано от още 5 граждански организации.От инициативата посочват, че\"При неефективно работеща или контролирана от външни влияния съдебна система, която на практика стимулира организираната престъпност, поради нейната ненаказуемост, няма как да имаме правова сигурна и стабилна държава!\"Освен призива до президента и КСНС,Целта на гражданите е да се срещнат с участниците в съвета и да ги информират за призива за включване в дневния ред на точката за срещата на главния прокурор.\"Тъй като не ни канят в ЦУМ, решихме да пием кафе пред президентството. Събираме се на сутрешно кафе на 30 май, вторник, от 9,30 ч. сутринта\", се казва в съобщението на инициативата.Те припомнят, че както са обявили на, имат конкретни искания към държавните институции.В призива до президента и КСНС се казва още, чекоито се случват в ръководния орган на съдебната власт - Висшия съдебен съвет, и особено за \"тайно проведената среща на главния прокурор Сотир Цацаров с двама бизнесмени, единият от които и политик, извън установените за това места, за която главният прокурор отказва категорично да дава обяснения\".\"Тези събития бележат изключително опасна тенденция за нарушаване на законови норми и етични стандарти. Показват мълчаливо съгласие на всички власти за пълното всевластие и неотговорност на главния прокурор пред държавните институции.Това поставя под основателно съмнение независимостта на съдебната система като цяло, провеждането на държавната наказателна политика, а оттам и върховенството на правото\".От инициативата \"Правосъдие за всеки\" посочват, чеПодписалите писмото граждански организации очакват на заседанието при президента да бъдат поканени главният прокурор и председателите на върховните съдилища, които също да изразят мнение по повдигнатите въпроси. \"Настояваме след обсъждането КСНС да излезе със становище за състоянието на съдебната система и събитията от последните седмици\", завършва писмото.", "date": "2017.05.29", "title": "Граждани настояват консултативният съвет при президента да включи и срещата на Цацаров в ЦУМ"}
{"url": "http://www.dnevnik.bg/sport/2017/05/29/2979327_ferari_favorizira_fetel_smiata_hamiltun/", "text": "Победата на  предизвика много полемики сред пилотите във Формула 1. Звездата на \"Ферари\" стартира от втора позиция зад съотборника си Кими Райконен, но го изпревари след влизанията в бокса.С успеха германецът увеличи на 25 точки преднината си в шампионата пред Люис Хамилтън, който завърши седми. Пилотът на \"Мерцедес\" коментира тактиката на \"Ферари\", която според него фаворизира Фетел за сметка на Кими.\"За мен е ясно, че \"Ферари\" избраха своя пилот №1. Те ще натискат всячески, за да може Фетел да взима максимален брой точки\", каза трикратният световен шампион след финала в Монако.Той обаче не уточни дали ще иска същото от \"Мерцедес\" в битката със съотборника си Валтери Ботас: \"Не съм говорил с тима и нямам планове да го правя. Валтери върши страхотна работа и за нас е важно да се представяме добре като отбор. Кой знае, може да се наложи аз да го пусна в някое състезание\", добави Хамилтън.В същото време шефът на \"Мерцедес\" Тото Волф се разграничи от мнението на англичанина. Според австриеца Фетел е спечелил с чисто темпо на пистата: \"Никой не можеше да предвиди как ще се представят гумите в това състезание. Кими влезе в бокса, а Себастиан направи няколко много бързи обиколки с ултрамеките гуми, които го изведоха първи. Това си беше чисто темпо, а не дирижирана победа\", уточни Волф.Той дори се пошегува с колегите си от \"Ферари\": \"Най-накрая знаят как се чувствахме ние години наред, когато бяхме първи и втори и аз трябваше да обяснявам защо правилният пилот е спечелил.\"", "date": "2017.05.29", "title": "\"Ферари\" фаворизира Фетел, смята Хамилтън"}
{"url": "http://www.dnevnik.bg/gradska_sreda/2017/05/29/2979326_stolichnata_obshtina_shte_remontira_bul_car_boris_iii/", "text": "Столичната община обяви обществена поръчка за ремонта на трамвайното трасе по \"Цар Борис III\" от Съдебната палата до крайната спирка в квартал \"Княжево\". Избраният изпълнител ще трябва да подмени ВиК инсталацията, електроснабдителната мрежа, контактно-кабелната мрежа, уличното осветление, като максималната прогнозна стойност е малко над 40 млн. лв. без ДДС. Крайният срок за подаване на оферти е 30 юни.Сериозната реконструкция на бул. \"Цар Борис  III\" е част от втората фаза на проекта за \"Интегриран градски транспорт\", който се финансира по европейската програма програма \"Региони в растеж\" 2014- 2020. Пред \"Дневник\" зам.-кметът по транспорта Евгени Крусев обясни, че ремонтът няма да обхваща наскоро обновената част около площад \"Руски паметник\". Крусев каза и че зелената площ между трамвайните релси ще бъде продължена до площад \"Македония\".В началото на юни трябва да започне и друг голям ремонт на. През май се проведе последното обществено обсъждане на проекта, като Столичната община е взела решение настилката, която ще бъде положена, да бъде от павета - по трамвайните линии, и асфалт по пътните платна.До средата на юни трябва да бъде отново пусната обществената поръчка за 22 млн. лева за ремонтите на ул. \"Граф Игнатиев\" (от ул. \"Алабин\" до бул \"Евлоги и Христо Георгиеви\"), части от ул. \"Цар Иван Шишман\", ул. \"6-ти септември\" и ул \"Солунска\". Това каза днес пред журналисти кметът на София Йорданка Фандъкова. . Ремонтите в тази зона на центъра трябва да започнат до есента, като желанието на общината е до началото на 2018 г. дейностите да са приключили.", "date": "2017.05.29", "title": "Столичната община ще ремонтира бул. \"Цар Борис III\" за 40 млн. лева"}
{"url": "http://www.dnevnik.bg/intervju/2017/05/29/2978374_vladislav_todorov_pisatel_dnes_vuzpaliavam_ezicite_na/", "text": "- Удоволствие и страст, затова пиша, едва ли поради нещо друго. Смея се страстно когато съчинявам, преживявам нещата сякаш ме сполитат, ходя с тях по улиците. Очевидно писането изтощава някакви мои вътрешни заряди. Как въздейства то на другите е изцяло друг въпрос – тогава, когато се пишеха подобни работи и се възпаляваха метафорите на тоталитарния език, това беше по-скоро политически акт.Текстовете, които тогава пишех, не бяха заявени като художествени за разлика от романите ми днес. Пишех с идеята, че извършвам акция. Сами по себе си, отвъд събитието на тяхното четене и възприемане, тези ми работи нямаха кой знае какъв живот. Не се издаваха, не се четяха от някаква анонимна за мен публика. Аз познавах читателите си лично.- Така е, но ние го раздавахме лично на хората като притурка към акциите в Приморско.- То нямаше други отвъд нашата интелектуално-пиршествена среда, отвъд Гюлечица, отвъд \"Синтез\". Нямах чувството, че има други хора, които заразяваме, без да ги виждаме.- Впоследствие да, но това е ехо във времето напред. Аз говоря за датата, към която са писани, четени, слушани и даже рецитирани, защото се стараех да ги произнасям с изнесен глас. Имаше идея за изпълнение, за телесно действие с текста.- Мина много време. Изследователската работа и участието в научни конференции престана да ме вълнува. Човъркаше ме отвътре да опитам нещо друго. И се амбицирах да напиша роман в даден жанр . За мен беше предизвикателство да работя с клишета и формули, да спазвам или да не спазвам канон. Интересът ми към ноара тръгна с преподаването. Водех курс за черен роман и филм. Жанрът сам по себе си съдържа неща, които ме влекат – той е ироничен, лаконичен, брутално афористичен, смесва ниското с високото, философска материя се обсъжда на уличен език и по суров начин. Има чернилка, която очевидно ме занимава, има философстващи негодници и всичко е обречено на провал. Много от големите филми в този жанр са по романи, а техните автори са работили в Холивуд като сценаристи.- От една страна, моят стил, отношение към езика, изобщо изказ, са сформирани през онези години, за които вече говорихме. Този стил съм аз, моята езикова маска, моята литературна персона. Не мога да пиша по друг начин. От друга страна, в българската литература ноарът като жанр и стил като че ли е непознат. Не са ми известни едри произведения, написани на този тип \"твърдо сварен\" език - от името на жанра на английски, hardboiled.Избрах моят пръв ноар да стъпи на границата на две епохи – преди и след 9 септември. Главният герой излиза от затвора и се сблъсква с една съвършено нова за него действителност в рамките на една нощ. Като моите любими ноари \"Двойна застраховка\" и \"Пощальонът винаги звъни два пъти\" на Джеймс Кейн, \"Дзифт\" е конфесионален - престъпникът се изповядва или пише показания, от първо лице, откъдето идва типичният за жанра глас зад кадър. Впрочем Албер Камю казва, че \"твърдо сварения\" стил на Кейн силно е повлиял писането на \"Чужденецът\". А Лукино Висконти дебютира в Италия с екранизация на \"Пощальонът\", поставяйки началото на цяла нова вълна в киното. Тоест този американски стил успява да пробие в Европа и да повлияе върху един изтънчен френски екзистенциалист и върху един начеващ италиански режисьор, който ще стане баща на неореализма. Това ме впечатли и реших да опитам.- Идеята беше за три романа, свързани с гранични периоди в българската история - \"Дзифт\" и 9 септември, \"Цинкограф\" и 10 ноември, \"Пумпал\" и едно пределно бъдеще. С него приключва трилогията.- Защото е мрачно, брутално зрелищно и нечовешко, разтърсва ума и въображението и дава поле за максимизиране на стила. Освен това жанрът е смесен - вълшебна приказка с антиутопия, което ми дава възможност да манипулирам клишетата. Днес Холивуд бълва апокалиптични и постапокалиптични истории, направени по твърди клишета и формули. Вълшебната приказка със щастлив край в случая е внедрена в клишето на антиутопията, за да го преобърне отвътре.- Не, защото за мен идеята на \"пумпала\" идва от другаде. Изучавал съм подробно руския космизъм Николай Фьодоров, Константин Циолковски, който му е пряк ученик и последовател, както и писателя Евгений Замятин, който е техен коментатор. Тази утопия, която аз наричам \"вертикална\" - защото вместо пътешествие до далечен остров става дума за изнасяне на човечеството в космоса - е основополагаща руска идея от XIX- XX в., развила се бурно в граничните времена на Октомврийската революция. Гравитацията е зло, смята Фьодоров, което трябва да бъде преодоляно с двигател, който Циолковски се наема да изобрети. Старият режим смята Циолковски за лунатик, но младата съветска власт дава сериозни пари за експериментите му и те раждат реактивния двигател. Доктрината на Фьодоров/Циолковски за разселване в свободното пространство на вакуума се следва стриктно от \"бащата на съветската космонавтика\" Сергей Корольов, доживотно засекретеният главен конструктор.- И в крайна сметка Замятин, защото в неговия строго забранен роман \"Ние\" се строи космически кораб с подобна цел. Така че летящата чиния на Бузлуджа се скача директно с другите летящи тела на вертикалната утопия.- Не, не смятам. - Да, подобни едри футуристични, антиутопични визии сякаш няма. Въображението тук очевидно не стига до или изобщо не предполага бъдеще с фатален край. Сякаш сме изпаднали в някаква фуга на човешката история, където цари генерално простодушие. Няма тревога, камо ли паника от това, което ни дебне там в ъглите на времето. Няма интуиция за парадокс, за това, че мечтите могат да опропастяват, а надеждите да погубват.- Да поясня, това, което аз съм написал, не е научна фантастика. Постарал съм се да е съвършено ясно, че в това бъдеще няма никакви чудеса на техниката и иновациите, а точно обратното. Бракувани семафори, криви колела, \"вятърен часовник\" - цялата технология е умишлено създадена дефектна.- Това да, но аз избирам да възпалявам художествени норми и езици - както \"Дзифт\" не е нормален ноар, така и \"Пумпал\" не е нормална антиутопия.- Със сигурност е така. Книги се пишат и филми се правят, за да подклаждат този тип страхове. Хората очевидно искат да ги преживеят във въображението си като гледат или като четат страховити истории за края на света, който предстои от самото начало, защото всичко мислимо и всичко въобразимо е в потенцията си действително.- Ако се ремонтира, трябва да се архивира - да се превърне в експонат или цял музей, в нещо, около което се поставят шнурове и се късат билети. Ако се остави така, като един огромен бруто бетонен труп, който гние на върха на планината, ще продължи да обраства с легенди и да се пълни с призраци.", "date": "2017.05.29", "title": "Владислав Тодоров, писател: Днес възпалявам езиците на литературните жанрове"}
{"url": "http://www.dnevnik.bg/sviat/2017/05/29/2979426_ruskite_vlasti_zadurjaha_deputat_ot_cherna_gora_na/", "text": "Депутатът от управляващата черногорска Демократична партия на социалистите Миодраг Вукович е бил задържан на московското летище \"Домодедово\", съобщиха черногорският вестник \"Виести\" и БТА.На Вукович било казано, че ще бъде депортиран със сутрешния полет за Тиват. Източник на черногорски вестник посочва, че той е бил задържан \"по политически причини\".Вукович се намирал в стая на ничия територия на летището без вода и тоалетна. Заявено му било, че е \"персона нон грата\". На Вукович е бил отнет паспортът и му било казано, че ще му бъде върнат при влизането в самолета.Вукович, като представител на парламента на Черна гора, пътувал заедно с един сътрудник към Минск на парламентарна среща на Централноевропейската инициатива. Неговият сътрудник останал също в Москва, но не бил задържан. \"Виести\" посочва, че Вукович ще бъде депортиран за сметка на Русия.Черногорското посолство в Москва твърди, че е успяло да се свърже с Вукович едва късно вечерта в неделя.От Москва не са коментирали официално информацията. Новината идва на фона на напрежение между Русия и Черна гора, чийто парламент одобри  в края на миналия месец. Официални представители на Подгорица пък наскоро отправиха повторни обвинения към Кремъл за опита за  в деня на парламентарните избори миналата година. ", "date": "2017.05.29", "title": "Руските власти задържаха депутат от Черна гора на летище \"Домодедово\""}
{"url": "http://www.dnevnik.bg/sport/2017/05/29/2979391_uefa_spria_cska-sofiia_za_evroturnirite_do_sezon/", "text": "УЕФА е информирал БФС, че \"ЦСКА-София\" няма да играе в евротурнирите. Европейският футболен съюз посочва, че това е нов клуб и като такъв няма право да участва в международните състезания за три години.БФС потвърди информацията, като публикува и писмото от УЕФА. От ЦСКА отговориха, че .В него се обяснява, че в случая на ЦСКА не може да бъде направено изключение от \"тригодишното правило\", забраняващо участие на новосъздадени клубове в евротурнирите в рамките на три сезона. Така \"ЦСКА-София\" би могъл да играе в Европа най-рано през сезон 2019-20.\"Българската футболна асоциация (БФС) чрез нейния президент Борислав Михайлов подадоха молба за изключение на 12 май 2017 г. и положиха всички усилия да сътрудничат и да убедят УЕФА, че това искане е основателно. Въпреки това, след внимателно обмисляне, стигнахме до заключението, че ПФК \"ЦСКА-София\" е в противоречие с \"тригодишното правило\" след промените в юридическата си структура от юни 2016 г.\", се казва в писмото на УЕФА.\"Жалгирис\", \"Университатя\" (Крайова) и \"Дери сити\" са други клубове, получили отказ да играят в евротурнирите за три години.ЦСКА  и ще завърши на второто място в първенството. Според правилника червените получават квота за Лига Европа, а сините трябва да играят бараж с \"Верея\". Сега се очаква БФС да обясни какво ще последва при новия формат на първенството.", "date": "2017.05.29", "title": "УЕФА спря \"ЦСКА-София\" за евротурнирите до сезон 2019-20"}
{"url": "http://www.dnevnik.bg/sport/2017/05/29/2979400_sinia_bulgariia_kum_spas_rusev_doidohte_za_da/", "text": "Сдружението на феновете на \"Левски\" тръст \"Синя България\" покани на среща собственика на клуба Спас Русев. Организацията, която притежава малък процент акции, публикува темата на бъдещия разговор с директен въпрос към бизнесмена: \"Вие дойдохте, за да унищожите \"Левски\" ли?\"\"Смятаме, че дължите този отговор на привържениците на \"Левски\". Тъй като ние като такива, а още повече и като акционери в клуба, не смятаме да позволим това да се случи. Най-любезно ви каним, за да обсъдим как като съдружници и, надяваме се, бъдещи съмишленици да спрем процеса на това унищожение\", написаха от тръста.В последните месеци феновете на няколко пъти разкритикуваха управлението на Спас Русев. В началото на годината от \"Синя България\" дори изразиха мнение, че бизнесменът не е дал никакви пари за \"Левски\".На 22 февруари тази година Русев обяви, че напуска клуба \"заради хора без имена\". Оттогава той не е посещавал мач на сините.В обръщението си от края на февруари собственикът заяви, че клубът \"практически е във фалит\". Финансовият директор .", "date": "2017.05.29", "title": "\"Синя България\" към Спас Русев: Дойдохте, за да унищожите \"Левски\" ли"}
{"url": "http://www.dnevnik.bg/zdrave/2017/05/29/2979405_otrichaneto_na_vaksinite_e_agresivno_nevejestvo_smiata/", "text": "\"Отричането на имунопрофилактиката е не просто израз на неграмотност, нецивилизованост и глупост, а можем да кажем и агресивно невежество, което граничи с нахалство за това да чакаш колективният имунитет, създаден сред другите деца, да предпази твоето\". Това заяви депутатът от ДПС и зам.-председател на Народното събрание Нигяр Джафер по време на кръгла маса за ползата от ваксините, организирана от фондация \"МОСТ\" във Варна.Според Джафер сериозната скорост, която набира антиваксиналното движение, бежанската криза и затрудненията в снабдяването с ваксини на общопрактикуващите лекари са основните проблеми, на които се дължи понижения имунизационен обхват в България.Изражение на тези проблеми също и в Европа е новият бум на случаи на морбили в момента, който през пролетта достигна и до България. У нас засега той е малък с , за който съобщи в събота проф. Тодор Кантарджиев от Центъра по заразни болести - това че някои деца по документи са имунизирани, но всъщност не им е поставена съответната ваксина, посочи Джафер.Решение, което предлага Българската педиатрична асоциация, е уеб базиран регистър, в който в реално време да се отразяват направените имунизации, а също и възникващите нежелани ефекти от тях. Така ще се създаде надеждна статистика за имунизационното покритие в страната, както и за честотата на усложненията, посочи депутатът от здравната комисия в парламента.По време на кръглата маса д-р Илиян Тодоров от Инфекциозната клиника на Университетската болница във Варна обърна внимание на ротавирусните гастроентерити и възможността за тяхното предотвратяване. Той цитира официалната статистика, според която в Европа от такива инфекции се заразяват над 2.8 млн. души - предимно деца под 5 години. 87 хиляди от тях се налага да се лекуват в болница, а .Ротавирусните инфекции са , при наличието на ваксини които защитават с между 90 и 95% успех, коментира докторът. На първо място са стрептококовите инфекции, и на второ място ротавирусите в около 30% от случаите.Опасността от епидемии с ротавирусни инфекции е най-вече  - детски градини и болници. Вирусите от тази група оцеляват дълго в открити условия, например няколко дни в хладилника и до два месеца в канализацията, затова и хигиената, колкото и да е важна, не е гаранция за предпазване. Самите вируси не са смъртоносни, но понякога инфекциите протичат много тежко с температура, повръщане и диария, които могат да доведат до силна дехидратация и изтощение до край при по-малките деца, обясни Тодоров. на децата, и това е аргумент, който антиваксинално настроените майки често използват в спора дали децата им имат нужда от тази ваксина, каза още инфекционистът. По думите му, щом едно от тези две боледувания може да доведе до смърт, спор просто не може да съществува. Освен това разходите по лечението и възможните усложнения от болестта са далеч повече от тези за имунопрофилактика.Времето за ваксиниране е точно след първата усмивка на бебето - около втория месец след раждането, посочи д-р Тодоров. От тази година  да я дадат на детето си. Приема се орално на два или три пъти според марката.", "date": "2017.05.29", "title": "Отричането на ваксините е агресивно невежество, смята Нигяр Джафер"}
{"url": "http://www.dnevnik.bg/sviat/2017/05/29/2979451_konservativna_irlandiia_moje_da_se_sdobie_s_gei_ot/", "text": "Ирландия е на ръба на историческа промяна в политическия си живот. Консервативната католическа държава е изправена пред възможността да се сдобие с най-младия си премиер досега, който освен това е гей и е от азиатски произход.Става въпрос за 38-годишния лекар Лео Варадкар, за когото се очаква да оглави управляващата партия \"Фина гейл\" след оставката на досегашния ѝ лидер Енда Кени.Поддръжниците му го сравняват с канадския премиер  и френския президент.\"Честно казано, когато бях избрана за пръв път през 1981 г., не бих могла да си представя, че открит гей ще стане тийшах (титлата на премиера в Ирландия)\", коментира пред \"Ройтерс\" бившата зам.-председателка наНора Оуен. \"Изминали сме дълъг път и фактът, че на никого не му мигва окото, че мъж като Лео Варадкар, открит гей, който живее с партньора си, може да се кандидатира за тийшах, е чудесно. Мисля, че е велико, че Ирландия може да направи това\".Тази тема не е широко обсъждана в местните медии, нито по време на самата надпревара и това показва колко далеч е стигнала някога консервативната държава с население от 4.6 млн. души. Ирландия декриминализира хомосексуалността през 1993 г. и разреши разводите едва през 1995 г.Двадесет години по-късно обаче, през 2015 г., , одобрила гей браковете с референдум. Вотът бе демонстрация на западащото влияение на църквата, разтърсена от редица скандали със , извършено от свещеници, и жестоки практики в католически институции.Бащата на Варадкар – Ашок, който също е лекар, е роден в Мумбай. Майка му Мириам е медицинска сестра. Двамата са се запознали във Великобритания, където Ашок е работил през седемдесетте, и след сватбата си решават да се преместят в Ирландия. омаловажава произхода и личния си живот. \"Това не ме определя. Не съм политик-половин индиец, или политик-лекар, или политик-гей. Това са части от идентичността ми, но те не ме определят\", каза той пред държавната телевизия RTE през 2015 г., когато обяви публично сексуалната си ориентация.46 от всичките 73 депутати на \"Фина гейл\" са му обещали подкрепа за вота на 2 юни. Според анализаторите опонентът му Саймън Кавъни има малък шанс да обърне гласуването. И двамата са популярни сред членовете на \"Фина гейл\", но Варадкар може да привлече значителен брой поддръжници, които по традиция подкрепят други партии.Лидерът в оставка  беше начело на партията в продължение на петнадесет години. Който и от двамата претенденти да спечели, ще бъде първият партиен ръководител в парламента, роден през седемдесетте. Кени е бил избран за депутат за пръв път през 1975 г. По това време Кавъни е бил тригодишен, а Варадкар още не е бил роден.\"Варадкар е непосредствен, безочлив, директен и поради тези причини – по-автентичен. В ерата на антиполитиката той е най-близкото нещо до работещ антиполитик, с което разполагаме\", казва политическият коментатор Ноел Уилън. \"Той възбужда избиратели, до които \"Фина гейл\" обикновено не достига\".", "date": "2017.05.29", "title": "Консервативна Ирландия може да се сдобие с гей от азиатски произход за премиер"}
{"url": "http://www.dnevnik.bg/zelen/2017/05/29/2979396_ekoputekata_pri_reka_erma_e_opasna_signalizira/", "text": "Състоянието на екопътеката в ждрелото на река Ерма е \"изключително лошо и опасно\". За това предупреждават в съобщение да медиите от сдружение \"Зелени инициативи\", след като техен екип е посетил мястото на 15 май 2017 г. Организацията настоява за адекватни мерки за обезопасяването на туристическата атракция преди летния сезон.От  дават гласност на проблема, който е отговорност на община Трън, броени дни (11 юни) преди местен референдум за проект за златодобив в района, срещу който имаше редица протести на местни граждани. В няма публикувана информация за гражданите и експертите, които работят в него. От новините за дейностите му става ясно, че организацията се активизира по спорни казуси като замърсяването на Рилските езера и застрояването на Карадере. В позиция им за замърсяването на Рилските езера, сдружението не припознава като проблем изградения лифт, който позволява достъп на голямо количество туристи.\"Обектът се радва на голяма посещаемост, особено в почивните дни, тази положителна тенденция ще се засили през летните месеци. Причината да алармираме сега е предстоящият на 3 и 4 юни 2017 г. в град Трън седми национален фестивал на клубовете за български танци и любителски ансамбли \"От Трън по-убаво нема 2017 г.\" В рамките на фестивала ще има активности и в района на ждрелото на река Ерма\", обясняват мотивите си за тревогата от сдружението. Според тях, през последните три години е бил извършен ремонт, чието качество днес е поставено под съмнение.(2013 г.) и е финансирана по европейски проект по програма \"Трансгранично сътрудничество по ИПП България - Сърбия\".Опасните участъци и мостове обаче са проблем от много време, който до момента остава неразрешен. Заради рисковете за туристите редица туроператори спират в последните години офертите си за екскурзии до живописното ждрело.В момента от общината водели преговори със същата фирма да възстанови мостовете и проблемните участъци, обясни за \"Дневник\" заместник-кметът Цветислава Цветкова по повод сигнала. По думите й предстои общината да сключи договор с фирмата изпълнител до края на месеца, след което фирмата ще направи обход, за да прецени какво трябва да се ремонтира.\"Община Трън няма право да направи сама ремонта заради патент на сглобките, който има фирмата - изпълнител на проекта\", каза още зам.кметът.Запитана как осигуряват безопасността на туристите преди този ремонт, Цветкова каза, че на терена има указващи табели, които предупреждават за опасните участъци. \"Разчитаме, че посетителите ще са разумни и ще предвидят риска.\"Цветкова не отговори защо чак сега се преговаря за този ремонт с обяснението, че не е запозната с подробности, тъй като друг колега, който в момента е в отпуск, е отговорен в общината за европроекти. Заместник-кметът се ангажира в края на седмицата да отговорят на въпросите ни.От \"Зелени инициативи\" са внесли сигнал до Министерство на околната среда и водите, \"за да бъдат взети адекватни мерки за обезопасяване на екопътеката с цел превенция от нежелани инциденти\". Отговорно по контрола на проекта обаче е регионалното министерство. \"Дневник\" изпрати запитване и до МОСВ, и до МРРБ какви действия ще бъдат предприети.", "date": "2017.05.29", "title": "Екопътеката при река Ерма е опасна, сигнализира сдружение"}
{"url": "http://www.dnevnik.bg/sviat/2017/05/29/2979401_suobshtenieto_za_otkup_pri_hakerskata_ataka_s_wannacry/", "text": "Авторът на съобщението, с което хакери поискаха откуп при заразяването на стотици хиляди компютри по света, владее добре китайски език, какъвто се говори в Южен Китай, Хонконг, Тайван и Сингапур, сочи лингвистичен анализ на консултантската компания \"Флашпойнт\" (Flashpoint), която се занимава с проучвания на риска в интернет.При  с вируса  по-рано този месец на потребителите на съответните устройства бяха оставени съобщения на местните езици във всяка страна. \"С висока увереност\" компанията оценява, че авторът на оригиналния текст – изглежда написан на китайски – владее езика добре и е възможно той дори да му е майчин, но няма как да се определи националността му.Вероятно е китайският оригинал да е служил за изготвяне на англоезичната версия, от която съобщението е преведено и на останалите езици. В него има и съдържание, което не присъства в нито една от останалите версии. Възможно е обаче и нарочно да е използван машинен превод, за да се прикрие самоличността на автора,  \"Флашпойнт\".Анализът на сочи и че почти всички версии на съобщението, с което се иска откупът, са преведени машинно чрез \"Гугъл\" с изключение на английската и двете на китайски (една на традиционен и една на опростен китайски). Източникът за машинните преводи на съобщението на 25 езика е англоезичният вариант. Според \"Флашпойнт\" обаче набиваща се на очи граматическа грешка в английската версия навежда на мисълта, че авторът или е слабо образован, или не говори английски като майчин.Сравнения между версии на съобщението, преведени машинно от английски на останалите (без китайски) езици, показва средно 96% сходство с текста на съответната версия. При никой от преводите няма повече от девет разлики, а в 11 от 25 случая сходството е 100%. При превода на българската версия има едва четири несъответствия, а приликата между преведения текст и съобщението за откуп на български е 98.62%.Двете съобщения на китайски език, оставени от хакерите, се различават значително от тези на други езици по съдържание, формат и тон. Предвид факта, че преводите на \"Гугъл\" от китайски на английски и обратното са дали неточни резултати, може да се смята, че китайските варианти не са били създадени от английския текст.Характеристики на китайския вариант показват, че авторът му владее езика добре. Печатна грешка в символа, който означава \"помощ\", навежда на мисълта, че китайският текст е въведен с набиране на клавиатура, ползваща китайски, а не преведен от друга версия, отбелязва компанията. Тя посочва още, че граматиката, синтаксисът, пунктуацията и изборът на символи, използвани в него, са правилни и е възможно авторът да ползва китайския като майчин език или най-малкото го владее добре. Поне една граматическа грешка може да се обясни с използване на системата за довършване на думи и изрази на текстов редактор.Използвани са думи и изрази, които дават възможност конкретната версия на китайския да се локализира успешно. Терминът за \"седмица\" е по-широко използван в южната част на Китай, в Хонконг, Тайван и Сингапур, а този за \"антивирусен\" е по-характерен за континентален Китай.Китайският текст освен това включва съдържание, което отсъства в останалите версии. Тя е по-дълга, а форматът ѝ е по-различен, отбелязва \"Флашпойнт\".Компанията не коментира анализите на експерти по сигурността, според които хакерската атака  на свързаната със Северна Корея, но вероятно базирана в Китай група \"Лазарус\".", "date": "2017.05.29", "title": "Съобщението за откуп при хакерската атака с WannaCry e било написано на китайски"}
{"url": "http://www.dnevnik.bg/skorost/2017/05/29/2979425_bulgarski_studentski_ekoavtomobil_e_treti_v_sustezanie/", "text": "Екипът на Техническия университет в София, който се състезава в категорията \"Градски тип\" с водородна горивна клетка, се класира на трето място в Европа по време на Шел Екомаратон 2017. Тяхното превозно средство успя да измине 189 километра с кубик водород.Отборът на Русенския университет \"Ангел Кънчев\" зае дванадесето място, а този на Професионалната гимназия по селско, горско стопанство и туризъм \"Н.Й. Вапцаров\" – гр. Чепеларе е 22-ри.През 2017 г. България отбелязва 10 години участие в Шел Екомаратон Европа. Общо 171 отбора от 29 държави в Европа и света се събраха в Лондон, за да се състезават в едно от най-престижните надпревари, в която участниците намират решения на глобални инженерни и енергийни предизвикателства.Те излязоха на специално изработената писта, дълга 1577 км, за да изминат възможно най-дълго разстояние с еквивалента на един литър гориво или 1 кВтч енергия. Младите инженери се състезаваха в две основни категории – \"Прототипи\" и \"Градски тип\".Победители в категория \"Прототипи\" с двигател с вътрешно горене са Microjoule-La Joliverie от Франция, като тяхната кола измина 2504 км с литър гориво. При електрическите превозни средства най-добри са студентите от ECO-DIMONI от Испания, с консумация 729 км/кВтч. При прототипите с \"Водородна клетка\" първи е автомобилът на H2politO – molecule da corsa от Италия, изминал 831 км/ м3.При колите \"Градски тип\" с традиционен двигател първи са студентите от Toulouse Ingénierie Multidisciplinaire от Франция с постижение 685 км/л. При електромобилите триумфираха SolarCarSolutions / ISEN Toulon от Франция с консумация на гориво от 187 км/кВтч. Green Team Twente от Холандия са първи при колите с водородна клетка\" с постижение 277 км/м3.", "date": "2017.05.29", "title": "Български студентски екоавтомобил е трети в състезание за икономичност"}
{"url": "http://www.dnevnik.bg/sport/2017/05/29/2979504_tenisut_ima_nujda_grigor_dimitrov_da_specheli_turnir/", "text": "Носителят на седем титли от Големия шлем Матс Виландер постави Григор Димитров сред основните претенденти за титлата в \"Ролан Гарос\".\"Мисля, че Григор Димитров ще бъде близо до победа на \"Ролан Гарос\". Да, тук са Рафа Надал, Новак Джокович и Анди Мъри, но бих поставил веднага след тях Григор и Доминик Тийм\", каза той в рубриката си \"Гейм, сет и Матс\" по \"Евроспорт\".\"Тенисът има нужда Григор Димитров да спечели турнир от Големия шлем, защото е удоволствие да го наблюдаваш как играе. Той има страхотно присъствие на корта, въпреки че понякога се разконцентрира, което е нормално. Григор дава всичко от себе си и е атрактивен играч\", добави трикратният победител от Париж.Димитров  в \"Ролан Гарос\".\"Това, което съм забелязал при него, е, че играе няколко точки дефанзивно, след което изиграва няколко атакуващи. Никога не комбинира тези два стила\", продължи Виландер.\"Изглежда, че се опитва да играе колкото се може повече форхенд, старае се да диктува точките колкото се може по-често и през голяма част от мача запазва хладнокръвие.\"", "date": "2017.05.29", "title": "Тенисът има нужда Григор Димитров да спечели турнир от Големия шлем, заяви Матс Виландер"}
{"url": "http://www.dnevnik.bg/sviat/2017/05/29/2979469_narastva_naprejenieto_mejdu_evrokomisiiata_i_varshava/", "text": "Европейската комисия обвини полския министър на външните работи Витолд Вашчиковски, че не разбира работата ѝ, и наруши обичайната си практика да не коментира изявления на представители на държави членки, предаде \"Ройтерс\". Напрежението между комисията и Вашчиковски е на фона на процедура за върховенството на закона и демократичните свободи, която би могла да остави Полша без право на глас в Европейския съвет. Първият дипломат на Варшава наскоро каза в интервю за \"Политико\", че Полша няма проблем с ЕК, а с един еврокомисар - заместник-председателя на институцията Франс Тимерманс. В последните месеци Тимерманс води преговорите с Варшава, свързани с неяснотите около върховенството на закона и съобразяването на полското законодателство с правото на ЕС.Според Вашчиковски ЕК е бюрократична институция с назначени служители, а Тимерманс, изглежда, е предприел \"кръстоносен поход\" срещу Варшава. По неговите думи на ЕК липсва легитимност, защото тя не е била излъчена чрез избори.Говорител на институцията обаче изрази съжаление, че \"министър от ЕС не разбира ролята на комисията, нейната структура и компетенции\". Той припомни, че комисията е съвместен орган и всички решения се взимат заедно от всички еврокомисари. Всички комисари са избрани от Европейския парламент, а евродепутатите са избрани в преки избори. ЕК защитава общия интерес на своите 28 държави и върховенството на закона. Бихме се радвали всички правителствени представители в изказванията си да отчитат тези факти, посочи говорителят.Правителството на полската партия \"Право и справедливост\" бе съставено преди две години. Оттогава властите във Варшава приеха законови промени, с които предизвикаха ЕК да открие . Тази процедура може да завърши с отнемането на гласа на Полша в Европейския съвет. Същевременно полското правителство предизвика втори конфликт покрай , бивш полски премиер от опозиционната партия \"Гражданска платформа\", за председател на Европейския съвет. При преизбирането Туск не бе подкрепен единствено от полското правителство. Тимерманс, който е вторият по важност представител на еврокомисията след председателя Жан-Клод Юнкер, многократно е коментирал и  да блокира одобрението на съдии, назначени от предишното правителство в конституционния съд на страната. Тимерманс наскоро определи това действие на кабинета на \"Право и справедливост\" като заплаха за \"основите, върху които е изграден Европейският съюз\".", "date": "2017.05.29", "title": "Нараства напрежението между еврокомисията и Варшава заради полския външен министър"}
{"url": "http://www.dnevnik.bg/bulgaria/2017/05/29/2979428_krajba_na_lada_ot_parking_na_bolnica_-_poredniiat/", "text": "Дело за кражба на кола \"Лада\" продължило над 17 години, е новият рекордьор по бавно правосъдие, който установи Инспекторатът към Висшия съдебен съвет (ВСС) при проверка за първото тримесечие на тази година.Колата е билаа наказателният процес е продължил 17 години, 3 месеца и 28 дни. Проверката е започнала след заявления от пострадалото семейство за нарушаване на правото му на разглеждане и решаване на делото в разумен срок. Заявленията на съпрузите са сред 33-те основателни заявления за забавени наказателни дела, установени от Инспектората към ВСС в проверявания период.Четири пъти прокуратурата е връщала делото за кражба на разследващите органи за допълнително разследване. Съществени забавяния е причинило и връщането на делото от съда на прокуратурата – три пъти. Три съдебни производства, образувани в Софийския районен съд – едно през 2002 г. и две през 2009 г., са били прекратени поради констатирани пропуски при изготвяне на обвинителния акт, представляващи съществени процесуални нарушения.В съдебната фаза са установени забавяния, причинени от действията на съда по третото от делата, прекратени и върнати на прокуратурата. То е продължило 4 години и 7 месеца. Проведени са 16 заседания, на 14 от които не е даден ход поради нередовно призоваване на подсъдимите или на някои свидетели. В 16-то заседание съдът е прекратил производството поради пропуски при изготвяне на обвинителния акт, които е следвало да бъдат установени още при подготвителните действия за разглеждане на делото в съдебно заседание, посочват от Инспектората.Друго дело за кражба, за която са използвани ножовки и ключ, е продължило 12 години и 12 дни. Става дума зав София на 22 септември 2004 г. по обяд.Основното забавяне в това производството се дължи на действията на прокурора и разследващите органи. Имало е продължителни периоди от време, през които не са извършвани никакви или почти никакви процесуално-следствени действия. До 30 октомври 2006 г., когато делото за първи път е внесено с обвинителен акт в съда, то е връщано пет пъти от прокурора за допълнително разследване.Освен това повече от три години досъдебното производство е било спряно за издирване на обвиняемите, но по делото няма данни разследващите да са предприели активни действия в тази насока, за да може производството да бъде възобновено своевременно.Два пъти - през 2006 и 2010 г., Софийският районен съд е прекратявал делото и го е връщал на прокурора за отстраняване на допуснати съществени нарушения на процесуалните правила, включително и при изготвяне на обвинителния акт. Образуваното през 2011 г. съдебно производство е продължило 3 години и 7 месеца. По него са насрочени 10 заседания, 7 от които са били отложени поради неявяване на страни. На фона на забавянето на прокуратурата и съда, Инспекторатът посочва, че делото не е с фактическа и правна сложност с оглед естеството и характера на разследваното престъпление. За пълното изясняване на фактите и обстоятелствата по случая в хода на наказателното производство са разпитани петима свидетели, трима от които служители на МВР, и е изготвена оценителна експертиза.Сред другите рекордьори за бавно правосъдие е дело закоето е продължило 10 години, 11 месеца и 6 дни. За да извършват кражбата, извършителите са разбили входната врата на салона.Досъдебното производство е продължило 5 години и 8 дни, като забавянето се дължало най-вече на действията на разследващите органи, посочват от инспектората. За близо две години и половина то е било спряно заради отсъствие на един от двамата обвиняеми, но през този период не са предприети никакви мерки за издирването му.Съществени забавяния са допуснати и при разглеждането на делото в Софийския районен съд. Насрочени са общо 23 заседания, като 15 от тях са отложени поради нередовно призоваване на някои от страните. В това число са и всички 10 заседания, насрочени от образуването на делото в началото на август 2010 г. до средата на 2013 г., които са отложени поради нередовно призоваване и неявяване на единия от подсъдимите – бил в чужбина.", "date": "2017.05.29", "title": "Кражба на \"Лада\" от паркинг на болница - поредният пример за бавно правосъдие"}
{"url": "http://www.dnevnik.bg/politika/2017/05/29/2979427_nov_epizod_ot_ianevageit_strashno_mnogo_sa_prevzeli/", "text": "Няколко месеца след като прокуратурата за втори път отказа да се занимава с разговорите между бившия председател на Софийския градски съд Владимира Янева, уволнената съдия Румяна Ченалова и адвокат Момчил Мондешки, нов епизод от записите на разговори беше разпространен от.В откъса, който е част от вече публикуван разговор, се говори за доклада за разрешенията за специални разузнавателни средства, изготвен от Националното бюро за контрол на СРС-та, оглавявно от Бойко Рашков.В записа се чуват гласовете само на Мондешки и Янева, които говорят притихнало. От разговора отсъства Румяна Ченалова.Двамата говорят, че докладът, който трябвало да бъде представен в Брюксел от шефа на бюрото за контрол на СРС Бойко Рашков, можело да бъде редактиран в последния момент, като кажат забележките си участниците в разговора - това щяло да стане от самия Рашков, който \"работи за тях\". Срещу тази услуга се е искало единствено \"отвод на тази по делото на Иво Дачев\". Не се разбира за кого именно става дума.Мондешки: Сега, хората на Цветан Василев.Владимира Янева: Няма как да се одобрят синдиците без министъра на финансите.Мондешки: Единствено молят само за отвода по това дело, където Иво Дачев се обади.В.Я.: Ми добре, ще видя какво могаМ.М.: И в замяна да ти донесат на Бойко Рашков ли, на Боби Сарафов ли, какъв беше де да го знамВ.Я.: Ми Бойко Рашков е, ама теМ.М.: Доклада и да кажат кое да махнем.В.Я.: Как ще стане т'ва?М.М.: Има как?В.Я.: Как ще стане?М.М.: Работи за тях. Работи за тях! Страшно много са превзели ключови позиции, страшно много.В.Я.: Как ще стане това при положение, че то е официален доклад? И го пращат... Той как избирателно ще прати нещоМ.М.: Бойко Рашков го прави. Бойко Рашков го прави.В.Я.: Т'ва според мен е уловка.М.М.: Каквото са ми казали досега не са ме подвели. Т'ва, че ще си платят.В.Я.: Ами хубаво, това е хубаво.Пред \"Бивол\" Рашков отрича да е влизал в договорки. \"Карате ме да коментирам някакви отрепки, на които не знам какви са им били истинските цели, правейки тия записи и като ги разпространяват, нямам никаква идея\", казва още Рашков.Наскоро Янева беше призната за виновна от  и получи година условно затвор с три години изпитателен срок заради нарушения при издаваните разрешения за СРС във връзка с разработката \"Червей\".Преди време , който изпрати до националното бюро, Висшият съдебен съвет и прокуратурата, в който се изброяваха редица нарушения при издаването на разрешения.", "date": "2017.05.29", "title": "Нов епизод от \"Яневагейт\": Страшно много са превзели ключови позиции"}
{"url": "http://www.dnevnik.bg/sport/2017/05/29/2979521_cska-sofiia_shte_atakuva_reshenieto_na_uefa_v_suda_v/", "text": "\"ЦСКА-София\" обяви, че ще атакува в Спортния арбитражен съд (КАС) в Лозана  в следващите три сезона.\"Армейци, искаме да ви уверим, че ръководството на ЦСКА веднага взе своевременни мерки и нашите адвокати в Швейцария в момента пишат жалба до КАС, която се надяваме, че ще бъде удовлетворена. Защото вярваме, че правдата ще възтържествува\", заявиха от клуба в обръщение до привържениците си.ЦСКА си осигури второто място в класирането след . Това означаваше, че отборът има спортното право да играе в Лига Европа. БФС обаче обяви, че има писмо от УЕФА, с което се съобщава, че \"ЦСКА-София\" е в нарушение на \"тригодишното правило\" и ще може да играе в Европа най-рано през сезон 2019-2020.Клубът посочва: \"Ще изиска от БФС до утре сутрин (вторник) да ни бъде предоставена цялата кореспонденция между централата и УЕФА, която касае евроучастието на нашия отбор.\"Червените питат БФС дали полученото писмо е актуално и е от тази година. Представеният от футболния съюз файл показва, че писмото, подписано от генералния секретар на УЕФА Теодор Теодорис, е с днешна дата.", "date": "2017.05.29", "title": "\"ЦСКА-София\" ще атакува решението на УЕФА в съда в Лозана, клубът се усъмни в БФС"}
{"url": "http://www.dnevnik.bg/sviat/2017/05/29/2979500_reitingut_na_putin_sred_izbiratelite_dostigna/", "text": "Рекорден брой руски граждани с право на глас биха подкрепили Владимир Путин, ако в неделя имаше избори за президент, съобщи социологическият институт \"Левада център\".Според данните, , сред избирателите, които вече са определили своя фаворит, за Путин биха гласували 82%. Като дял от всички анкетирани това са 63%.Далеч назад остават по популярност лидерът на Либералдемократическата партия Владимир Жириновски (6%), колегата му от Комунистическата партия Генадий Зюганов (4%) и най-известният критик на Кремъл Алексей Навални (2%).Изборите за държавен глава трябва да са на 18 март 2018 г., но рейтингът на Путин никога на е бил толкова висок година преди гласуването. През 2011 г. преди изборите в негова подкрепа се обявиха 68%, а преди изборите през 2008 г. - 43%.В анкетата 9% са отговорили, че няма или не знаят дали ще отидат до урните, а 5% - че ще гласуват, но не са определили още за кого.Новото проучване на \"Левада център\" показва още, че 66% биха искали да виждат Путин в Кремъл и след 2018 г., докато всеки пети (20%) отговаря отрицателно, а 14% нямат мнение. Повече от половината (56%) са убедени, че до изборите няма достатъчно време да се появи силен конкурент. Такава вероятност допускат над една четвърт (26%), а още 18% се затрудняват за отговорят.Путин още не е обявил дали ще се кандидатира за разлика от Жириновски, Навални и Григорий Явлински.Друго изследване от понеделник, извършено по поръчка на централната банка на Русия, показва, че почти една трета от руснаците са принудени да пестят от такива продукти като месо, сирене и колбаси.Според цитираното от RNS проучване за месец май \"Измерване на инфрационните очаквания и потребителски настроения\" почти половината (46% от анкетираните) са отговорили, че са принудени да се въздържат от големи покъпки или въобще да се откажат от планове за такива поради липса на средства. Една четвърт от руснаците са казали, че не им се налага да икономисват.Анкетата на нагласите на потребителите показва, че 28% са били принудени да си купуват по-малко месо, 24% са се въздържали от покупки на сирена, 23% - на риба и морски дарове.Почти четирима от десет (39%) са потвърдили, че по принцип им се налага да икономиставт разходи - 16% за ремонти, 15% - за почивка и пътуване, 8% - за да си купят домакинска техника.По-рано този месец проучване показа, че руснаците са съкратили всекидневните си разходи до максималната за последните 5 години степен. През април това съкращаване (като се вземе предвид и инфлацията) е достигнало 9% спрямо същия период на 2016г.В същото време размерът на дохода, който според руснаците е желан за \"нормален живот\", е достигнал исторически максимум от 83 600 рубли (1310 евро).", "date": "2017.05.29", "title": "Рейтингът на Путин сред избирателите достигна исторически максимум"}
{"url": "http://www.dnevnik.bg/pr_sfera/2017/05/29/2979219_novite_mesta_za_svobodnoto_vreme/", "text": "Ще го забележите в магазините за дрехи, където спортните екипи се настаняват комфортно като част от модните колекции. Те са задължителни в личния гардероб и лайфстайл, защото тенденцията \"здрав дух в здраво тяло\" е по-актуална отвсякога – от сутрешната закуска с плодове до щадящото прекарване на вечерите. Един от най-полезните и все по-популярни начини за поддържане на добра форма са любителските маратони за бягане – места за забавление, отворени за всички, независимо от тяхната възраст, пол и подготовка, с поносима входна такса и дори малък подарък за участниците. Вече не е нужно да сте професионални състезатели. Бягането в група е по-приятно, атмосферата е забавна и предразполагаща за създаване на нови приятелства, но най-вече – толкова мотивираща, че да продължавате да спортувате, дори когато ви мързи.С невъоръжено око ще видите, че бягащи в парковете се увеличават, а с това и че всяка седмица се провеждат маратони. Някои от най-скорошните са: състезанието по планинско бягане и по планинско колоездене \"Балкан рън\" в Калофер (4 юни), вече традиционния със старт пред резиденция \"Бояна\" \"Витоша 100 км\" (10-11 юни), както и \"Витоша летен фест\" (9 юли) с дистанция 12 км.; състезанието по планинско бягане 13 км, планинско колоездене 26 км. и дуатлон 29 км.\"Пирин рън\" в Банско (25 юни); \"Трявна Ултра\" (16 юли) е с дистанции 141 км, 76 км и 23 км, като маршрутът на дългата дистанция преминава през сърцето на архитектурният парк \"Боженци\" и през еко-парк \"Българка\". Оглеждайте се и за други, трябва ви само желание, дисциплина и екипировка.Когато са с бебе или дете до 2-3-годишна възраст, родителите (особено майките) обикновено са обиколили всички възможни градинки и площадки на пешеходно разстояние и каквото друго са успели с автомобил. Забавленията за малките са ограничени, а еднообразието от ровенето в пясъчника и пускането по пързалката – отегчителни. Още по-лошо е, когато на детската арена се разиграват разправии за играчки, а в по-централните локации е толкова препълнено, че ако детето тъкмо прохожда, може да бъде пометено от някое хвърчащо с колелото си по-голямо, а защо не и ударено от футболна топка. Издаваме наша лична тайна – спокойствие за бебета може да откриете в Зоологическа градина в София.В най-старата и най-голямата на Балканския полуостров зоологическа градина ще откриете широки и гладки, а през седмицата и празни алеи. Покрива площ от повече от 360 декара, на които да карате леко количката, малките да прохождат и тичат на воля, по-големите да се радват на общо 1899 индивида от 281 вида животни. Тук-там са разположени пейки със сянка и места за скромно хапване и напитки. Работно време на касите за билети е от 9:30 до 18:00 часа, престоят на посетителите в зоопарка до 19:00 часа. Деца до 3 години влизат безплатно, от 3 до 18 години срещу 2 лв. Всички над 18 години входът е 4 лева, а пенсионерите е 1 лев. Влизането с велосипеди, тротинетки, топки, балони, ролери и скейтбордове е забранено, защото биха могли да дразнят и безпокоят животните, но в правилника е записано, че могат да се допускат велосипедите с помощни колела. Повече информация на .Ясно е, че може да празнуваме рожден ден във всяко едно заведение, но това носи опасност специалният повод да изглежда и по един и същ начин всяка година. Освен това ако повечето ви приятели са с деца, е възможно да не ги видите, или поне не в комплект. Чудесен вариант за ознаменуване на празник на въздух са беседките в \"Докторската градина\" в София. За тях не е нужна резервация, а малко късмет някой друг рожденик да не се е настанил вече в тях. Случайните отпочиващи биха могли да бъдат помолени да се преместят, така че да окачите украса и да наредите почерпка на пейки. Наоколо има много подходящи места за целта. В близост до градинката – на ъгъла на бул. \"Янко Сакъзов\" и ул. \"Сан Стефанов\", се помещава парти магазин, от който да се сдобиете с различни по вид, големина и изображения балони, картонени чинии и чаши и всякакви други забавни аксесоари. Още по-близо са млекарница, магазин за плодове и зеленчуци, фрешове, гастроном за европейски вина (и в малки разфасовки), сирена и тапаси, както и бутикова сладкарница. Само час преди гостите на дойдат, ще сте готови с целия пазар. Реновираната преди няколко години \"Докторска градина\" е една от най-добрите на вид, атмосфера и посетители в София.Младите хора започват да ценят все повече личното си свободно време, сочат проучвания на световни компании в областта на HR-a. След като прекарат една натоварена работна седмица – състезание в корпоративния свят, те са на ръба на силите си и вместо да излязат в петък или събота вечер, предпочитат да заменят блъскането и шумотевицата от клуба със спокойно и забавно прекарване на вечерите вкъщи с приятели. Защо не и на следващия ден да излязат и да потичат в парка, да се отдадат на дълъг брънч, а после и на кино прожекция. Затова каним приятелите си на домашно парти. Приготвяме кана с мохито и забъркваме дип за гризини, малко свежа салата и гуакамоле. За пълен смях се запасяваме с различни борд игри. Заедно с фаворита ни от години – Dixit, допълваме и с парти играта на английски език Cards Against Humanity. Нецензурна, несъобразяваща се с табута и политически некоректна, само месец след пускането й на пазара през май 2011 г. тя става игра номер 1 в Amazon.com с 12 милиона долара печалба. Последната й версия отпреди точно година – Trump Against Humanity, е изградена изцяло от цитати от Доналд Тръмп (). Създателите й избират 30 от най-обидните му и шокиращи реплики и се получават изрази като \"Make ... great again\". PDF страници на картите може да смъкнете от тук: Когато сте активни водачи на автомобил и прекарвате значително част от времето си в колата, то знаете в какъв кошмар може да се превърне всяко спиране в централната част на столицата. Дори една кратка среща отнема двойно повече време само ако търсите място за паркиране. Защо трябва да си го причиняваме, когато с малко креативност и знание може да открием подходящите, щадящи и приятни варианти за събиране. Каквито са обновените търговски комплекси на Shell България – изненадващо удачно място за всяка една бизнес или среща за удоволствие. Първо, с разширен deli2go продуктов асортимент, качествена, здравословна и вкусна храна, която включва свежи салати, топли сандвичи и прясно изцедени сокове, тук има достатъчно варианти за консумация и възможност за дълго и качествено прекарване на времето. Ароматното италианско еспресо се сервира в порцеланови чаши и е приготвено по собствена рецепта с първокачествени кафе-машини. Витрините също вече са по-големи, за да може бързо и лесно да се открива онова, което се търси.Второ, обновените търговски комплекси Shell се очертават и като отлично място за провеждане на бизнес срещи, защото предлагат безплатен Wi-Fi. от най-високо ниво. Кътове и тераси ще са на разположение за почивка, но и за организация на срещи с приятели, бизнес партньори или хора със сходни интереси под формата на семинари, работилници и клубни срещи.Трето, срещата в Shell е и по време на пътуване. Сега, в началото на сезона на отпуските, когато ни предстои дъгъл път и неминуеми спирки, с новите си търговски обекти веригата осигурява удобства и спокойствие за цялото семейство. Децата могат да хапнат разнообразно и да се раздвижат, а осем от новите кътове разполагат и с тераса, защото е ясно – качествената почивка по време на път е от съществено значение за сигурното и безопасно пътуване. Паркингът към реновираните обекти е по-голям и леснодостъпен, а броят на касите е увеличен, за да бъде обслужването по-бързо с минимум изнервяне.", "date": "2017.05.29", "title": "Новите места за свободното време"}
{"url": "http://www.dnevnik.bg/zelen/2017/05/29/2979529_kmetut_na_carevo_zamrazi_izdigane_na_zavedenie_vurhu/", "text": "Около 50 жители на курортното селище Лозенец излязоха на протест тази сутрин, предават БНР и \"Нова телевизия\". Недоволството им е срещу върху емблематична за курорта скала между централния и мидения плаж \"Боруна\" – едно от любимите места на местни и гости на Лозенец.Местните протестират, че наемателят на плажа е завзел част от крайбрежната алея. От своя страна концесионерът и собственик на строежа отговаря, че разполага с всички необходими документи, и заявява, че след проверката ще продължи да строи.По време на протеста кметът на Царево Георги Лапчев съобщи, че е издал заповед за спиране поставянето на временния обект. Така строителството е \"замразено\" до края на проверка на регионалното министерство, която да установи дали става дума за нарушение или грешка в кадастралната карта.От Министерството на туризма разпоредиха проверка, която трябва да установи дали е допусната грешка в кадастралната карта, според която скалистият терен е отдаден под наем като плажна ивица.Протестиращите жители настояват да не бъде допуснато строителство върху скалата. \"Това не е плаж и не искаме върху скалата да се строи заведение\", посочват местните.Министерството на туризма миналата година е отдало под наем скалата и намиращия се в дясно от нея скалист терен, който в кадастралната карта е посочен като плажна ивица.Морски плаж \"с. Лозенец\" е отдаден за под наем на 5 юли м.г. на фирма \"Даймънт ивент\" ЕООД. Границите на обекта са определени съгласно специализирана карта. Съгласно договора и Закона за устройството на черноморското крайбрежие наемателят е изготвил специализирана схема за поставяне на преместваемите обекти и съоръжения.Според кмета Лапчев Агенцията по геодезия и картография е допуснала кадастрална грешка, обявявайки терена за плаж. Сега от Министерството на туризма са разпоредили проверка по случая. Кметът на Царево обяви, че ще има ново презаснемане, най-вероятно ще бъдат изключени територии, така че тази грешка ще бъде изчистена.Мая Иванова, собственик на фирмата - наемател на скалистата част от брега, заяви, че изграждането на заведение върху \"Боруна\" е законно по схема, одобрена от министерството, и след проверката строителството ще продължи: \"Когато всичко спре, ние ще си започнем отново. Тези скали и този плаж, защото това е плаж, геодезия и така нататък, всичко е доказано, че това е плаж. Няма нужда от тези спорове на хората.\"Местните хора заплашиха, че ще запалят дървения обект, ако той бъде завършен. Те настояват скалистият терен да остане неохраняема зона, без наемател.", "date": "2017.05.29", "title": "Кметът на Царево \"замрази\" издигане на заведение върху скала край Лозенец"}
{"url": "http://www.dnevnik.bg/detski_dnevnik/2017/05/29/2979531_koi_sa_vernite_otgovori_na_testovete_po_chujd_ezik_za/", "text": "Днес се проведе третото национално външно оценяване за седмокласниците. Изпитът бе по чужд език.", "date": "2017.05.29", "title": "Кои са верните отговори на тестовете по чужд език за 7 клас"}
{"url": "http://www.dnevnik.bg/bulgaria/2017/05/29/2979496_zam_glaven_prokuror_nakaral_sudeben_sekretar_da/", "text": "Зам. главният прокурор и ръководител на Върховната административна прокуратура Ася Петрова е извикала съдебния секретар след последното заседание по делото за референдума, иницииран от \"Шоуто на Слави\", за да ѝ даде флашка с два файла за попълване на протокола. Това се разбра днес от думите на съдебния секретар.Във Върховния административен съд (ВАС) бе разгледано днес искане на прокурор Петрова за допълване на протокола от последното заседание по делото от 4 април, на което върховните магистрати заявиха, че ще се произнесат с решение по същество на делото в предвидения в закона срок, който е 14 дни, но е инструктивен.Петрова заяви пред \"Дневник\", че след като е видяла протокола, е внесла искане за допълването или поправката му. На заседанието в началото на април председателят на съдебния състав е направил констатация, че тя е участвала като прокурор и в производството пред първата съдебна инстанция. В протокола било отразено само, че председателят я е попитала \"Ще участвате ли\". Това, което се случило обаче, е било по-различно, обясни пред \"Дневник\" Петрова. По думите й тя подробно се аргументирала защо може да участва и в производството пред втората инстанция. Съдът освен това се съгласил с доводите ѝ, което не било обаче отразено в протокола.тъй като съдът ще се произнесе в закрито съдебно заседание.Днес зам. главният прокурор не присъства в съдебната зала, като я замества прокурор Виктор Малинов, защото \"прокуратурата е единна\".След като бе изслушан запис от последното заседание и бе констатирано определено несъответствие между казаното от страните и записаното в протокола, бе разпитан съдебният секретар. Тя заяви, чеПрокурорът ѝ дала на флашка два файла - единият за думите ѝ по хода на делото, а другият - по същество на спора. След като съдебният секретар установил, че това по-обширно от записаното от нея в залата, тя просто е копирала материалите от двата файла.Прокурор Малинов и адвокат Христев, който представлява инициативния комитет за провеждането на референдума от 6 ноември 2016 г., поискаха поправка на протокола за привеждането му в съответствие със записа.На обратното мнение бяха двамата представители на ЦИК, която е ответник в процеса. Адвокатите Мария Бойкинова и Росица Матева заявиха, че протоколът е воден правилно и няма несъответствие между казаното по време на заседанието и твърдяното в молбата на прокурор Петрова. Освен това въпросът нямало никакво отношение към предмета на спора и целта на молбата на държавното обвинение е само и единствено забавяне на произнасяне на съда с акт по същество.Освен това защитата на ЦИК заяви, че еАдвокатите заявиха още, че в крайна сметка прокурор Петрова е била допусната да участва в съдебното заседание, което е същността на въпроса.\"Дневник\" попита съдебния секретар, който води днешното заседание, дали е практика те да бъдат привиквани в кабинетите на прокурори или в други кабинети, което тя отрече и каза, че не знае защо се е случило така по този процес. Телефонът на прокурор Петрова е изключен цял ден и тя не бе открита за коментар., че първата инстанция във ВАС уважи жалбата на телевизионния водещ Слави Трифонов и отмени решението на ЦИК, с което резултатите от референдума бяха обявени за незадължителни заради липсващи 12 027 гласа.Магистратите приеха само, че комисията не е преброила около 490 валидни гласа, което показа назначената по делото експертиза. За да бъде допитването задължително обаче, са нужни още над 11 500 гласа.След предсрочния парламентарен вот на 26 март да приеме въпросите от референдума със заплаха за протест пред Народното събрание, която и реализира в продължение на няколко дни. Той прекрати протеста, след като депутатите от ГЕРБ внесоха проект за промени в Изборния кодекс, , като страната бъде разделена на 240 едномандатни избирателни района.От управляващата партия мотивираха проекта с \"изпълнение на волята на участвалите в инициирания в \"Шоуто на Слави\" референдум\". Отделно от ГЕРБ предложиха промяна в Закона за държавния бюджет за 2017 г., така че  получен на парламентарните избори.Първоначално заканата на Трифонов за протест пред парламента доведе до спиране на епизод от предаването му, след което той и екипът му дадоха пресконференция, на която обявиха, че Би Ти Ви е упражнила цензура и те ще направят следващия епизод със същото съдържание - т.е. ще изчетат писмото на Трифонов до депутатите в ефир. Това обаче не се случи, като водещият се отказа от официализиране на писмото си чрез предаването и епизодите бяха възобновени.", "date": "2017.05.29", "title": "Зам. главен прокурор накарал съдебен секретар да подмени изказването ѝ в протокол по делото за мажоритарния вот"}
{"url": "http://www.dnevnik.bg/biznes/2017/05/29/2979501_analizut_na_ban_za_belene_shte_e_gotov_naesen/", "text": "Анализът, който БАН изготвя за проекта \"Белене\" по поръчка на правителството, ще бъде готов до края на септември. Това се разбира от прессъобщение на Министерството на енергетиката, след като ресорният министър Теменужка Петкова се срещна с руския посланик в София Анатолий Макаров.Анализът беше поръчан от предния кабинет на Борисов . Целта му е да покаже има ли нужда България от втора ядрена централа.Междувременно и до днес премиерът Бойко Борисов лансира тезата, че не може да се забравят трите милиарда лева, вложени вече в проекта. Затова актуалната позиция на кабинета е, че ще се търсят частни инвеститори, които ако искат без държавна гаранция да направят централата. Не е известно, ако никой не прояви интерес какво ще прави страната, включително и с двата построени вече реактора за \"Белене\".През есента пък предстои да се проведе шестнадесетото заседание на Междуправителствената българо-руска комисия за икономическо и научно-техническо сътрудничество. Председател от българска страна ще бъде енергийният министър Теменужка Петкова. ", "date": "2017.05.29", "title": "Анализът на БАН за \"Белене\" ще е готов наесен"}
{"url": "http://www.dnevnik.bg/gradska_sreda/2017/05/29/2979378_stolichnata_obshtina_shte_plati_72_mln_lv_za_120/", "text": "Обществена поръчка за обяви общинското дружество \"Столичен автотранспорт\". Максималната стойност на поръчката е 71.8 млн. лв. без ДДС, като сумата ще бъде изплащана на лизинг. Максималната цена за 60-те единични автобуса е 28.8 млн. лв. без ДДС, а за двойните - 43 млн. лв. без ДДС.В условията на обявената поръчка не се посочва срок за изплащането на автобусите. Зам.-кметът по транспорта на Столичната община Евгени Крусев каза пред \"Дневник\", че общинското предприятие \"Столичен автотранспорт\" все още води преговори с лизингови компании, чрез които да си осигури финансиране при най-добри условия.В края на . Мотивът тогава беше, че \"Столичен автотранспорт\" не разполага с достатъчно превозни средства, за да поеме тези маршрути. Предложеният тогава срок за продължаване бе до 2 години, като в това време Столичната община трябваше да купи нови автобуси. Пред \"Дневник\" Крусев каза, че с тези нови 120 автобуса Столичната община ще може да поеме 11-те линии на \"Карат С\", както и да открие нови. Крайният срок за подаване на оферти за участие в процедурата е 4 юли.", "date": "2017.05.29", "title": "Столичната община ще плати 72 млн. лв. за 120 автобуса на газ"}
{"url": "http://www.dnevnik.bg/photos/2017/05/29/2979545_snimka_na_denia_rukostiskane_do_bialo_mejdu_makron_i/", "text": "Първата среща между президентите Еманюел Макрон и Владимир Путин се проведе днес в двореца \"Версай\" в Париж и фоторепортерите веднага обърнаха внимание на здравата хватка на французина при ръкостискането.Същото ръкостискане до побеляване на пръстите и стиснати челюсти, маскирани зад протоколни усмивки, имаше преди дни между Макрон и Доналд Тръмп при срещата им в Брюксел по повод форума на НАТО. В резиденцията на американския посланик младият французин продължи да държи със сила ръката на Тръмп, дори след като той вече бе сложил край на поздрава.\"Ръкостискането с него не бе невинно\", обясни по-късно Макрон през \"Журнал дю диманш\". \"Това не е някакъв съдбоносен момент в политиката, но все пак е момент на истината\", добави той.Макрон, както и други лидери, са забелязали характерния силов маниер на ръкостискане на Тръмп, в който той демонстрира доминиране до степен, че започва да дърпа напред-назад цялото тяло на партньора си.\"Доналд Тръмп, турският или руският президент гледат на отношенията в категориите на баланс на силите. Това не ме притеснява. Не вярвам в дипломацията на унижаването, но и в двустранните диалози нищо няма да оставям без отговор\", допълва френският президент.\"Така си осигуряваш уважение. Трябва да показваш, че не си готов на малки отстъпки, че не си готов дори на символични отстъпки.\"", "date": "2017.05.29", "title": "Снимка на деня: Ръкостискане до бяло между Макрон и Путин"}
{"url": "http://www.dnevnik.bg/video/2017/05/29/2979580_video_drugite_novini/", "text": "\"Другите новини\" е рубрика за уеб новини на БНТ.Програма на \"Гугъл\" с три поредни победи над най-големия майстор на \"го\" - Къ ЦзеЗатвориха тунела на Витиня в посока София заради ремонтНДК с отличие от Международната асоциация на конгресните центровеИлия Троянов получава престижната награда \"Хайнрих Бьол\"Млад певец с български произход е фаворит в конкурса \"Гласът на Франция\"Сатира с мигрантски фокус спечели юбилейната \"Златна палма\" в Кан", "date": "2017.05.29", "title": "Видео: Другите новини"}
{"url": "http://www.dnevnik.bg/sport/2017/05/29/2979564_nadal_i_djokovich_ne_zagubiha_set_v_purviia_krug_na/", "text": "Носителят на рекордните девет титли Рафаел Надал и миналогодишният шампион Новак Джокович започнаха с убедителни победи участието си в \"Ролан Гарос\".Испанският тенисист преодоля с лекота французина Беноа Пер след 6:1, 6:4, 6:2, докато сърбинът имаше много тежък мач с Марсел Гранойерс, но също спечели в три сета - 6:3, 6:4, 6:2.Надал, който преследва първия си трофей в Париж от 2014 г., имаше нужда от един час и 52 минути, за да постигне 73-ата си победа от 75 мача на червените кортове във френската столица.Носителят на 14 титли от Големия шлем имаше трудности само във втория сет, когато позволи да бъде пробит два пъти в първите си две подавания и изостана с 1:3. Той обаче бързо вдигна оборотите, започна да засипва съперника с мощните си форхенди и спечели пет от следващите шест гейма.В първата и третата част деветкратният шампион в Париж беше толкова убедителен, че дори не позволи на Пер да стигне до шанса за пробив. В същото време бившият номер 1 реализира пет от 12-те възможности, до които стигна в подаванията на французина в тези два сета.Надал показа солиден начален удар и по традиция беше много стабилен в разиграванията от основната линия. Той направи значително по-малко непредизвикани грешки - 18 срещу 32, а освен това записа повече печеливши удари - 22 срещу 19.Във втория кръг световният номер 4 ще се изправи срещу холандеца Робин Хаазе, който също беше безапелационен в първия си мач - 6:2, 6:3, 6:1 срещу участващия с \"уайлд кард\" Алекс де Миньор от Австралия.Джокович имаше доста повече трудности срещу отлично играещия на клей Гранойерс и трябваше да престои на корта два часа и половина, преди да пречупи съпротивата на заемащия 77-ото място в световната ранглиста испанец.Гранойерс успяваше да разбие ритъма на миналогодишния шампион и се бореше със зъби и нокти да се задържи във всеки от трите сета. Тактиката му удължи двубоя, но в крайна сметка не му позволи да застраши успеха на световния номер 2.Джокович започваше отлично всеки един от трите сета. В първите два той повеждаше с два пробива аванс и 4:1, но след това допускаше Гранойерс да върне един от пробивите и да намали изоставането си. В третата част сърбинът допусна два пробива, но спечели всеки от четирите гейма, в които испанецът сервираше.Двубоят премина през нетипичните за мъжкия тенис 12 пробива в 27 гейма. Джокович реализира осем от своите 20 възможности и отрази четири от осемте, които се откриха пред Гранойерс, за да постигне четвърта победа в четвъртия си мач срещу този съперник.Във втория кръг носителят на 12 титли от Големия шлем ще срещне Жоао Соуза, за когото предстои втори пореден двубой със сръбски тенисист. Португалецът стартира турнира с успех в четири сета срещу Янко Типсаревич - 4:6, 7:6 (3), 6:2, 6:2.С победа започна и миналогодишната шампионка при жените Гарбине Мугуруса. Испанката нямаше проблеми срещу носителката на трофея от 2010 г. Франческа Скиавоне и се наложи с 6:2, 6:4 за 92 минути игра.Следващата съперничка на световната номер 5 е Ана Контавейт от Естония, която надигра румънката Моника Никулеску със 7:5, 6:1.", "date": "2017.05.29", "title": "Надал и Джокович не загубиха сет в първия кръг на \"Ролан Гарос\""}
{"url": "http://www.dnevnik.bg/sport/2017/05/29/2979446_don_berbatone_razdava_bileti_sus_stil_video/", "text": "Димитър Бербатов пусна шеговито видео в своя профил във \"Фейсбук\", в което заедно с по-голямата си дъщеря разиграват една от най-известните сцени от филма \"Кръстникът\".Бившият нападател на \"Манчестър юнайтед\" е в ролята на дон Бербатоне, който старателно почиства спечелената през сезон 2010/2011 г. златна обувка за голмайстор на Висшата лига.Във видеото дъщеря му отива да му иска билети за звездния мач с благотворителен характер между фондациите на Бербатов и Луиш Фиго, който ще се състои на 14 юни на Националния стадион \"Васил Левски\".\"Надявам се да се забавлявате и усмихвате толкова, колкото ние го правехме, докато снимахме този \"шедьовър\". За всички фенове на филма \"Кръстникът\", написа Бербатов. Днес беше обявено, че бившият нападател на \"Реал\" (Мадрид) Предраг Миятович ще се включи в звездния мач към отбора на Фиго.Миятович е избиран за футболист №1 на Югославия през 1992 г. и спортист №1 на Югославия през 1997 г. Той отбеляза единствения гол за \"Реал\" на финала на Шампионската лига срещу \"Ювентус\" през 1998 г.", "date": "2017.05.29", "title": "Дон Бербатоне раздава билети със стил (видео)"}
{"url": "http://www.dnevnik.bg/sport/2017/05/29/2979554_sushtite_kandidati_shte_sporiat_za_emblemata_na_pfk/", "text": "Няколко са кандидатите за активите на ПФК ЦСКА АД. Това заяви синдикът на фалиралото дружество Дора Милева пред \"Дневник\" преди втория опит за провеждането на търг.Той ще се състои във вторник в Кърджали, където е офисът на синдика. Първият се провали заради обсадата на административната част на \"Българска армия\" от привърженици на \"ЦСКА - София\".\"Повече от един участник е платил задатъка до момента. Все още не съм видяла кои са, но и като ги видя, няма да обявя колко и кои са\", каза Милева пред \"Дневник\".Малко след това ръководството на \"ЦСКА - София\" обяви, че кандидатите са същите като при първия опит за търг. Освен дружеството, управлявано от Гриша Ганчев, за активите ще спорят представителят на \"ЦСКА 1948\" Никола Газдов като физическо лице и фирмите \"Еко депозит солюшънс\" EООД и \"Интегрис лаб\" ООД.\"Отново външни на армейската общност лица протягат своите ръце към нещо, което не им принадлежи\", се казва в обръщението на сайта cska.bg. Газдов е син на финансовата директорка на \"Лудогорец\" Теменуга Газдова, а за другите две фирми също има съмнения, че са свързани със собственика на разградчани Кирил Домусчиев.Участниците в търга трябваше да внесат 10% от общата сума, на която бяха оценени активите (1 646 325 лева). В пакета най-голяма тежест имат емблемите на ЦСКА - 971 705 лева, както и няколко имота край морето и в Панчарево, които са оценени на 490 410 лева.Допълнителните активи са старият автобус (47 190 лева) и служебни автомобили (23 970 лева), екипи и стоки (25 050 лева), както и вземания за 88 000 лева.Дора Милева заяви пред \"Дневник\", че са взети всички мерки, за да може да бъде осигурено нормалното протичане на събитието. \"Утре ще бъде ужас. Много искам всичко да приключи. Всичко е в интерес на кредиторите\", добави синдикът.От \"ЦСКА 1948\" отново са заявили участие, потвърди членът на управителния съвет на клуба Ивайло Мишев пред \"Дневник\". \"Очаквам органите на реда да си свършат работата, търгът да се проведе и който плати повече, да спечели\", заяви той.\"ЦСКА 1948\" излезе днес с обръщение до министър-председателя Бойко Борисов и главния прокурор Сотир Цацаров, в който призова за спазване на закона.\"На 30 май ще проличи дали в България властва силата на правото или правото на силата. Дали има върховенство на закона или мутренските времена отново са тук. Дали група от 100-200 агресивни мъже е способна да постави държавните институции на колене и да създаде опасен прецедент\", написаха от клуба в сайта си.Спортният министър Красен Кралев заяви, че около казусите, свързани с ЦСКА, трябва да се действа прозрачно заради големия обществен интерес. \"Футболен клуб се явява, за да си вземе емблемата. Явяват се, доколкото разбирам, и няколко фирми (за първия търг), които... какво ще я правят тази емблема? Разбира се, имат право. Законът е такъв. Моралът вече е другата страна на тази монета. Много е тежък казусът и затова всичко трябва да бъде прозрачно пред хората. Всяко решение ще бъде разглеждано от хората и трябва да стоим с чисти очи пред хората.\"Той посочи, че се полагат много усилия да се подготви по възможно най-добрия начин документацията за конкурса за ползване на базите на ЦСКА.", "date": "2017.05.29", "title": "Същите кандидати ще спорят за емблемата на ПФК ЦСКА АД"}
{"url": "http://www.dnevnik.bg/sviat/2017/05/29/2979560_spor_za_imeto_na_djamiia_povishi_naprejenieto_mejdu/", "text": "Наследниците на духовника, основал уахабитския клон на сунитския ислям, Мухаммад ибн Абд ал Уахаб, се разграничиха от управляващата династия в Катар и дадоха нов тласък на напрежението между държавите от Залива, предаде \"Ройтерс\".В изявление на първа страница на саудитския вестник \"Оказ\" 200 наследници на Ибн Абд ал Уахаб настояха джамия в Катар, носеща неговото име, да получи друго. Катар не се споменава поименно, но в текста се говори за \"емира на една от държавите от Залива\", построил джамия с името на Ибн Абд ал Уахаб и обявил духовника за свой прадядо. Храм с това име беше отворен в Доха през 2011 г. \"Настояваме името на джамията да бъде сменено, тъй като не следва истинския салафитски път\", гласи изявлението.Династията Ал Тани твърди, че произхожда от Наджд в Саудитска Арабия – гъсто населенен район в централна Саудитска Арабия, откъдето е и Ибн Абд ал Уахаб. Уахабизмът, който е ултарконсервативно течение на салафизма, се изповядва както в Саудитска Арабия и Катар, така и в други страни от Залива.Напрежението между Рияд и Доха нарасна, след като като държавните медии в Катар публикуваха коментари на емира шейх Тамим бин Хамад ал Тани, според които държавният глава критикува реториката на страните от Залива срещу Иран. Властите в Доха обявиха, че новинарската агенция на Катар е претърпяла хакерска атака, но както Саудитска Арабия, така и ОАЕ не оттеглиха историята от официалните си информационни агенции. Властите в двете държави блокираха и разпространението на \"Ал Джазира\" с твърдението, че тя е критична към правителствата им.През 2014 г. отношенията между Катар и някои от другите държави от Залива, между които и Саудитска Арабия, бяха обтегнати заради обвиненията към Доха, че подкрепя \"Мюсюлмански братя\". За разлика от други разновидности на салафизма последната организация отхвърля монархическата власт и твърди, че се бори за това управниците да бъдат избирани. Тогава ОАЕ и Бахрейн дори оттеглиха посланиците си от катарската столица в знак на протест.ОАЕ междувременно предупреди в неделя, че Съветът за сътрудничество на страните от Залива е изправен пред \"сериозна криза\" заради изплуващите на повърхността проблеми между някои от държавите дни след посещението в Рияд на американския президент Доналд Тръмп.Експерти смятат, че противоречия между държавите от съвета може да променят политическия баланс в страни като Либия, Сирия, Ирак и Йемен, тъй като те от години използват постъпленията си от нефт и газ, за да се опитват да влияят на неспокойната обстановка там.", "date": "2017.05.29", "title": "Спор за името на джамия повиши напрежението между Саудитска Арабия и Катар"}
{"url": "http://www.dnevnik.bg/razvlechenie/2017/05/29/2979398_noviiat_film_na_polanski_razdeli_kritikata_v_kan/", "text": "Роман Полански, режисьор на образцовите психотрилъри \"Отвращение\" и \"Бебето на Розмари\" от 60-те се завръща към психологическите терзания на женските героини с най-новия си филм. \"По истински случай\" (Based on a True Story) бе показан за пръв път в неделния, последен ден от фестивала в Кан, но бе посрещнат със смесени чувства, предаде \"Ройтерс\".Във филма съпругата на Полански Еманюел Сение играе Делфин, успешна писателка, която се сприятелява със своя гореща почитателка - Ева Грийн.Грийн, французойка по произход и бивше момиче на Бонд, е в ролята на по-младата жена, която превключва между ролите на най-добра приятелка и маниакална преследвачка, която в края на краищата може да се окаже продукт на въображението на Делфин.Никога не съм правил филм, в който и двете главни героини са жени - или са мъж и жена, или двама мъже, посочи известният режисьор, активен и на 83 години, макар и извън конкурсната програма. \"Тук две жени се противопоставят една на друга. Завладяващо е. Има елементи, които съм засягал в първите си филми и имах интерес да се върна към този тип кино.\"Филмът е заснет във Франция. Полякът все така избягва \"втората си родина\" САЩ заради висящо производство за блудство с непълнолетна от 1978 г. - случай, заради който получи прошка от жертвата си и няколко полски съда, но не и от американското правораздаване.\"По истински случай\" обаче раздели и критиката от двете страни на океана. Според някои режисьорът е загубил остротата на ранните си филми.Дебора Янг от щатското издание The Hollywood Reporter описа \"По истински случай\" като \"майсторски направен психологически трилър по традиционен начин\", докато Натали Симон от Le Figaro го нарече \"гротесков, предсказуем и смешен - недобър знак за трилър\".", "date": "2017.05.29", "title": "Новият филм на Полански раздели критиката в Кан"}
{"url": "http://www.dnevnik.bg/biznes/2017/05/29/2979577_komisiiata_za_finansov_nadzor_otchete_za_2016_g/", "text": "Работата на Комисията за финансов надзор (КФН) расте, а в същото време тя няма ресурс да поддържа адекватна ИТ инфраструктура и да привлича високо подготвени специалисти. Това се казва в отчета на институцията за изтеклата 2016 г., оповестен днес.В пазарния анализ, включен в отчета, се отбелязва и сериозния ръст в активите (12%), които управляват поднадзорните на комисията, като техният размер достигна близо 22.8 млрд. лева, или 26% от БВП.Въпреки разрастването на бизнеса разходите за надзор, които може да си позволи комисията, намаляват, което е сериозен проблем пред по-широките отговорности на КФН, които изискват привличането на висококвалифицирани експерти и по-квалифицирана експертиза, се посочва в отчета. В него се подчертава, че в условията на тези финансови ограничения комисията е положила сериозни усилия за подобряване на работата и за повишаване на доверието на потребителите, поднадзорните компании и обществото.Тъкмо с този недостиг в бюджета от комисията мотивираха значителното повишение на таксите, което бе одобрено през октомври.\"През втората половина на годината КФН отчетливо се отвори към обществото, медиите и бизнеса\", пишат за себе си от комисията. Като основно постижение в работата си комисията отчита съкратения срок за произнасяне въпреки нарасналия брой преписки.От регулатора посочват, че се направили първи стъпки по ангажимента си за развитието на капиталовия пазар. Създаден е Съвет за развитие на капиталовия пазар, който обединява всички участници на капиталовия пазар и одобри Стратегия за развитие на капиталовия пазар.През миналата година беше засилен и превантивният контрол, за да може да се гарантира, че участниците на небанковия финансов сегмент отговарят на действащата нормативна уредба за извършване на дейност на пазара, допълват от ведомството. В резултат на тази надзорна дейност според отчета значителен ръст отбелязва броят на договорните фондове, които нарастват със 7 фонда и в края на годината вече са 117.Като най-значимото предизвикателство в областта на регулирането и надзора от комисията отчитат организирането и провеждането на преглед на балансите на застрахователите, преглед на активите на пенсионните фондове и стрес тест на застрахователния сектор.Със засилена надзорна дейност през 2016 г. от комисията обясняват значителния спад в броя на съставените актове за установяване на административни нарушения по отношение на инвестиционната общност и пенсионно осигурителния пазар.", "date": "2017.05.29", "title": "Комисията за финансов надзор отчете за 2016 г. повече работа при липса на пари"}
{"url": "http://www.dnevnik.bg/bulgaria/2017/05/29/2978338_problem_li_e_malkoto_trudov_opit_za_dadena_rabota/", "text": "Намирането на добра работа е сложен процес, който понякога може да отнеме години. Да кажем, че вече сте попаднали на обещаваща оферта, в състояние сте да поемете необходимите отговорности и сте ентусиазирани за мисията на компанията. Единственият проблем обаче е, че търсят хора с най-малко 2 години стаж, а вие, да кажем, го нямате. Това е често срещан случай, особено сред по-младите, на които тепърва им предстои да навлязат на пазара на труда.Според експертите подобни условия не трябва да ви стряскат, особено ако отговаряте на по-голямата част от другите изисквания за работната позиция. Опитвайте се винаги да актуализирате автобиографията си, да персонализирате мотивационното си писмо и да използвате контактите си. Включвайте в CV-то си проекти, стажове и семинари, в които сте взели участие. Ще се бъдете изненадани да научите какво може да се квалифицира от работодателите като \"подходящ\" опит.А ако в момента сте в процес на търсене на работа, не пропускайте да прегледате и топ обявите за работа на : търси: търси: търси  търси  търси  търси  търси: търси търси  търси ", "date": "2017.05.29", "title": "Проблем ли е малкото трудов опит за дадена работа"}
{"url": "http://www.dnevnik.bg/biznes/2017/05/29/2979647_ministerstvo_predlaga_da_se_inkriminira_nezakonniiat/", "text": "В следващите дни Министерството на енергетиката ще внесе в Народното събрание конкретни текстове, с приемането на които да се инкриминира незаконният добив на полезни изкопаеми.Това съобщиха от ведомството, след като по-рано днес зам.-министрите на енергетиката Красимир Първанов и на икономиката Лъчезар Борисов участваха в среща с областния управител на Перник Ирена Николова.Причина за нея стана казусът с пропадането на къщи в квартал \"Рудничар\" в Перник. Проблемът се дължи на минна дейност в миналото и на незаконен добив на полезни изкопаеми. Участниците в срещата се разбрали, че ще работят съвместно за разрешаване на проблема в град Перник в най-кратки срокове. ", "date": "2017.05.29", "title": "Министерство предлага да се инкриминира незаконният добив на полезни изкопаеми"}
{"url": "http://www.dnevnik.bg/sport/2017/05/29/2979507_porednata_kontuziia_vadi_marko_rois_ot_igra_za_shest/", "text": "Атакуващият полузащитник на \"Борусия\" (Дортмунд) Марко Ройс е получил поредната си тежка контузия и ще бъде извън игра около половин година. Германският национал има частично разкъсване на задна кръстна връзка на дясното коляното, съобщиха от клуба.Ройс е получил контузията във финала за Купата на Германия срещу \"Айнтрахт\" (Франкфурт). Той почувства болки в коляното през първото полувреме и беше заменен в почивката на двубоя, спечелен от жълто-черните с 2:1.\"Ще бъдат направени допълнителни изследвания в следващите няколко дни, за да се определи какво лечение е нужно. На този етап не можем да кажем точно колко време ще отсъства играча\", се казва в изявлението на \"Борусия\".Ройс продължава да е преследван от тежки травми. , като пропусна европейското първенство във Франция и първата половина от изминалата кампания.27-годишният германец се завърна в игра в последните дни на ноември и бързо навлезе в много добра форма, като записа 13 гола и осем асистенции в 24 мача във всички турнири.Сходна беше ситуацията и през 2014 г., когато първо  заради травма в глезена, а съвсем малко след завръщането си получи контузия на същото място.", "date": "2017.05.29", "title": "Поредната контузия вади Марко Ройс от игра за шест месеца"}
{"url": "http://www.dnevnik.bg/bulgaria/2017/05/29/2979570_sudiite_ot_vurhovniia_administrativen_sud_shte_mogat/", "text": "Съдиите от Върховния административен съд (ВАС) ще гласуват за издигнатите от пленума на съда кандидати за наследник на председателя Георги Колев с явен вот. Магистратите ще издигнат само един кандидат. Това е било гласувано днес на общо събрание на магистратите, на което са обсъждани правилата за издигане на кандидати, научи \"Дневник\".Процедурата за нов ръководител на ключовата съдебна инстанция, която контролира актовете на властта започна миналата седмица, като кандидатури ще могат да бъдат издигани пред Висшия съдебен съвет до края на месец юни. Право на това, освен пленума на ВАС, имат поне трима души от съдийската колегия или министъра на правосъдието.Кой кандидат ще изберат съдиите от ВАС измежду си ще стане известно до 8 юни - следващият четвъртък.Предложения ще могат да се правят в устна или писмена форма. Към номинацията задължително ще трябва да има мотиви. Срокът за издигане на кандидати е най-късно до самото гл.суване на предложенията по време на заседанието. Гласуване \"въздържал се\" не е възможно.Именно в записаното правило за явен вот, магистрати виждат опит за форма на натиск, целяща налагането на предварително \"харесан\" от ръководството на съда кандидат. По информация на \"Дневник\" с отделни съдии председателят на съда Георги Колев вече е водил разговори да бъде издигнат Георги Чолаков.Неговата номинация едва ли ще мине при тайно гласуване, но ако магистратите трябва да казват явно, то е почти сигурно, че тези, които ще се противопоставят на претендента на ръководството, ще са малцинство. \"Капитал\" писа миналата седмица, че през последните години в съда са били \"доведени\" и много лоялни на председателя магистрати.Срещу идеята за явен вот днес са гласували едва двайсетима от около 80 съдии.Висшият съдебен съвет насрочи избора на шеф на ВАС за 11 септември.", "date": "2017.05.29", "title": "Съдиите от Върховния административен съд ще могат да посочат само един кандидат за свой председател"}
{"url": "http://www.dnevnik.bg/sport/2017/05/29/2979691_lokomotiv_gorna_oriahovica_izpadna_ot_purva_liga/", "text": "\"Локомотив\" (Горна Оряховица) изпадна от Първа лига само един ден след откриването на реновирания си стадион, а \"Монтана\" получи шанс да запази мястото си в елита на българския футбол, въпреки че прекара целия сезон на последната позиция в класирането.\"Монтана\" постигна убедителна победа с 3:0 при гостуването си в Горна Оряховица и спечели плейофа с общ резултат 4:1.Тимът, воден от Атанас Атанасов, се възползва от новия формат на първенството и ще играе бараж за оставане в групата със завършилия на второ място във Втора лига \"Септември\" (София), а \"Локомотив\" се прости с елитния си статут след само един сезон в Първа лига. Атанас Илиев отново се превърна в големия герой за \"Монтана\". След като преди година вкара победния гол в баража за оставане с \"Поморие\" (2:1), днес нападателят отбеляза първото и третото попадение срещу \"Локомотив\", а веднъж се разписа Даниел Генов.Преди днешната среща отборът от Монтана нито веднъж не беше вкарвал повече от един гол при гостуване, а от 32-та си шампионатни двубоя събра едва 15 точки - два пъти по-малко, отколкото спечели \"Локомотив\" (Горна Оряховица).Тимът на Атанас Атанасов обаче изигра най-добрия си мач през сезона и категорично надигра \"железничарите\", които се представиха изключително слабо и разочароваха своите фенове навръх празника на град Горна Оряховица.\"Локомотив\" влезе като фаворит в мача, след като вкара гол на чужд терен и постигна добър резултат в първата среща. Съставът на Александър Димитров обаче влезе много плахо в срещата, допусна две ранни попадения, а оттам връщане назад нямаше.Атанас Илиев откри резултата в десетата минута. Играчите на \"Локомотив\" не се ориентираха добре при дълъг тъч в тяхната половина, Петър Атанасов овладя и подаде към Илиев, който слаломира между централните бранители на съперника и с левия крак прати топката под гредата.В 19-ата минута гостите от Монтана увеличиха преднината си. Петър Атанасов изведе Даниел Генов зад защитата и полузащитникът хладнокръвно преодоля вратаря Николай Банков.\"Локомотив\" потърси промяна на почивката с включването на Любомир Генчев вместо Игор Джоман, но само четири минути след началото на втората част получи съкрушителен трети удар.Атанас Илиев отбеляза един от головете на сезона, след като овладя топката с бедро и със страхотен 30-метров изстрел от воле я насочи в горния ляв ъгъл на Николай Банков.Нападателят на \"Монтана\" закономерно беше избран за играч на мача. Любопитно бе, че той до последно беше под въпрос за мача, тъй като вчера проведе първата си тренировка от три седмици насам. ", "date": "2017.05.29", "title": "\"Локомотив\" (Горна Оряховица) изпадна от Първа лига"}
{"url": "http://www.dnevnik.bg/sviat/2017/05/29/2979692_sasht_podgotviat_visoki_mita_sreshtu_vnos_na_solarni/", "text": "САЩ са уведомили останалите 163 държави от Световната търговска организация, че обмислят спешно въвеждане на \"защитни\" мита за вносни соларни панели. Съобщението бе публикувано в понеделник от СТО и то се възприема като повишаване на залозите в глобалната битка да господство на пазара за този тип продукти.През последните 5 години индустрията за соларни панели се разрасна много бързо, цените бързо се понижиха и печеливши останаха само онези, които могат да си позволят икономии на разходи в големи мащаби.За позицията на пазарен лидер се борят САЩ, Китай и Индия, като всяка от страните внимателно следи дали конкурентите ѝ не нарушават правилата на международната търговия. През септември СТО постанови, че Индия нелегално дискриминира американския внос. От своя страна, Делхи отправи оплакване в СТО относно субсидирането на соларните продукти в 8 американски щата.Способността на САЩ да привличат инвестиции във възобновяеми източници пострада от завоя в енергийната политика от администрацията на президента Доналд Тръмп. Той се върна към подкрепа за изкопаемите горива и това изкара Китай и Индия на върха, твърди доклад на британската одиторска компания \"Ърнст енд Янг\" от началото на май.Съгласно правилата на СТО подобни мита могат да се налагат временно за защита на определен сектор от внезапен, непредвиден и нанасящ щети приток на вносни продукти. Въвеждането им, обаче, може да бъде обжалвано от останалите държави в организацията.Ходът на САЩ не е непосредствено предстоящ, защото в съобщението се казва, че до 22 септември американската комисия за международна търговия ще оцени дали секторът в САЩ \"понася сериозни щети\" и ако отговорът е положителен, до 13 ноември на Тръмп ще бъде изпратен съответен доклад.Инициативата идва от компанията Suniva, според която за периода 2012-2016г. вносът се е увеличил с 51.6%, а стойността на тези продукти е нараснала с 62.8% от 5.1 на 8.3 млрд. долара. Suniva подаде пред съда молба за защита от кредиторите си на 17 април.За същия период в този сектор в САЩ работните места са намалели с 1200, а заплатите са се свили с 27%, като работата на заводите за соларни панели се е сринала от 81.7% от капацитета им през 2014г. на 28.9% през 2016г., твърди писмото до СТО.Американският пазар за соларни панели се е увеличил за 2012-2016г. с 4 млрд. долара, но делът на американските стоки на него е намалял от 21% на 11%.", "date": "2017.05.29", "title": "САЩ подготвят високи мита срещу внос на соларни панели"}
{"url": "http://www.dnevnik.bg/sviat/2017/05/29/2979675_ako_iskate_bezusloven_bazov_dohod_vdignete_danucite/", "text": "Реформи на социалното осигуряване, които ще доведат до въвеждане на безусловен базов доход (ББД) за всички в работна възраст, си струва да се пробват и проучват, но по този начин няма да се пребори бедността, освен ако не бъдат повишени данъците.Средната класа, а не най-бедните, ще спечели от такъв модел, а засега ББД не изглежда като алтернатива на помощите, насочени към конкретни групи нуждаещи се. Поради това подобна промяна би трябвало да се прави поетапно и при непрекъсната дискусия как да се финансира едно по-равнопоставено споделяне на ползите от икономическия растеж.Алтернативни решения са от ББД да се ползват граждани само за определен период от време или тази помощ да се въвежда постепенно за различни групи от населението.Това е заключението на Организацията за икономическо сътрудничество и развитие (ОИСР), съдържащо се в анализ на обсъжданите от години идеи за замяна на сложните модели за социално подпомагане с опростена, но масова помощ. Финландия експериментира с безусловен базов доход за ограничена група, а италианското популистко движение \"Пет звезди\", което води по популярност сред избирателите, обещава да въведе \"гражданска заплата\", ако спечели изборите.Идеята се радва на значителна популярност от 68% от европейците, но те имат само принципна представа за нея. Когато им се обясни каква е цената и че трябва да се повишават данъци и да се решат преференции, ентусиазмът бързо изстива.Изчисленията на ОИСР показват, че ако средствата, използвани в сегашните схеми за социално подпомагане, се пренасочат към безусловно и еднакво за всички изплащане на месечна сума за всеки в трудоспособна възраст, самото плащане ще бъде по-малко в реални измерения. \"Поради това ББД на политически и обществено значими равнища би изисквал допълнителни разходи и поради това повишаване на приходите от данъци.\"В текста се описват симулиране на различни сценарии и изводът от тях е, че въвеждане на ББД изисква вдигане на данъците във Финландия, Франция и Великобритания, докато в Италия това може да се направи без подобна корекция. Допълнителна мярка може да е премахването на освободени от данъци доходи, включително (според националните особености) облагане на самия ББД. Ако се търси решение само чрез данъчните ставки, за т.нар. бюджетна неутралност на въвеждане на ББД на нивото на сегашните социални помощи във Франция ще трябва да се вдигне подоходният данък във всички категории с 2%, а във Великобритания - с 25%.Ефектът от елементарно заместване на помощи и данъчни облекчения с единен ББД ще доведе до сигурни 527 евро на възрастен и по 316 евро на дете всеки месец във , при положение че там прагът на бедност е 1074 евро. Във  тези параметри са съответно 456 и 100 евро, а прагът на бедност е 909 евро. При  всеки би получавал ББД от 230 паунда и още 189 паунда за дете, но прагът на бедност е 702 паунда. Най-ярка е разликата в  - там пълнолетен и работоспособен до пенсионна възраст би взимал 158 евро ББД и още толкова за всяко дете в домакинството, но за бедни в страната са смятани всички, които трябва да се оправят със 737 евро.Във Франция - и в по-малка степен във Финландия и Великобритания - на практика печеливши ще са домакинствата от средната класа, тъй като в момента те не отговарят на изискванията да получават социални помощи. От друга страна, навсякъде губещи ще са хората, които се пенсионират по-рано от стандартно приетата в съответната страна възраст (в анализираните държави тя е в границите 62-65 години).Никоя страна не е въвела ББД, но няколко експериментират, за да проверят какъв е ефектът и дали изобщо има смисъл от това. Швейцарците отхвърлиха идеята през 2016 г. на референдум. Беноа Амон, кандидатът на социалистите за президент на Франция, обещаваше при победа да въведе такъв доход, като финансирането му ще идва от данък върху използването на роботи в промишлеността, заемащи работните места на хора.Авторите на доклада потвърждават, че дигитализирането на обществото, новата вълна от автоматизация на производството, задълбочаващото се неравенство в обществото и диспропорцията между служебните ангажименти и времето, което остава за семейството и децата, стимулират дебата за ББД.Сегашните системи за социално подпомагане са основани предимно на договорните отношения работник - работодател, стабилна кариера през живота и компактни общности, но именно тези елементи вече ги правят старомодни. В същото време сред страните от ОИСР, която е клуб на най-богатите икономики в света, под 50% от активно търсещите работа получават някаква помощ за безработица. Освен това основна функция на социалното подпомагане не е преразпределяне от богати към бедни, а предоставяне на сигурност на застрашени групи и временно стимулиране на търсещите заетост.", "date": "2017.05.29", "title": "Ако искате безусловен базов доход, вдигнете данъците, препоръчва ОИСР"}
{"url": "http://www.dnevnik.bg/sviat/2017/05/29/2979695_vsichko_e_istina_do_sledvashtiia_post_na_trump_v_tuitur/", "text": "\"Току-що се върнах от Европа. Пътуването беше страхотен успех за Америка. Много работа, но големи резултати!\" - Доналд Тръмп, неделя сутринта.Вече четири месеца Белият дом не е одобрявал европейски посланици, не е извършвал висши дипломатически назначения и не е давал признаци, че изобщо ще го направи.Редки пратеници, сред тях , прелитаха през океана с послания за . Те потвърждаваха обвързаността на Америка с НАТО, говореха за стари връзки и стари съюзи, намекваха и загатваха, че нищо не се е променило.Европейците ги слушаха и се правеха, че им вярват. Сигурно, но след като чу вицепрезидента да говори в Мюнхен през февруари, един от тях ми каза: \"Всичко това е истина до следващия пост на вашия човек в \"Туитър\". В разстояние на два дни миналата седмица обаче самият президент Тръмп сложи край на месеците несигурност, и то без да изпрати туит. Сега знаем: пратениците са ненадеждни и всъщност всичко се е променило.Какво се случи в Белгия и Италия в действителност? След като  че няма да изнася \"лекция\" на арабските лидери за правата на човека, Тръмп пристигна в Брюксел и започна да чете лекция на най-близките съюзници на Америка, обвинявайки ги, че дължат  и американските данъкоплатци.Това не беше много смислено: НАТО не е клуб с годишни членски вноски като Мар а Лаго. То обаче бе ясен знак, най-сетне, за нещо, което мнозина през цялото време подозираха: че Тръмп предпочита компанията на диктатори, които го ласкаят, пред демократи, които се отнасят с него като с равен.Два-три часа по-късно, на среща за търговията, Тръмп се оплака, че Германия \"е лоша\" заради \"милионите коли, които те продават в САЩ\" и изглежда искаше да пренапише американското търговско споразумение със страната.Германските компании обаче и произвеждат \"милиони коли\" в САЩ - почти толкова, колкото продават. Само че коментарите показаха недвусмислено: времената, когато САЩ бяха водеща сила в света в областта на търговията също са в миналото.В нито един момент президентът изглежда не схвана ролята си на водач на съюз.  по споразумението за климатичните промени, той публикува туит: \"Ще взема окончателното си решение за Парижкото споразумение другата седмица!\", почти сякаш става дума за телевизионен сериал, при който държиш зрителите в напрежение, за да продължат да го следят.Доказвайки, че продължава да гледа на света през очите на строителен предприемач, Тръмп се оплака на белгийския премиер от европейските регулации, забавили строителството на едно от голф игрищата му. Преди снимката от срещата на върха на НАТО, , за да застане най-отпред, както правят знаменитостите с дебелашки обноски.В нито един момент президентът не показа също дори признак да съзнава какви са заложените на карта въпроси. В речта си пред НАТО той не спомена член 5 - клаузата, която ангажира членовете на алианса да се отбраняват взаимно, ако бъдат нападнати. По-късно той заяви, че пътуването му ще проправи път за \"мир чрез сила\", макар да беше ясно, че няма представа какво всъщност значи тази фраза, използвана от Роналд Рейгън през 80-те години: \"Ще имаме много сила и ще имаме много мир\", обясни той.След приключването на визитата президентските помощници се втурнаха да обясняват какво искал да каже президентът. Съветникът по националната сигурност Хърбърт Макмастър незабавно заяви, че Тръмп е подкрепил Чл. 5. Този път обаче никой не се престори, че му вярва.В резултат на това президентско пътуване, американското влияние в Европа, което винаги се е осъществявало чрез взаимноизгодни търговия и военни съюзи, е в най-нестабилното си състояние, на което сме били свидетели.Американско-германските отношения, ядрото на трансатлантическия алианс от повече от 70 години, току-що удари ново дъно: В неделя германският канцлер заяви пред симпатизанти, че , предвид добитите от нея \"през последните няколко дни впечатления\". Руското правителство, което отдавна се опитва да прогони САЩ от континента, е на върха на щастието - по руска телевизия бе казано, че Тръмп е превърнал НАТО в \"къща от карти\".\"Велик успех за Америка\"? Ако това е \"успех\", не искам и да виждам как ще изглежда провалът. /БТА", "date": "2017.05.29", "title": "Всичко е истина до следващия пост на Тръмп в \"Туитър\""}
{"url": "http://www.dnevnik.bg/sport/2017/05/29/2979712_hudursfild_se_zavurna_v_elita_na_angliia_sled/", "text": "\"Хъдърсфилд\" се класира във Висшата лига на Англия за пръв път в своята история. \"Териерите\" спечелиха пелйофите в Чемпиъншип след драматична победа с дузпи срещу завършилия на трето място в редовния сезон \"Рединг\".Двата отбора не успяха да си отбележат гол в редовното време и продълженията на стадион \"Уембли\". При изстрелите от бялата точка тимът, воден от германеца Давид Вагнер, изоставаше с 1:3, но сътвори обрат и спечели с 4:3.\"Хъдърсфилд\" ще играе в най-високото ниво на английския футбол за пръв път от 45 години насам. За последно \"териерите\" бяха част от елита през сезон 1971/1972 г., когато завършиха на последно място и изпаднаха заедно с \"Нотингам форест\".Оттогава тимът от Южен Йоркшир непрекъснато се луташе по долните дивизии. През 2003 г. отборът дори стигна до последното четвърто ниво на професионалния футбол - Лига 2, а след това изкара осем поредни сезона в Лига 2.Едва през 2012 г. \"Хъдърсфилд\" успя да се класира в Чемпиъншип. В предишните четири сезона \"териерите\" неизменно завършваха между 16-а и 19-а позиция. Назначеният през ноември 2015 г. Вагнер обаче успя да преобрази отбора и да го вкара в плейофите от пета позиция, за което получи и наградата за мениджър на сезона.Днес \"Хъдърсфилд\" продължи изключителното си представяне в плейофните двубои, в които се стига до изпълнение на дузпи. \"Териерите\" излязоха победител в надлъгването от бялата точка за шести път от шест опита.Ян Кермогант, Даниел Уилямс и Лиъм Кели бяха безгрешни при първите три изпълнения за \"Рединг\", който поведе с 3:1 след пропуск на Михаел Хефеле.Нахки Уелс намали пасива на \"Хъдърсфилд\", след което дойде и първият пропуск за тима на Яп Стаам - шут в напречната греда на Лиъм Мур. Арън Мой изравни, а след като вратарят Дани Уорд спаси удар на Джордан Обита, Кристофър Шиндлер не пропусна възможността да прати своя отбор във Висшата лига.", "date": "2017.05.29", "title": "\"Хъдърсфилд\" се завърна в елита на Англия след 45-годишно отсъствие"}
{"url": "http://www.dnevnik.bg/gradska_sreda/2017/05/29/2979604_vurhovniiat_administrativen_sud_e_globil_glavniia/", "text": "Върховният административен съд (ВАС) е наложил на главния архитект на София Здравко Здравков глоби в размер на 10 500 лв. по две различни дела, свързани с отказ да издаде  Това съобщи самият Здравков днес, по време на форума \"За зелена столица\", организиран от посолството на Франция в България и Столичната община.Съдебната сага през 2011 г., когато бившият главен архитект на София Петър Диков отказва да одобри проекта и да измени устройствения план за техен парцел, където на строителната компания \"НИКМИ\" да издигне 44-етажна сграда. Компанията обжалва решението пред ВАС, който през декември 2016 г. решава, че проектът трябва да бъде разрешен. И бившият главен архитект Петър Диков, и настоящият - Здравков Здравков, отказват да изпълнят решението.Така в началото на тази година ВАС глобява Здравков с 1000 лева, а със свое решение от 24 април му постановява друга глоба - за 9 500 лева. Втората наложена глоба е по мълчалив отказ на главният архитект на София да изпълни решение на ВАС от 2014 г. Тогава ВАС в състав Славка Найденова, Галя Костова и Галина Солакова определят глоба в размер на на 12 хил. лева за отказ на главният архитект - тогава Петър Диков, да изпълни искането на НИКМИ, като промени устройствения план на парцела на НИКМИ.", "date": "2017.05.29", "title": "Върховният административен съд е глобил главния архитект на София с 10500 лева"}
{"url": "http://www.dnevnik.bg/biznes/2017/05/29/2979716_rust_na_ikonomikata_ot_5_e_postijim_srednosrochno/", "text": "Моделът, който България следва за постигане на висок растеж, е неустойчив. Независимо, че българската икономика е силно чувствителна към входящите финансови потоци, ръст от минимум 5% годишно е постижим в средносрочен план. Това се казва в годишния доклад за икономиката, изготвян от Института за икономически изследвания при БАН, акценти от който бяха изпратени до медиите.Според авторите на документа, за целта трябва да се преосмисли както ролята на държавата и нейната фискална политика, така и данъчната система.Този оптимизъм се споделя и от премиера Бойко Борисов, който неотдавна каза, че растежът на икономиката ще се ускори до 4.5-6%.Анализът на реалния сектор води до извода, че в средносрочен план може да се очаква икономически растеж от малко над 3% годишно. Той ще се основава на постепенно увеличение на крайното потребление и засилване на инвестиционната дейност в страната, коментира един от авторите на доклада Виктор Йоцов, ръководител на проекта.Прогнозата на икономистите е за средногодишна инфлация от 2 до 2.2%, безработица до нива 6.0-6-5% и ръст на реалната заплата около 6 на сто.Икономистите очакват запазване на високи темпове на растеж в експортноориентирани отрасли като производство на каучук и пластмаси, неметални минерални продукти, метални изделия и др., които ще се влияят и от повишаването на международните цениЗа постигане на по-висок растеж учените препоръчват 4 основни направления за преструктурирането на публичните разходи и радикални промени: образование с акцент върху училищното образование; здравеопазване с развитие на първичната извънболнична медицинска помощ, оптимизиране на болничната мрежа и разбиване на монопола на НЗОК; пенсионна реформа, която да отговаря на демографската структура със засилване на ролята на втория и третия стълб, и инвестиции в икономическата инфраструктура в сферата на водите, електропреносната мрежа и транспорта.Прогнозата за банковия сектор е тази година корекциите на лихви да бъдат преустановени и успоредно с увеличението на рисковата премия това да рефлектира върху цената на кредитирането, но с известно закъснение. Причината е, че отнемането на възможността да се печели от понижение на лихвите по депозити ще мотивира банките в страната да потърсят алтернативни източници за подобряване на доходността, например, чрез подобряване на нормата на кредитиране.", "date": "2017.05.29", "title": "Ръст на икономиката от 5% е постижим средносрочно, смятат учените в БАН"}
{"url": "http://www.dnevnik.bg/sviat/2017/05/29/2979707_moldova_izgoni_petima_ruski_diplomati/", "text": "Властите в Молдова са обявили за персона нон грата петима служители на посолството на Русия в Кишинев, но засега не е известно с какви мотиви са изгонени те.Президентът Игор Додон, откровено определян в Москва като проруски настроен, веднага осъди решението като \"възмутително\".  той написа: \"Дълбоко съм възмутен от неприятелската крачка от страна на представители на молдовската дипломация и я осъждам по най-категоричен начин\".Съобщението на местното издание \"Публика\" се позовава на изявление на Анна Симон, говорителка на външното министерство. От руското посолство са отказали коментар за \"Публика\", но пред РИА \"Новости\" са коментирали, че анализират нотата, което фактически е потвърждение за съществуването на подобен документ.Посланик Фарит Мухаметшин потвърждава пред \"Интерфакс\", че до 24 часа служителите трябва да напуснат страната, но също не посочва имената или постовете им. Според президента Додон те трябва да пресекат границата до 72 часа.В Държавната Дума в Москва коментираха, че случващото се е резултат на конфликт между правителството и проруския президент Игор Додон, който неотдавна се срещна в Москва с президентна Владимир Путин и се обяви за анулиране на споразумението за асоцииране на Молдова с ЕС. Правомощията на президента са ограничени и затова той не може да е знаел и не може да окаже влияние върху взетото решения, смята Константин Затулин, първи зам.-председател на комисията за отношенията в Общността на независимите държави.Затулин допълва, че Москва е в правото си да отвърне на неприятелската мярка със същия ход, макар че има случаи, когато Русия се е въздържала от ответни действия в името на избягване на дипломатическа криза.В изявлението си Додон казва още, че проевропейското правителство е направило тази крачка, \"защото са раздразнени от успехите на президента, постигнати през последните месеци... Разбирам също, че това е по-скоро направено по поръчка от Запад, а може би и отвъд океана, от страна на онези, които са обезпокоени от това, че между президента и Кремъл най-после бе постигнат конструктивен и ефективен диалог\".Той предупреждава още, че правителството \"се въвлича в геополитическите игри\" на Брюксел и Вашингтон, както и че е опасно да се включва в \"игрите\" на военните структури на НАТО в региона\".\"Уверен съм, че не разбират каква цена ще трябва да плати страната ни и в каква сложна и рискована ситуация могат да поставят държавата и народа.\"Мария Захарова, говорителка на външното министерство в Москва, коментира, че \"ситуацията е парадоксална, но показателна - очевидно тя няма отношение към работата на руските дипломати, а демонстрира развитието на обстановката в Молдова.\"Управляващата коалиция бе разклатена в понеделник от оставката на министъра на околната среда Валериу Мунтяну и очакваното оттегляне на колегите му от министерството на образованието Корина Фусу и на вицепремиера Джордже Брега. Това е резултат от напускането на тяхната Либерална партия от коалицията, стояща зад проевропейското правителство.Парламентарното мнозинство се запазва с останалите две партии, но се увеличава и политическата нестабилност в страната, в която има 3 правителства от 2015г. насам.Поводът е скандал с твърдения за корупция, заради който бе арестуван в четвъртък кметът на Кишинев и зам.-председател на партията Дорин Чъртоаца. Според привържениците му, сред които и Михай Гимпу, лидер на либералите, това е политически мотивиран арест, насочен срещу партията, а не резултат на борба с корупцията.Гимпу обвини президента Додон, че е оркестрирал кампанията срещу либералите, които се изказват благосклонно за евентуално обединение на Молдова с Румъния. \"Мисля, че той с удоволствие ще подпише указа за освобождаването на министрите\", допълни той.Кметът Чъртоаца е един от седмината служители и бизнесмени, задържани през последните 3 седмици по скандала за раздаване на разрешителни за паркиране в столицата. Според първоначалните твърдения кметът тайно е контролирал около 13% от този бизнес в Кишинев и ако вината му се докаже в съда, го заплашват между 3 и 7 години в затвора.", "date": "2017.05.29", "title": "Молдова изгони петима руски дипломати"}
{"url": "http://www.dnevnik.bg/video/2017/05/29/2979646_video_uragan_ubi_pone_11_dushi_v_moskva/", "text": "Единайсет души загинаха, а 50 бяха ранени при ураган в Москва, предаде ТАСС, като се позова на столичния департамент за здравеопазване.\"Заради бурния вятър, връхлетял Москва, медицинска помощ до момента са потърсили над 50 пострадали, сред които има деца, а търсенето на помощ продължава. Загинали са 11 човека\", заяви пресслужбата на департамента.Директорът на Хидрометеорологическия център на Русия Роман Вилфанд каза, че скоростта на вятъра е достигнала 28 метра в секунда и ураганът може да се повтори тази вечер и през нощта.Московската прокуратура заяви, че е започнала проверка във връзка с последиците от урагана.Стихията повали дървета, които паднаха върху автомобили, изтръгна детска пързалка и автобусна стоянка и прекъсна електропроводи.Заради урагана хиляди останаха без ток в руската столица.Повечето от жертвите са били затиснати от повалени дървета.По-рано днес министерството на извънредните ситуации на Русия отправи предупреждение за силен вятър, проливен дъжд и градушка в Москва.Предупреждението бе издадено за периода 13:30 ч. днес до 7 ч. утре сутринта за руската столица. /БТА", "date": "2017.05.29", "title": "Видео: Ураган уби поне 11 души в Москва"}
{"url": "http://www.dnevnik.bg/sviat/2017/05/29/2978403_za_pruv_put_ot_100_godini_rajdaemostta_v_turciia_e_na/", "text": "Тези данни все още остават над прогнозите на ООН и на турската статистика за 2016г. Световната организация очакваше 1.85, а TÜİK - 1.95 деца. Смята се, че причината за разликата са около 70 000 бебета на сирийски имигранти, които са се родили през миналата година тук, но няма официални изчисления как раждаемостта сред приютените бежанци влияе на цялостната картина.Депутатът от управляващата Партия на справедливостта и развитието Ченгиз Айдооду коментира, че \"данните на статистиката показват, че сме на критичен праг - няма държава, която да е слязла под него и да е успяла да се върне над него\".\"Ако бързо се слезе под това равнище, възстановяването на раждаемостта ще бъде много трудно. Един от последните примери е Русия, където се опитват да стимулират хората да имат повече деца. Цялата Западна Европа, обаче, остарява\", допълва бившият генерален директор на Агенцията на населението и гражданството.Акдооду припомня, че Институтът за изследване на населението към анкарския университет \"Хаджатепе\" е регистриал намаляването на раждаемостта в началото на века, когато негови представители са посочили прага от 2.14 деца за критично равнище.Статистиката показва, че през 2016г. в страната са се родили близо 1.334 млн. деца и за пръв път в съобщението се използва изразът \"на нивото на обновяване на населението\". Най-висока е била раждаемостта в източната провинция Шанлъурфа, следвана от Агръ, Сиирт и Шърнак. Най-ниска - в черноморската Карабюк с 1.46 деца на една жена, следвана от граничещите с България Едирне и Къркларели - 1.48 деца.", "date": "2017.05.29", "title": "За пръв път от 100 години раждаемостта в Турция е на критично ниво"}
{"url": "http://www.dnevnik.bg/bulgaria/2017/05/29/2979705_plovdiv_shte_poluchi_20_mln_lv_za_podgotovkata_za/", "text": "Пловдив ще получи 20 млн. лв. за подготовката за \"Европейска столица на културата 2019\". Това обяви премиерът Бойко Борисов в профила си в социалната мрежа \"Фейсбук\" след проведената днес работна среща в града за подготовката. Очаква се Борисов да инспектира разкопките на \"Голямата базилика\" и да да бъде обсъден въпросът за закъснелите пари от държавата за проекта \"Пловдив – Европейска столица на културата 2019\".Премиерът благодари на фондация \"Америка за България\", която финансира проекта за реставрация на Епископската базилика в Пловдив с 8.2 млн. лв.\"На заседанието на Министерски съвет в сряда ще предприемем необходимите действия по вече прието постановление, за да може следващата сряда да бъдат преведени пари на общината. Каквото сме обещали за Пловдив – всичко сме направили\", завършва Борисов.На срещата днес присъстваха още посланикът на Австрия Роланд Хаузер и президентът на Фондация \"Америка за България\" Нанси Шилър, зам.-председателят на ГЕРБ Цветан Цветанов, министъра на културата Боил Банов, Лиляна Павлова – министър за Българското председателство на Съвета на ЕС 2018, народните представители Румяна Бъчварова и Менда Стоянова, бившият министър на културата Вежди Рашидов, кметът на Пловдив Иван Тотев, зам.-кметове и зам.-областните управители на града.", "date": "2017.05.29", "title": "Пловдив ще получи 20 млн. лв. за подготовката за \"Европейска столица на културата 2019\""}
{"url": "http://www.dnevnik.bg/sport/2017/05/29/2979730_lukoil_akademik_specheli_basketbolnata_titla_za_26-i/", "text": "Баскетболистите на \"Лукойл Академик\" спечелиха титлата на България за 26-и път. \"Студентите\" се наложиха с 83:76 при гостуването си на \"Берое\" (Стара Загора) и триумфираха във финалната серия на Националната баскетболна лига след 3:1 победи.\"Академик\" завоюва златните медали за трети пореден сезон и за 14-и път в последните 15-години. \"Берое\" не успя да стигне до първа титла в историята си, но за старозагорци остава утехата от двата спечелени трофея този сезон - Купата на България и Балканската лига.Плеймейкърът на \"Лукойл Академик\" Дани Гибсън беше най-резултатен за победители с 30 точки. Американецът вкара седем тройки от десет опита и пропусна само един от петте си опита за две точки и напълно заслужено спечели наградата за най-полезен играч във финалите.Антъни Бийн добави 16 точки от пейката, а Стив Зак се отличи с шест точки и 12 борби. Тимът от Правец показа страхотна стрелба от далечно разстояние - 16 тройки от 30 опита (53%), и реализира 12 от 27-те си изстрела за две точки (44%).Играчите на \"Берое\" също бяха много ефективни зад дъгата - 12 тройки от 23 опита (52%), но отбелязаха само 17 от 44-те си стрелби за две точки. Най-резултатен за старозагорци беше Брандис Рейли-Рос с 21 точки, а Тихомир Желев и Арън Джоунс добавиха съответно 16 и 15 точки.\"Берое\" започна отлично мача и поведе с 8:0 след по-малко от две минути игра. \"Лукойл Академик\" обаче намери верния ритъм и още преди края на първата четвърт направи обрат - 22:18.Преднината на \"студентите\" продължи да расте във втората четвърт и надхвърли 20 точки при 41:20. Тимът на Тони Дечев се оттегли на почивка при аванс от 16 точки - 48:32, а в третата част отново поведоха с 20 точки при 54:34.В този момент домакините се вдигнаха на щурм и започнаха бързо да стопяват изоставането си.Четири минути преди края на двубоя старозагорци се доближиха на седем точки от съперника, но силите им не стигнаха за нещо повече.", "date": "2017.05.29", "title": "\"Лукойл Академик\" спечели баскетболната титла за 26-и път"}
{"url": "http://www.dnevnik.bg/sviat/2017/05/29/2979686_evropeicite_vuv_velikobritaniia_da_jiveiat_tam_zakonno/", "text": "Британският премиер Тереза Мей каза, че няма начин да бъде отложено предвиденото за 19 юни начало на преговорите за излизане на Великобритания от Европейския съюз, предаде агенция \"Ройтерс\".Във Великобритания предстоят предсрочни парламентарни избори на 8 юни., за да увеличи мнозинството си преди преговорите за Брекзит, но според социологическите проучвания преднината ѝ  през последните дни.\"Тези преговори ще започнат точно 11 дни след изборния ден и няма да има никакво отлагане. Няма да е възможно те да бъдат забавени. Европейците са готови\", заяви Мей на предизборна проява в Лондон, като призова гласоподавателите да ѝ дадат силен мандат на изборите.Европейската комисия публикува днес ключовите си искания за уреждането на финансовите въпроси и правата на гражданите при излизането на Великобритания от Европейския съюз.ЕС иска британските граждани в общността и  да имат право да получават , след като са имали законно пребиваване за непрекъснат период от пет години.Освен това те трябва да запазят правото си на пребиваване, ако до са живели легално в съответната държава. Ако нямат съответните документи, властите трябва да им издадат такива безплатно или на цена, не по-висока от тази, с която биха таксували гражданите на страната.ЕК също така иска Съдът на ЕС да има пълна юрисдикция по отношение на правата на гражданите. Това искане вероятно няма да се понрави на Великобритания. Едно от основните обещания на Мей преди преговорите бе да прекрати  над британската съдебна система. дела си от общия бюджет на ЕС, който страната е одобрила, докато е била членка. Страната освен това ще продължи да се възползва от вече действащите програми до прекратяването им, дори то да е след излизането ѝ от ЕС. Всички сметки трябва да бъдат уредени в евро. ще бъде едно и ще обхваща бюджета на ЕС, прекратяването на членството на Лондон във всички институции и участието на Великобритания в определени фондове и тела, свързани с общите политики.ЕК е изчислила, че финансовите задължения, произтичащи от членството на Великобритания в ЕС, засягат 74 органа на общността. Тя не е определила размера на окончателната сметка за Брекзит.Задълженията включват капитал за финансирането на Европейската инвестиционна банка, дела на Великобритания във финансирането на споразумението за бежанците между ЕС и Турция и финансирането на учителите в европейските училища.", "date": "2017.05.29", "title": "Европейците във Великобритания да живеят там законно и след Брекзит, иска Брюксел"}
{"url": "http://www.dnevnik.bg/gradska_sreda/2017/05/29/2979544_stroejut_na_4_metrostancii_v_ovcha_kupel_zapochva_prez/", "text": "През юни Столичната община планира да започне строежът на 4-те метростанции в квартал \"Овча купел\". Това каза днес кметът на София Йорданка Фандъкова. Поетапно пък започне отварянето на булевардите \"Патриарх Евтимий\", \"България\", както и локалните платна на бул. \"Княз Борис III\", при кръстовището с бул. \"Гоце Делчев\", . През юни ще започне и .Метростанциите, които ще бъдат изградени са разположени при булевардите \"Никола Мушанов\" и \"Президент Линкълн\", втората е в \"Овча купел 1\" на кръстовището на бул. \"Монтевидео\" и бул. \"Западна тангента\", третата в при улица \"Централна\" в \"Овча купел 2\", а четвъртата край околовръстния път, като ще има изход към квартал \"Горна баня\".Изпълнител на първите две станции е Обединение \"Метробилд Запад\", в чиито състав влизат \"Джи Пи Груп\", \"Станилов\" ЕООД, \"Интерпро\", \"БИАС-М\"ЕООД. Общата сума е 81 млн. лв. без ДДС., а за подизпълнител е избрано дружеството \"Старт инженеринг\". Обединение \"Метро Горна баня\" пък ще построи другите две станции, като сумата по договора е 95 млн. лв без ДДС. Обединението е съставено от \"Трейс Груп Холд\", \"Интегрирани строителни системи\", \"Евро Алианс Тунели\" и \"Мармет\".", "date": "2017.05.29", "title": "Строежът на 4 метростанции в \"Овча купел\" започва през юни"}
{"url": "http://www.dnevnik.bg/sport/2017/05/29/2979725_ernesto_valverde_e_noviiat_trenyor_na_barselona/", "text": "Ернесто Валверде очаквано беше обявен за новия старши треньор на \"Барселона\". 53-годишният испанец заменя на поста Луис Енрике, който се оттегли по свое желание след три сезона и девет спечелени трофея начело на каталунците.Досегашният наставник на \"Атлетик\" (Билбао) беше считан за фаворит №1 за поста, още откакто  след края на сезона. След като , назначението му в \"Барселона\" беше само въпрос на време. \"Ернесто има качествата, опита и познанията за този пост. Той обича футбола и практикува правилния стил за този клуб\", заяви президентът на \"Барселона\" Хосеп Мария Бартомеу при обявяването на новия треньор.Договорът на Валверде е за две години. \"Той притежава висока работна етика, голяма страст към футбола и интерес в работата с най-новите технологии\", каза още Бартомеу.Също като Енрике, и Валверде е бивш играч на \"Барселона\". Той има два сезона с екипа на блаугранас между 1988 и 1990 г., в които печели Купата на краля и Купата на носителите на купи.Бившият нападател остави много добри впечатления по време на втория си период като треньор на \"Атлетик\". За четири сезона той класира баските четири пъти в топ 7 и изведе тима до Суперкупата на Испания, финал за Купата на краля и четвъртфинал в Лига Европа.Валверде има и два периода като старши треньор на \"Олимпиакос\", с който печели общо пет трофея. През 2007 г. достига до финала в Купата на УЕФА с \"Еспаньол\", а освен това е бил треньор на \"Валенсия\" и \"Виляреал\".", "date": "2017.05.29", "title": "Ернесто Валверде е новият треньор на \"Барселона\""}
{"url": "http://www.dnevnik.bg/sport/2017/05/29/2979735_slaviia_se_spasi_sled_razgrom_nad_neftohimik/", "text": "\"Славия\" спечели по категоричен начин плейофа с \"Нефтохимик\" и запази мястото си в елита на българския футбол. Белите постигнаха разгромен успех с 5:2 в реванша на Националния стадион \"Васил Левски\" и след общ резултат 6:2 заеха 11-ото място в крайното класиране на Първа лига.\"Нефтохимик\" ще продължи битката за оцеляване с бараж срещу завършилия на трето място във Втора лига \"Витоша\" (Бистрица). В другия бараж ще играят \"Монтана\" и \"Септември\" (София), а  навръх празника на града след само един сезон в елита.\"Етър\" (Велико Търново) е единственият сигурен нов член на Първа лига, след като \"Славия\" реши изхода на плейофа с \"Нефтохимик\" след едва пет минути игра, в които успя да отбележи два гола. В тази ситуация гостите от Бургас трябваше да вкарат най-малко три продължения, за да се спасят още тази вечер.Първият гол падна след едва 104 секунди игра. Вратарят на \"Славия\" Георги Петков изрита топката силно напред и тя прехвърли всички играчи в зелено, за да стигне до Божидар Васев. Той успя да е чукне вляво току пред стража на гостите Янко Георгиев и за Сердер Сердеров остана само да я насочи в опразнената врата.Три минути по-късно белите стигнаха до второ попадение. Защитата на \"Нефтохимик\" отново се пропука през центъра и позволи извеждащ пас с глава на Сердеров към Васев. Ранди Онуоха успя да настигне крилото на \"Славия\", но само за да изрита топката в крака му и тя да се озове в мрежата.В 17-ата минута и последните останалите надежди на бургазлии угаснаха. Васев получи топката на десния фланг и центрира към Ивайло Димитров, който беше оставен абсолютно сам пред вратарското поле и не пропусна шанса да направи 3:0 след удар с глава и помощта на страничната греда.\"Нефтохимик\" заигра по-добре през второто полувреме и успя да намали в 57-ата минута чрез централния защитник Георги Хашев, който засече с глава центриране от свободен удар на Иван Вълчанов.\"Славия\" обаче имаше нужда само от седем минути, за да си върне аванса от три гола. Сердеров беше изведен на левия фланг и центрира към точката на дузпата за Димитров. Нападателят на белите опита да овладее топката, но вместо това се получи куриозен голов удар с бедро.В 72-ата минута \"Славия\" поведе с 5:1. Сердеров изведе Омар Абдур отляво, а кениецът напредна и подаде към Димитров. Той пропусна топката за Стефан Велев, който не отправи много добър удар, но лошата намеса на вратаря Георгиев доведе до гол.В 87-ата минута Мариян Огнянов оформи крайния резултат с много красив гол. Бившият играч на \"Левски\" получи топката около дъгата на наказателното поле, финтира бранител и технично я насочи в горния далечен ъгъл с фалцов удар с десния крак.", "date": "2017.05.29", "title": "\"Славия\" се спаси след разгром над \"Нефтохимик\""}
{"url": "http://www.dnevnik.bg/bulgaria/2017/05/29/2979717_i_ohranitelna_policiia_shte_kontrolira_po_putishtata/", "text": "Засилено е полицейското присъствие по пътищата на България, целият ресурс на пътна полиция и част от този на охранителна полиция ще бъде на улицата и контролът ще бъде стопроцентов.Това обяви главният секретар на МВР Младен Маринов, цитиран от \"Фокус\", във връзка с наредбата на премиера Бойко Борисов на извънредно работно съвещание с министри в събота да се вземат .От МВР информираха, че съгласуват с министерствата на правосъдието и на здравеопазването наредбата, която касае вземането, транспортирането и изследването на проби за установяване на наличието на алкохол и наркотични вещества в кръвта на шофьорите.С настъпването на летния сезон министерството на вътрешните работи е обсъдило с общините подобряването на инфраструктурата, изграждане на технически съоръжения за намаляване на скоростта на местата с концентрация на пътнотранспортни произшествия, както и в районите на училища и скоростни отсечки, обяви още Маринов.\"Стремежът ни е мерките на организационно и контролно ниво, което е основното задължение на органите на МВР, и с новите изцяло оборудвани автомобили, които бяха предоставени на служителите от пътна полиция, да постигнел добър ефект по отношение дисциплината на пътя\", коментира главният секретар на МВР. Има достатъчно оборудвани автомобили, които дават възможност за бързо прилагане на закона на място. Вече са доставени и техническите средства, с които ще се извършват пробите за установяване употреба на алкохол и наркотици. ", "date": "2017.05.29", "title": "И охранителна полиция ще контролира по пътищата"}
{"url": "http://www.dnevnik.bg/sport/2017/05/29/2979741_taigur_uuds_e_bil_arestuvan_za_shofirane_v_netrezvo/", "text": "Голямата звезда на голфа Тайгър Уудс е бил арестуван в понеделник заради шофиране в нетрезво състояние. 41-годишния американец е бил спрян за проверка по улиците на градчето Джупитър във Флорида, съобщи полицията в Палм Бийч.Уудс е бил задържан около 3.00 часа сутринта местно време. Арестът е регистриран в 7.18 часа, а няколко часа по-късно носителят на 14 титли от Големия шлем е бил освободен под гаранция след писмено обещание да съдейства на полицията.В момента американецът не се състезава, тъй като се възстановява от операция в гърба, която претърпя през април. През миналата седмица той заяви, че интервенцията го е освободила от ужасяващи болки и не се е чувствал толкова добре от години.\"Искам отново да играя голф професионално, но сега това не стои на дневен ред. В момента съм изцяло фокусиран върху възстановяването си\", заяви Уудс, за когото това беше четвърта операция на гърба в последните три години.На 1 декември един от най-успешните голфъри в историята се завърна в игра след 15-месечно отсъствие. В началото на февруари обаче той се оттегли от европейския тур в Дубай и оттогава не е участвал в официален турнир.", "date": "2017.05.29", "title": "Тайгър Уудс е бил арестуван за шофиране в нетрезво състояние"}
{"url": "http://www.dnevnik.bg/sport/2017/05/29/2979750_volfsburg_zapazi_miastoto_si_v_purva_bundesliga/", "text": "\"Волфсбург\" сложи успешен край на един кошмарен сезон, в който се разходи по острието на бръснача, но все пак успя да запази елитния си статут. \"Вълците\" записаха втора минимална победа в баража с \"Айнтрахт\" (Брауншвайг) и си осигури оставане в първа Бундеслига.Тимът на Тобиас Щилер се наложи с 1:0 при гостуването си в Брауншвайг след попадение на Виейриня в 49-ата минута. При същия резултат завърши и първата среща, в която единственото попадение беше дело на Марио Гомес от дузпа.\"Айнтрахт\" имаше страхотна възможност да открие резултата през първото полувреме на реванша, но Кен Райхел стреля много неточно от отлична позиция. Това се оказа и единственият реален шанс за гол, до който се добраха домакините.Четири минути след почивката тимът от Брауншвайг загуби топката в собствената си половина, а Виейриня напредна и отбеляза със страхотен изстрел с левия крак от 25 метра. Това беше първо попадение за португалеца от декември 2015 г.\"Айнтрахт\" доигра срещата в намален състав, след като осем минути преди края на редовното време Максимилиан Зауер беше изгонен за втори жълт картон.", "date": "2017.05.29", "title": "\"Волфсбург\" запази мястото си в първа Бундеслига"}
