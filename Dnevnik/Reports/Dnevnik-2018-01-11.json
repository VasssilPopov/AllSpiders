{"url": "https://www.dnevnik.bg/photos/2018/01/11/3110452_fotogaleriia_svetovnite_snimki_na_denia_-_11_ianuari/", "text": "В зоопарка в Сингапур беше официално представено 46-тото родено в зоопарка бебе орангутан.", "date": "2018.01.11", "title": "Фотогалерия: Световните снимки на деня - 11 януари 2018 г."}
{"url": "https://www.dnevnik.bg/photos/2018/01/11/3110605_fotogaleriia_interaktivna_izlojba_do_narodniia_teatur/", "text": "Интерактивна изложба с фотографии и картини на големи български художници ще посреща официалните гости в специално изграденото изложбено пространство на площ от 700 кв. м в палатка до Народния театър \"Иван Вазов\" в София.", "date": "2018.01.11", "title": "Фотогалерия: Интерактивна изложба до Народния театър посреща гостите на европредседателството"}
{"url": "https://www.dnevnik.bg/sport/2018/01/11/3110960_kakvo_obeshta_ljuboslav_penev_na_bulgarskiia_futbol/", "text": "Бързо постигане на европейски стандарти и пълно изкореняване на корупцията от българския футбол. Това са основните акценти в  програмата на Любослав Пенев , който представи екипа си, с който ще се бори за президентския пост на Българския футболен съюз (БФС). \"Моята програма е за промяна и прозрачност с цел просперитет. Крайно време е родният футбол да влезе в XXI век - да се преустанови изоставането и постепенното обезличаване. \", пише в програмата на Пенев. Бившият селекционер обясни, че има стратегия, която може да бъде разделена на три: краткосрочна (три години), средносрочна (седем години) и дългосрочна (десет години). Промяна за 10 години Пенев обеща, че ако стане  президент на БФС , ще изиска от държавата да му осигури \"добър парцел\", който да бъде използван за  . \"Говорим за модерно съоръжение, изцяло футболно. Не може националният отбор да си плаща наем, за да играе на \"Васил Левски\". Може да се помисли дружеството, което стопанисва стадиона, да получава процент от приходите и да се издържа по друг начин\", каза още кандидатът. Освен това екипът има проект за строеж на две нови бази, които да се направят на различни места в България. \"Ако ще чакаме 14 години сегашното ръководство да направи още една база, с която толкова се хвали, по-добре да сгъваме цирка\", коментира Пенев. Бившият селекционер и неговият екип, в който влезе бившият национал Николай Илиев, изрази намерение да се намали броят на чуждестранните футболисти в българското първенство и да се използват местни играчи. Пенев посочи, че водещите отбори нямат никакъв принос за националния отбор на България. \"В момента  \", каза Николай Илиев. \"Това ще е плод на постоянна и упорита работа, съвместно с министерствата на образованието, на спорта и общините.\" Сред плановете на Любослав Пенев за пълна промяна в българския футбол е и  . \"БФС ще защитава интересите на всички клубове, а не само на един или два. Тук говорим не за ЦСКА или \"Левски\", а за българския футбол, за националните отбори. Това обещаваме - прозрачност, да се работи по съвсем различен начин, при който резултатите да се виждат\", уточни Пенев. Прозрачността ще се гарантира и от редовното публикуване на годишния финансов отчет на БФС, което в момента не се прави. \"Аз съм изненадан, че това нещо не се прави, защото такава е практиката. Имаме и идеи как да се осигурява финансиране\", добави бившият заместник-министър на финансите Любомир Дацов, който също е в екипа на Пенев. В новия Изпълком трябва  , както и такива, които са запознати със спортно-техническата част на играта, но не са обвързани с клубове. Екипът на Пенев обеща и уеднаквяване на правилата. \"Ще се зачита законодателството на ФИФА, УЕФА и КАС (Спортния арбитражен съд в Лозана – бел. ред.). Не може тук, когато ни е изгодно, да зачитаме българското законодателство, а друг път европейското\", каза Пенев. Радостин Василев, който влиза в екипа му в качеството си на адвокат, бивш юрист на ЦСКА и представител на играчи и клубове пред висшите футболни органи, обеща, че ще бъде изготвен нов устав на БФС. \"В настоящия има много непълни членове и такива, които позволяват различно тълкуване. От правно-административна гледна точка трябва да променим почти всичко в организацията на БФС. Събират се комисии тайно.   Ще бъде задължително променен форматът на първенството. Играят се огромен брой безсмислени мачове. Ще се обсъди броят на отборите, за да няма корупция. Ще искаме равностойни срещи. Професионалната футболна лига може би ще трябва да се включи\", каза Василев. Какво иска екипът на Любослав Пенев Любослав Пенев и екипът му изразиха съмнение, че изборният конгрес на БФС ще се проведе прозрачно, и затова излязоха с няколко искания към настоящото ръководство на футбола в България. \"Схемата е отработена вече на три конгреса, така че те нямат интерес да я променят, затова се съмняваме в прозрачността\", каза адвокат Радостин Василев. Те поискаха няколко неща, които да бъдат гарантирани за конгреса, който  ще се проведе на 16 февруари . Делегати, които издигат Пенев за президент,  . Сред исканията е и изборите да се направят с интегрална бюлетина, в която да се загражда името на избран кандидат, а не отделна бюлетина за всеки, което води до лесна манипулация. Другите са достъп до списъка с клубовете - членове на Българския футболен съюз, допускане на медиите през цялото време на конгреса и публикуване на списък с имената на делегатите, които ще гласуват, и кои клубове представляват.", "date": "2018.01.11", "title": "Какво обеща Любослав Пенев на българския футбол"}
{"url": "https://www.dnevnik.bg/sviat/2018/01/11/3110719_digitalno_lego_preobraziava_geta_v_indiia/", "text": "Когато специалистката по градски дизайн Трупти Ваитла попитала жителите на гето в Мумбай какво ново искат да видят в занемареното си обществено пространство, тя била изненадана от доминиращия отговор - тревна площ. Лотосовата градина е единственото открито пространство за 200 000 души, които живеят в претъпканите и мизерни жилища под наем близо до сметището на града. Местната общинска компания не е направила много за поддръжката ѝ и градината е пълна с боклуци. Преди три години Ваитла и екипът ѝ са натоварени да превърнат градината в място, което хората наистина ще използват. Те очакват местните хора да предложат неща като осветление, благоустройство и озеленяване и спортна зала. Екипът не е очаквал такъв ентусиазъм за една обикновена поляна. \"Те обаче се радваха да участват и за тях парчето зеленина бе наистина важно - малък оазис в иначе монотонния и претъпкан свят, каза Ваитла, главен изпълнителен директор на Mumbai Environmental Social Network (MESN). Екипът, подкрепен със средства от програмата на ООН за жилищна политика и устойчиво градско развитие \"Хабитат\", месеци наред чисти Лотосовата градина. Прокарват осветление и вода, засадиха храсти и трева и изградиха спортна зала на открито. От самото начало местните, включително жени и деца, които по-рано са избягвали района, се стичаха на тълпи, казва Ваитла. Апетитът към райони като Лотосовата градина не е изненадващ. В Мумбай, чието население е 18 милиона и ще нараства още на фона на бързо поскъпващите имоти и непрекъснатото строителство, обществените пространства стават все по-малко. В едно претъпкано гето тези пространства имат особено значение, тъй като хората няма къде другаде да отидат, отбелязва Понтус Вестерберг, представител на отдела за дигитални проекти към \"Хабитат\". Тези места се отразяват на здравето им, на хигиената, безопасността, достъпа до спешни услуги, допълва той. Дигитално \"Лего\" Насърчени от успеха си с Лотосовата градина MESN и \"Хабитат\" си сътрудничат по друг проект в съседния квартал Гаутам Нагар. Този път те решили да използват технология, за да насърчат още повече участието на местните жители. Екипът се спрял на Minecraft - видеоигра, в която играчите строят собствени светове, като използват виртуални тухлички, подобни на блокчетата в Lego. За последните пет години програмата Хабитат използва Minecraft в програмата си Block by Block, чиято цел е да накара членовете на най-бедните общности в развиващите се страни да участват в подобряването на условията в пространствата за общо ползване. Програмата представлява партньорство между \"Хабитат\", Mojang - компанията, създала Minecraft, и Microsoft, който притежава Mojang. \"Може да се окаже трудно да бъдат мобилизирани хората от гетата - особено младите, - които са се примирили със заобикалящата ги среда и нямат чувство за собственост\", каза Вестерберг по телефона от кенийската столица Найроби. Традиционният подход, при който се използват карти и чертежи, често не привлича особен интерес сред местните, каза той. \"С интерактивен инструмент като този обаче - наричам го дигитално Lego - те са толкова ангажирани, а това прави процеса по-демократичен\", каза той пред фондация Thomson Reuters. Програмата Block by Block започна в Кибера, най-голямото гето на Найроби. След това е използвана в около 50 места и над 20 страни, включително Индонезия, Нигерия и Мексико. След като \"Хабитат\" избере място, се прави негов модел в Minecraft с помощта на снимки, видео, карти и Google Street View, ако е налично. След това \"Хабитат\" организира групово занятие. Местните са разпределени в групи, в които има представители на двата пола и различни възрасти, и им се дава лаптоп с модела в Minecraft. Те научават играта за няколко минути или часа, казва Вестерберг, и всеки се захваща с преобразяването. Предложенията след това се обсъждат с представители на местните власти, избира се един модел и проектът се предава на местен архитект за изпълнение. Без басейн Когато Ваитла представя Minecraft на групово занимание в Гаутам Нагар, участниците го използват, за да създадат планове за по-добро осветление, места за сядане, дървата, детски площадки. Жителите на гетото, които наброяват 6000 души, обитават близко разположени жилища между открити отходни канали и общи пространства, отрупани с боклук. Те търсят реалистични решения за подобряване на живота си. Всички проекти, които направиха, бяха разумни, спомня си Ваитла. \"Никой не каза: Искаме басейн\", допълва тя. И други организации използват дигитални инструменти като Google Earth и смартфони, за да работят с бедните жители на индийските градски райони. Благотворителната организация Shelter Associates, която е насочила усилията си към подобряване на условията в гетата, работи с жителите им за създаването на карти на гетата, които имат нужда от инфраструктура като канализация или пък има опасност да бъдат заличени, тъй като са на спорна земя. Този въпрос е особено актуален, тъй като планът на правителството \"Умни градове\" има вероятност да ускори изселването на гетата. В западния щат Махаращра, където се намира Мумбай, Shelter Associates е картографирала 500 квартала с над 200 000 жилища, каза изпълнителният директор Пратима Джоши. Има толкова много евтини технологии, които са лесни за използване, и ние обучаваме жителите на гетата да ги използват като първа стъпка в мобилизирането на общността, каза тя. Що се отнася до Лотосовата градина, жителите продължават да се гордеят с мястото, което те преобразиха, каза Ваитла. Поляната е малко неподравнена, но все още е поддържана, както и другите съоръжения, допълни тя. \"Ако включите общността, членовете ѝ ще участват и ще се грижат по-добре за тези места, отбеляза Ваитла. /БТА", "date": "2018.01.11", "title": "Дигитално \"Лего\" преобразява гета в Индия"}
{"url": "https://www.dnevnik.bg/bulgaria/2018/01/11/3111034_durjavata_shte_dade_poveche_pari_na_filialite_na/", "text": "Държавното финансиране на обучението на студенти във филиалите на университетите в региони с нисък икономически статус ще бъде увеличено. Става въпрос за филиали във Видин, Враца, Ловеч, Кърджали и Смолян на Великотърновския университет \"Св. св. Кирил и Методий\", Пловдивския университет \"Паисий Хилендарски\", Минно-геоложкия университет и Медицинския университет - София. Това предвиждат проекти за постановления на Министерския съвет за промяна на финансирането на висшето образование, качени днес за обществено обсъждане.  Дори и при по-ниско качество държавата няма да ограничава приема в няколко нови направления, сред които \"Религия и теология\", \"Физически науки\", \"Химически науки\", \"Енергетика\", \"Материали и металознание\". Освен \"Математика\" с неограничен прием ще бъдат и специалностите \"Педагогика на обучението по...\", \"Религия и теология\", \"Физически науки\", \"Химически науки\", \"Енергетика\", \"Материали и металознание\", \"Химически технологии\", по които на по-късен етап може да се обмисля и държавата да поеме таксите на студентите. Повече студенти в направлението \"Туризъм\" може да обучават и университетите във Варна и Бургас.  Правителството смята да въведе ограничения за приема на студенти в направленията \"Информатика и компютърни науки\" и \"Комуникационна и компютърна техника\", в които досега се насърчаваше по-голям брой на приетите студенти. Намален прием ще има и по направления \"Икономика\" и \"Администрация и управление\", по които няма да има държавна поръчка в университети, които м.г. са приели под 15 души. ", "date": "2018.01.11", "title": "Държавата ще даде повече пари на филиалите на университетите в бедните региони"}
{"url": "https://www.dnevnik.bg/bulgaria/2018/01/11/3110998_ot_vitosha_ski_otkriha_che_imali_obshta_viziia_sus/", "text": "Дружеството - собственик на повечето спортни съоръжения на Витоша, \"Витоша ски\" се оплака, че законодателството, както и активността на екологичните неправителствени организации им пречат да развиват ски и други спортове в планината до София. Това се разбира от тяхна позиция, изпратена следобед в четвъртък. По-рано през деня три партии - ДСБ, \"Да, България\" и \"Зелените\",  дадоха пресконференция, на която призоваха Столичната община  да ревизира приватизационния договор с \"Витоша ски\" заради това, че те не изпълняват задълженията си по него, занемарили са съоръженията и по този начин планината е блокирана. На пресконференцията общинският съветник от ДСБ Марта Георгиева обяви декларация, която ще бъде представена в общината и в която се настоява за дебат и изработване на план за развитието на ски и други спортове на Витоша, без сеч и премахване на морени. От \"Витоша ски\" заявяват, че \"от десет години предлага идентични стъпки за развитието на туризма в парк Витоша, като сме разработили и цялостен план за създаване на ски зона \"Алеко\". Той включва всичко, описано от съветник Георгиева\". От дружеството обясняват, че проектът не е реализиран, защото е бил блокиран в съда, а впоследствие е имало и промени в Закона за горите, които са забранили \"всяко ново развитие на туризма в парка\". \"От \"Витоша ски\" многократно сме призовавали законодателната, изпълнителната и местната власт да изчистят нормативната рамка, като приемат добрите европейски практики за изграждане на спортни съоръжения, но към този момент ситуацията не е променена\", пише още в позицията. През 2009 година дружеството представят проект, който представлява снимка. Не е представен подробен устройствен план. Той е бил внесен в РИОСВ, но е бил оспорен от еколози. Проектът не е допуснат и оттогава по него няма движение, защото трябва да му се извърши екологична оценка. Преди няколко дни в. \"Труд\" публикува намеренията на дружеството за развитие на зоната около \"Алеко\" и разширяване на съществуващите ски писти. \"С оглед високия обществен интерес преди две години отправихме и публична покана към всички експерти в сферата, че сме готови да приемем всяко юридически издържано решение за модернизиране на съоръженията в парк Витоша. Към днешна дата не е постъпило нито едно такова предложение, включително от редица политически партии и НПО-та, заявяващи, че знаят как това да се случи\", пише още в позицията на дружеството. Те изразяват готовност да изслушат съветник Марта Георгиева, ако е открила начин за модернизация на съоръженията, и да работят заедно \"за превръщането на парк Витоша в европейско място за отдих и спорт с модерна инфраструктура\".", "date": "2018.01.11", "title": "От \"Витоша ски\" откриха, че имали обща визия със \"Зелените\" за Витоша"}
{"url": "https://www.dnevnik.bg/sviat/2018/01/11/3110934_curkvata_na_gurciia_i_kabinetut_na_cipras_vliazoha_v/", "text": "Гръцката църква се опитва да се меси в дипломатически въпроси като спора за името с Македония и това е само част от проблема на външното министерство в Атина според източници от институцията, пише в. \"Катимерини\". Изданието коментира решение на Светия синод на Църквата на Гърция, според което не се приема употребата нито на термина \"Македония\", нито на включването му в други съставни имена. Писмо с това становище беше изпратено и на гръцкия премиер Алексис Ципрас. Само преди два дни гръцкият външен министър Никос Коциас каза, че Атина има към Скопие готово предложение, което според управляващата партия СИРИЗА (но не и според нейния коалиционен партньор  \"Независими гърци\" ) може да се използва от Македония за всеобща употреба и чиято цел е  географското разграничаване  на Македония от едноименния регион в Гърция. Според източници на \"Катимерини\" от гръцкото външно министерство позицията на гръцкия синод отваря пет въпроса, сред които този дали църквата \"не се е съюзила с неонацитската \"Златна зора\", дали \"не се опитва да се меси в политиката на страната\" и не е преминала границите на компетенциите си. Нека църквата \"ни каже за какво име иска да преговаря правителството\", иронично отбелязва един от източниците. Представителите, с които е разговаряло изданието, отбелязват, че църквата \"не си е направила труда да попита правителството, за да се информира за хода на преговорите\" за името. Те смятат, и че религиозната институция си позволява да се меси във външната политика на страната, без да допуска намеса на държавата \"в нейните работи\" и че тя трябва да се съсредоточи върху \"националния интерес\", а не личния на архиереите. Архиепископ Йероним от Светия синод на Църквата на Гърция казва, цитиран от \"Катимерини\", че църквата не се меси в политиката, но има право да изкаже мислите си, докато наблюдава \"агонията на гръцкия народ\", а и въпросът, \"освен национален и политически, е и църковен\". Според него официална Атина трябва да отнесе случая и до Вселенската партиаршия в Истанбул, която \"най-добре от всички познава въпросите, които се отнасят до разколната църква на Скопие, която сама се нарича \"македонска\",\" обяснява Йероним, цитиран от МИА (агенцията изглежда се позовава на  оригинала на публикацията , а не на  англоезичното издание ). С последните си думи духовникът изглежда смесва въпроса за името на Република Македония с този за статута на македонската църква. По последната тема църквата на Гърция  вече изрази желание  колегите ѝ в София да не се намесват с опити за застъпничество за  македонската църква , която сама им предложи да  признаят независия ѝ статут  с обещанието да признае Българската православна църква за институция \"майка\". Църквата на Гърция - автокефална и призната от патриаршията в Константинопол още през 1850 г. - има юрисдикция върху голяма част от територията на страната, но става дума за районите, които са в границите ѝ отпреди балканските войни. Северната част на страната, макар формално да е част от диоцеза на църквата, е под духовната юрисдикция на Вселенската патриаршия. \"Консенсус около термина Македония\" Междувременно македонският вицепремиер Буяр Османи каза след разговори с гръцки представители, че между Скопие и Атина има консенсус \"терминът Македония\" да се използва като част от решение за името. Османи, цитиран от македонския сайт \"Локално\", обясни, че според него и двата кабинета имат желание и са решени да решат въпроса независимо от \"ежедневния политически натиск\". Той обаче отказа да споменава конкретни предложения. \"И ние, и гърците даваме предложения, а Нимиц трябва да даде приемливо за всички решение,\" добави Османи, имайки предвид представителя на ООН в преговорите за името Матю Нимиц, с чието посредничество започнаха отново преговорите през декември. Според Османи съвсем скоро предстои нова среща между външните министри на Гърция и Македония, Коциас и Никола Димитров, без обаче да даде подробности за час и място.", "date": "2018.01.11", "title": "Църквата на Гърция и кабинетът на Ципрас влязоха в спор за името на Македония"}
{"url": "https://www.dnevnik.bg/sport/2018/01/11/3111063_basketbolniiat_shampion_pri_jenite_napuska/", "text": "Шампионът при жените \"Хасково 2012\" прекратява участието си в баскетболното първенство, обявиха от клуба. Успоредно с това се \"слага край и на проекта \"Хасково 2012\". \"Считаме за недопустимо упражняването на натиск, отправянето на заплахи и неетичното поведение от страна на конкуренти. Благодарим на всички, които са подкрепяли под каквато и да е форма клуба. За нас е голяма гордост, че оправдахме доверието на феновете ни в град Хасково със спечелването на двата златни медала през 2017 година\", се казва в обръщението. \"Хасково 2012\" просъществува по-малко от шест години. Клубът се разви бързо, като 2014 и 2015 г. стигна до бронзовите медали в първенството, а година по-късно взе среброто. Големият успех дойде  миналия сезон, когато съставът, в който имаше няколко американки, спечели титлата и купата . Това е нов удар за женското баскетболно първенство, след като в последните години  други два водещи клуба прекратиха участието си . \"Лукойл Нефтохимик\" и \"Дунав\", спечелили десет титли след 2005 г., вече не са част от шампионата. След осем мача този сезон \"Хасково 2012\" беше втори в група \"Изток\", в която са пет отбора. Съставът събра 15 точки след седем победи и една загуба, а със същия актив е и водачът \"Берое\". Сега първенството трябваше да навлезе в нов етап, в който първите четири отбора да се съберат в една група, а останалите седем - в друга. Очаква се решението как ще продължи шампионатът. Друг проблем е, че \"Хасково 2012\" обяви решението си ден след затварянето на трансферния прозорец. Миналото лято беше решено  през следващите три сезона в женския баскетбол клубовете да използват само български състезателки . Тогава \"Хасково 2012\" беше против. Наскоро голяма промяна настъпи и в Националната баскетболна лига за мъже покрай  преминаването на \"Лукойл България\" като спонсор на \"Левски\" . Трусовете в баскетбола продължиха и с оставката на цялата треньорска комисия. Председателят ѝ и селекционер на мъжкия национален отбор Любомир Минчев е обосновал решението си с липсата на доверие от страна на президента на федерацията Георги Глушков, пише bgbasket.com. Според Минчев не е нормално председателят на треньорската комисия да няма право на глас при избора на национални треньори в отделните възрасти.", "date": "2018.01.11", "title": "Баскетболният шампион при жените напуска първенството и прекратява съществуването си"}
{"url": "https://www.dnevnik.bg/photos/2018/01/11/3111061_snimka_na_denia_cialata_evrokomisiia_na_put_za/", "text": "Като в училищен автобус на път за среща с българското председателство - с този шеговит коментар Ирки Катайнен, зам.-председател на Европейската комисия, разпространи в Туитър снимка с всичките си колеги в самолета, пътуващ за София. На нея той е на първия ред вляво заедно с еврокомисаря Сесилия Малмстрьом.", "date": "2018.01.11", "title": "Снимка на деня: Цялата Еврокомисия на път за България"}
{"url": "https://www.dnevnik.bg/bulgaria/2018/01/11/3110967_dnk_analizut_po_ubiistvoto_v_novi_iskur_bil_burz/", "text": "С предложения за законодателни промени и разкриването на неизвестен досега детайл от разследването за  шесторното убийство  в Нови Искър  премина обсъждането в парламентарната комисия по вътрешна сигурност и обществен ред на мерките в борбата с престъпността на фона на последните убийства. На нея бяха поканени главният прокурор Сотир Цацаров и ръководството на МВР. В опит за пореден път да \"затвори\" случая в Нови Искър главният прокурор Сотир Цацаров заяви, че ДНК анализът, установил, че именно Росен Ангелов е убил Кети Кюхова, Неделчо и Георги Юнакови, Еленка Бурджиева, Нанси Иванова и Боби Иванов, е направен толкова бързо, тъй като е ползвана частна лаборатория. Вчера  зам. главният прокурор Борислав Сарафов  на специален брифинг, целящ да разсее всички съмнения и спекулации в медиите и обществото, не съобщи такова нещо, а похвали изрично Научноизследователския институт по криминалистика и криминология (НИКК) - институцията, която трябва да се занимава с такива изследвания, и обяви, че прокуратурата е била в постоянен контакт с институцията. Цацаров не разкри повече подробности за това решение на държавното обвинение, като посочи, че вчерашният брифинг е бил с достатъчно обилна информация. След комисията Цацаров отказа да отговаря на въпроси на медиите коя е лабораторията, както и колко е струвал анализът в нея и защо се е наложило частна лаборатория, а не държавната институция да се занимава с това. На това не успяха да отговорят и от ръководството на МВР, препращайки въпроса към прокуратурата. Председателят на комисията Цветан Цветанов от ГЕРБ нямаше нито един въпрос към главния и градския прокурор, както и към ръководството на МВР. Без да поглежда своите съпартийци, той обявяваше, че от партията му няма въпроси и се обръщаше към втората по-големина партия - БСП, за въпроси. Той вземаше само думата за изказвания в подкрепа на разследващите. Едно от тях беше за ДНК експертизата, за която каза, че тя става много по-бързо, когато се прави само сравнение на ДНК. Пред депутатите в комисията главният прокурор повтори, че за държавното обвинение няма никакво съмнение, че Ангелов е убил шестимата души, както и че след това се е самоубил. Въпроси по това разследване според него нямало, такива има за убийството от понеделник на Петър Христов, както и за ефективността на системата на наказанията и експертната дейност на разследващите. Главният прокурор направи и предложение за законова промяна. Според него след последните промени от 2015 г. и 2016 г. има значително подобрение на проблема с избягали осъдени хора. По думите му единственият минус е на финала на цялата процедура. И обясни - след като има окончателно осъдително съдебно решение, Министерството на правосъдието е институцията, която привежда в изпълнение наказанието. Служителите на главна дирекция \"Изпълнение на наказанията\" обаче нямат правомощията и капацитета да издирват хора и след като не намерят осъдения на известния на държавните органи адрес, както е най-честият случай, те се обръщат към МВР. Всичко това бави процеса. Според Цацаров трябва директно и след това отново правосъдното министерство да ги вкарва в затвора на практика. Ръководството на МВР чрез директора на \"Национална полиция\" Христо Терзийски поиска също промяна в закона, която да им даде   В момента те могат да подслушват обвинените в престъпление, но не и осъдените, които са избягали от правосъдието. Терзийски представи и статистика за издирваните от МВР към момента хора. Обявените за издирвани с наложена мярка за неотклонение постоянен арест и избягали са 317 през миналата година и 393 през 2016 г. Същевременно откритите през 2017 г. са били 386. Обявените за издирване през 2017 г. с влезли в сила присъди и избягали са 511, а през 2016 г. са били 543. Намерените пък са били 563. През миналата година от затвора са избягали 41 души, а през 2016 г. - 66. Откритите през миналата година затворници бегълци са били 59. По думите на главния секретар на МВР на територията на цялата страна се Маринов обясни, че е назначена проверка заради неуспешното 8-годишно издирване на Росен Ангелов след последната му присъда от 2009 г. Пред \"Дневник\" обаче заяви, че тя все още не е приключила и не е известно дали и кой служители ще бъде наказан. Но подчерта, че полицията го е издирвала на всичките му известни адреси, както и по сигнали. Депутатът от БСП Красимир Янков обвини пресцентъра на МВР за работата си покрай случая в Нови Искър. По думите му главният секретар е играл неговата роля и заяви, че няма да го пита колко назначени служилите има в пресцентъра на ведомството. В тяхна защита влезе главният прокурор, който обясни на народните представители от левицата, че пресцентърът е ограничен в рамките, които постави прокуратурата по разследванията и няма право да дава повече информация. Той отговори и на друг въпрос на БСП към ръководството на МВР дали са назначили проверка на дейността на районните инспектори, един от които не е открил Ангелов през осемте години на издирването му. Отговорът бе с предложение, което било именно от предизборната програма на БСП, подчерта Цацаров. В България да бъде въведена различна структура на МВР, както било в Турция и Испания. Вместо да има по един районен инспектор на няколко села, който обикновено ги обикаля с личната си кола, може полицията да остане само по градовете, а в по-малките населени места да се открият жандармерийски отдели, всеки от които да отговаря на три села например. Иначе от МВР, както и от прокуратурата не разкриха повече подробности по разследването за убийството от понеделник на бизнесмена Петър Христов. Цацаров само увери, че се работело по всички версии и интензивно. Повече за няколко от версиите вижте  тук . Разследващите се обединиха около твърдението, че а ги разглеждат като отделни престъпни деяния. По думите на Цацаров безоблачна криминогенна обстановка няма в никоя столица. Думите му дойдоха след въпрос на депутата Иван Иванов от БСП, който спомена и за грабеж в София от последните часове. Цацаров и Маринов увериха, че са взети всички мерки за сигурност по време на българското европредседателство.", "date": "2018.01.11", "title": "ДНК анализът по убийството в Нови искър бил бърз, защото бил направен в частна лаборатория"}
{"url": "https://www.dnevnik.bg/evropa/2018/01/11/3110985_bulgarskoto_evropredsedatelstvo_e_dobra_novina_za/", "text": "Европейският съюз може и да е спрял да интересува повечето турци, но това определено не е така в много от съседните на Турция държави. От Грузия до Гърция и от Румъния до Босна Брюксел остава важен център на политическа тежест. Независимо дали сте държава - членка на ЕС, или искате да се присъедините, има голяма вероятност съюзът да бъде вашият най-голям търговски партньор, основен източник на инвестиции и финансови субсидии и ключова арена, на която да отстоявате националните си интереси. Турция вероятно не е различна. Въпреки негативните отзиви за ЕС в страната, язвителността около провалените преговори за присъединяване и скорошните спорове с Германия две трети от турските преки чуждестранни инвестиции идват от Европа. За последните две десетилетия обемът на търговията се е разширил четири пъти, достигайки 144 милиарда евро през 2016 г. Колективно ЕС продължава да е най-големият търговски партньор на Турция. Тогава не би трябвало да ни учудва, че първото международно посещение на президента Реджеп Тайип Ердоган беше в Париж, където той се срещна  с френския президент Еманюел Макрон . И все пак, доколкото имат значение големи играчи като Франция и Германия, Анкара може да намери общи допирни точки по-лесно с по-малките членки на ЕС на Изток. Спомнете си топлото посрещане на Ердоган във Варшава през октомври или жалванията на унгарския премиер Виктор Орбан, че ЕС е бил несправедлив към Турция. Подложени на сериозни критики заради  засилващите се авторитарни политики , тези държави не са в настроение да изнасят уроци на турците за демокрацията и човешките права. Вместо това те гледат на Турция като на източник на икономически възможности и буфер за миграцията от нестабилния Близък изток. \"Турция е нашият най-важен защитник на южния фланг\", каза премиерът Бойко Борисов на пресконференция през ноември. \"Не трябва да отхвърляме разговорите с нея в Европа, докато разчитаме на нея в НАТО.\" Борисов направи подобен коментар по време на посещение в Турция през юни след разговори с Ердоган и премиера Бинали Йълдъръм. \"Ние ценим високо вашата категорична солидарност по време на опита за преврат на 15 юли\", каза Йълдъръм по време на визитата, имайки предвид проваления опит на военните през 2016 г. да свалят правителството. \"Вие бяхте първият, който дойде в Турция скоро след това.\" Йълдъръм можеше да добави и че София вече е изпълнила исканията да предаде членове на движението на Гюлен, обвинен, че е организирал опита за преврат. Някои може и да са изненадани, че Все пак Борисов управлява в коалиция с \"Обединени патриоти\", група от крайнодесни партии, които никога не са се свенили да критикуват Турция и мюсюлманите като цяло. Ердоган и партията му не са задължително сред любимците дори и на българското Движение за права и свободи (ДПС), подкрепяно от много хора сред значителното турско етническо и мюсюлманско малцинство в страната. Официално в опозиция, но на практика близко до Борисов, ДПС е изправено пред предизвикателство от отцепническа група, подкрепяна от Анкара. Преди общите избори през март българските медии бълваха истории за турската намеса. Но именно премиерът, а не \"Обединени патриоти\" и още по-малко ДПС е този, който има думата, когато се стигне до политиката към Турция. А неговият приоритет е да поощрява позитивни връзки с Ердоган. Може ли България да използва мандата си като председател на съвета, за Потенциално да. София се хвали с ролята си на застъпник на разширяването основно по отношение на Западните Балкани, но без да игнорира и Турция. Въпреки това засега в Турция се наблюдава разочарование, че разговорите й за членство не бяха дори споменати в  наскоро обявените приоритети на българското председателство . Това, което има значение, не е реториката, а същността на нещата. Говорейки открито, България не е пример за разширяването на ЕС. Тя има огромни проблеми с корупцията. След десетилетие членство в съюза тя не е постигнала особен напредък и дори е направила стъпки назад в някои области като  свободата на медиите . И все пак с малко умения и мотивация българското правителство може да лобира сред останалата част от ЕС по въпроси, на които държи. Един пример е пълното прилагане на сделката между ЕС и Турция за бежанците. Анкара се оплаква, че само една част от договорените 6 милиарда евро през март 2016 г. са й били отпуснати досега. В същото време мудните процедури за бежанците в Гърция затрудняват връщането им в Турция. Държавите - членки на ЕС, не искаха да приемат бежанци директно от турска територия. Накратко, ако българите са сериозни за справянето с проблема и за засилването на сътрудничеството с Турция, през следващите шест месеца ще има много работа за вършене. Дали политиците и бюрократите в София могат да направят много, или изобщо нещо, остава да се види. Но едно нещо е сигурно. Докато Ердоган сондира правителствата в ЕС през следващите месеци, може да разчита на поддръжник поне на едната граница.", "date": "2018.01.11", "title": "Българското европредседателство е добра новина за Турция"}
{"url": "https://www.dnevnik.bg/video/2018/01/11/3111075_ceremoniiata_za_otkrivaneto_na_bulgarskoto/", "text": "Дневник\" показва на живо церемонията в Народния театър \"Иван Вазов\", с която тази вечер се открива официално българското председателство на Съвета на Европейския съюз. В София са лидерите на Европейския съвет - Доналд Туск, и на Европарламента Антонио Таяни, както и всички членове на Еврокомисията начело с Жан-Клод Юнкер. От българска страна в церемонията ще участват шефът на парламента Цвета Караянчева, президентът Румен Радев, премиерът Бойко Борисов и министрите от кабинета му, представители на различните власти.", "date": "2018.01.11", "title": "Церемонията за откриването на българското европредседателство (видео на живо)"}
{"url": "https://www.dnevnik.bg/sviat/2018/01/11/3110905_dokato_trump_oshte_se_ocharova_ot_putin_rusiia_pecheli/", "text": "Ако е имало някаква полза от намесата на Русия в (американските) избори през 2016 г., то тя е, че беше насочено вниманието към по-общата заплаха от президента Владимир Путин за демокрациите в Европа и на други места. Републиканците се боят до какви разкрития за отношенията между кампанията на Тръмп и Русия може да доведе фокусирането на вниманието върху тези интриги. Заради тяхното нехайство по въпроса демократите в сенатската комисия по външните работи съставиха доклад, който се очертава като най-цялостното публично изложение на руската война срещу Запада.  Той се опитва да наложи извода, че изборите през 2016 г., които според всички американски разузнавателни агенции са белязани от руска намеса с цел да се помогне за избирането на Доналд Тръмп, са част от инструментариума, чрез който Путин се опитва да разклати западните институции и да подкопае вярата в демократичните практики.  Малко страни в Европа са успели да избягнат тази зловредна намеса. Докладът следва да послужи като сигнал за тревога за САЩ спешно да се заемат с работа заедно с техните съюзници за защита на демокрацията. Има обаче една значителна пречка и това е президентът Тръмп, както и конгресните лидери, които го крепят. Тръмп упорства в странното си  очарование от Путин  и не желае да признае, че Русия е заплаха за сигурността, макар че неговата собствена стратегия за национална сигурност, представена неотдавна, твърди, че Русия наред с Китай се стреми да подкопае \"американското влияние, ценности и богатство\". Републиканците в Конгреса, изглежда, се вълнуват повече от това кои са онези, които разкриха руската намеса, а не от самата намеса, и не правят нищо, за да гарантират, че тя няма да се повтори.  Според доклада Кремъл харчи много повече за своя медийна пропаганда за чужбина и за (подкрепа на) неправителствени групи и политически партии, които са против Европейския съюз и НАТО. Той си служи с организирани престъпни групи, за да пере пари и да извършва други престъпения, а се посочва в доклада. Русия си служи с кибервойна, дезинформация и военна сила, за да пречи на връзките на Грузия и Украйна със Запада. Кремъл се опитва също така да подрони усилията на Сърбия да се интегрира със Запада, експлоатирайки връзките между Руската православна църква и сърбите и чрез почти монополното си положение в енергийните доставки.  Русия отслабва демокрацията в Унгария и България - две страни, членки на ЕС и НАТО, и ги притегля по-близо до орбитата на Путин. Кремъл разширява влиянието си в Мексико и в Близкия изток. Тези действия биха били обезпокоителни по всяко време, но те са още по-тревожни сега, когато президентът отрича да има руска намеса, отказва да критикува Путин и изглежда по-заинтересуван да възнаграждава Москва, отколкото да се конфронтира с нея.  Докладът бе подготвен без участието на републиканците, което незаслужено му придава партийно пристрастие, особено защото той признава, че заплахата, която Путин представлява, съществува отпреди сегашната администрация да поеме властта. Демократите се надяват този доклад да засили натиска върху администрацията да въведе в действие санкциите, които Конгресът единодушно одобри миналата година и които трябва да влязат в сила на 29 януари. \"Никога досега в американската история една толкова очевидна заплаха за националната сигурност не е била толкова явно пренебрегвана от един президент на САЩ\", посочи сенаторът Бен Кардин - главният демократ в сенатската комисия по външните работи, в писмо, съпровождащо доклада.  отбелязва докладът. Германия предприе превантивен ход преди своите избори, като предупреди Кремъл, че негова намеса би имала последствия. Бе постигнато и споразумение между политическите партии да не използват ботове и платени тролове и да се осъществява киберсътрудничество между правителството и кампаниите (на отделните партии).  Испания  първа в Европа поведе битка срещу организирани руски престъпни групи. Балтийските страни укрепиха защитата си срещу кибератаки и дезинформация и диверсифицираха енергийните си доставки, за да избегнат свръхзависимост от Русия. НАТО и ЕС се фокусират върху киберзащита. В доклада се отбелязва, че има много неща освен санкции, които трябва да бъдат част от една цялостна американска стратегия. Те включват помощ за укрепване на демократичните институции в уязвими европейски страни, засичане и замразяване на свързани с Кремъл мръсни пари, изграждане на коалиция за борба с руските хибридни заплахи.  Най-важно обаче е лидерството, с което Тръмп засега отказва да се наеме. В Туитър той заклейми демократите за публикуването на този доклад и още веднъж отрече да има задкулисни връзки с Москва. \"Русия и светът се смеят на глупостта, която на която са свидетели\", написа той. Той е прав, но не разбира на кого се смеят. /БТА", "date": "2018.01.11", "title": "Докато Тръмп още се очарова от Путин, Русия печели влияние по света"}
{"url": "https://www.dnevnik.bg/bulgaria/2018/01/11/3110759_vikove_za_i_protiv_stroejite_v_pirin_oglasiha_vecherta/", "text": "В друго шествие жители на Банско и съседни селища, докарани с автобуси в София, защитиха правителственото решение и отново призоваха за развитие на региона. В тяхна подкрепа се включи лично и вицепремиерът Валери Симеоново, който тоново се ангажира с развитието не само на Пирин, но и на другите планини. Въпреки договорката на среща сутринта с премиера Бойко Борисов полицаите организираха свой протест, в който отново настояха за достойно заплащане. В разговор с премиера сутринта бяха договорени още 100 млн. лв. за заплати във ведомството. В това време в Народния театър \"Иван Вазов\" бе  официалното откриване  на българското европредседателство, на което бяха поканени чуждестранни гости, министри и др. Церемонията ще се запомни с изказването изцяло на български език на Доналд Туск, председател на Европейския съвет. Словото му можете да видите  тук . Засилената охрана в центъра на София остава. Някои улици продължават и тази вечер да бъдат затворени.  ", "date": "2018.01.11", "title": "Викове \"за\" и \"против\" строежите в Пирин огласиха вечерта на европредседателството (хронология)"}
{"url": "https://www.dnevnik.bg/zdrave/2018/01/11/3111093_planut_za_bolnicata_v_lovech_predvijda_sukrashtenie_na/", "text": "Готов е оздравителният план на Министерството на здравеопазването за изправената пред фалит Многопрофилна болница в Ловеч \"Проф. д-р Параскев Стоянов\". Той предвижда намаление на леглата и капацитета на болницата, но не и затваряне на отделения, съобщава пресцентърът на ведомството. Според плана, който беше представен пред служителите на болницата вчера от зам.-министър Жени Начева, леглата в болницата ще бъдат намалени с 40% до 149 за всички отделения. Не се предвижда закриване на работещи отделения. За осигуряване на липсващите лекарства и консумативи за спешни случаи до края на месеца е постигната договорка с болницата в Плевен. Ще има съкращение на около една трета от персонала, който в момента е от около 335 души, като най-много ще се намали администрацията, съобщава още ведомството. Няма да бъдат съкращавани лекарите, които са 77 човека, но административният персонал ще стане 36 души от 116 в момента. Допълнително ще бъдат освободени и 27 човека от общо 142 с полувисш и среден медицински персонал. Заместник-министърът представила вчера пред служителите на болницата и новия прокурист на лечебното заведение - д-р Ченко Чалъков, след  подадената оставка от членовете на Съвета на директорите тази седмица , съобщава БТА. По думите на Начева изпълнението на оздравителния план трябва да започне незабавно и целта му е от края на януари да започне редовно плащане на разходите за възнаграждения, лекарства и консумативи и издръжка. Все още не е ясно обаче кога ще бъдат изплатени забавените заплати на служителите за септември и ноември 2017 г. Днес в Министерството на здравеопазването е била проведена среща с фирмите, с които болницата има сключени договори за доставка на лекарства и консумативи и към които има задължения. Здравният министър Кирил Ананиев и представителите на фирмите са предоговорили условията по задълженията са се споразумяли за режим за тяхното изплащане, като кредиторите са подписали протокол за преустановяване на образуваните изпълнителни дела спрямо болницата и за поемане на ангажимент да не образуват нови запори върху сметките на лечебното заведение, съобщава още ведомството. В някои медии днес беше разпространена декларация \"от персонала на болницата\", но без подпис, според която болницата затваря врати от 12 януари, петък, защото \"поради липсата на лекарства, консумативи и медикаменти се застрашава животът и здравето на пациентите от Ловеч и региона\". Прокуристът д-р Ченко Чалъков отрече категорично пред \"Дневник\" да има такива планове и увери, че лечебното заведение не може да си позволи и няма да бъде затваряно. Той нарече декларацията, която също е видял в интернет, \"опит за провокация\". В съобщението си от днес Министерството на здравеопазването също уверява, че болницата в Ловеч няма да затваря врати и възнамерява да \"използва всички законови възможности МБАЛ \"Проф. д-р Параскев Стоянов\" – Ловеч да продължи да работи, както до сега\".", "date": "2018.01.11", "title": "Планът за болницата в Ловеч предвижда съкращение на персонала с една трета и на леглата с 40%"}
{"url": "https://www.dnevnik.bg/sport/2018/01/11/3110353_real_madrid_se_klasira_za_chetvurtfinal_za_kupata_na/", "text": "Реал\" (Мадрид) се класира за четвъртфиналите в турнира за Купата на краля след равенство 2:2 с втородивизионния \"Нумансия\". С общ резултат 5:2 \"Реал\" отива напред, присъединявайки се \"Атлетико\" (Мадрид), \"Валенсия\", \"Алавес\" и \"Леганес\". Както и  в първия мач , \"Нумансия\" показа, че е отбор, който не се предава и създаде много главоболия на испанския шампион. След 104 мача с екипа на \"Кралския клуб\" Лукас Васкес за първи път вкара повече от един гол в официален мач. Освен него с добра игра с понрави централният защитник Хесус Вайехо, както и Борха Майорал. В герой за \"Нумансия\" се превърна нападателят Гийермо, който реализира и двете попадения. След комфортния аванс от 3:0 след първата среща \"Реал\" излезе с много променен състав. Треньорът Зинедин Зидан даде почивка на 10 души, които бяха играли  срещу \"Селта\"  за първенство преди няколко дни, като единствено централният защитник Начо запази мястото си. Европейският клубен шампион срещна много добре организиран отбор срещу себе си, който искаше да се докаже на \"Сантяго Бернабеу\". Това се получи и играчите на \"Нумансия\" бяха изпратени от публиката с аплодисмени. \"Реал\" доминираше от самото начало, но допусна и загуба на концентрация в големи периоди от срещата. Футболистите на Зидан повеждаха два пъти, но допуснаха да бъдат изравнени. С попадения в 10-ата и 59-ата минута Васкес изведе европейския клубен шампион напред в резултата, но Гийермо отбеляза и двата изравнителни гола, вторият от които, дошъл с много красив изстрел с глава. Следващият двубой на \"Реал\" е в събота срещу \"Виляреал\" като домакин.", "date": "2018.01.11", "title": "\"Реал\" (Мадрид) се класира за четвъртфинал за Купата на краля"}
{"url": "https://www.dnevnik.bg/evropa/2018/01/11/3109453_s_koncert_v_narodniia_teatur_bulgariia_otkriva/", "text": "С празничен концерт в Народния театър \"Иван Вазов\" България официално открива днес председателството на Съвета на Европейския съюз. За церемонията в София пристигат лидерите на Съвета на Евросъюза - Доналд Туск, и на европарламента Антонио Таяни, както и всички членове на Еврокомисията, начело с Жан-Клод Юнкер. Изпълнения на автентични фолклорни песни и композиции, старинни църковни песнопения, народни танци и фолклорни ритми със съвременно звучене  са включени в културната програма на церемонията  по откриването на българското европредседателство. Тя ще се състои от 19:30 до 20:30 часа в Народния театър \"Иван Вазов\". Церемонията ще бъде открита с изпълнение на химна на страната от детския хор на Българското национално радио. Следват встъпителни думи от министъра за българското председателство Лиляна Павлова и речи на президента на Румен Радев, Антонио Таяни, Доналд Туск, Жан-Клод Юнкер и премиера Бойко Борисов. След панела с речите детският хор ще изпълни и химна на ЕС. В културната програма са включени изпълнения на камерния ансамбъл \"Йоан Кукузел-Ангелогласния\", вокалната акапелна формация \"Ева квартет\", Стоян Янкулов и ансамбъл \"Чинари\", Националния фолклорен ансамбъл \"Българе\", инструменталната формация \"Булгара\" и дуета Крис и Велин. В петък председателят на Европейската комисия Жан-Клод Юнкер ще се срещне с премиера Бойко Борисов и с президента Румен Радев. В НДК ще се проведат срещи между еврокомисарите и българските министри, както и съвместна пресконференция на Юнкер и Борисов.", "date": "2018.01.11", "title": "С концерт в Народния театър България открива председателството на Съвета на ЕС"}
{"url": "https://www.dnevnik.bg/bulgaria/2018/01/11/3110062_otkrivaneto_na_evropredsedatelstvoto_koncert_protesti/", "text": "Събитието ще бъде съпроводено от   по различни теми. Те, както и засилените мерки за сигурност около гостите, се очаква да доведат до сериозни затруднения при движение в центъра на столицата, особено във вечерните часове. Заради придвижването на делегациите между летището, НДК и Народния театър, периодично ще се спира движението по булевардите \"Брюксел\", \"Цариградско шосе\" и България. От сряда  в района на театъра е забранено паркирането и преминаването на автомобили , като ограниченията ще останат до късно вечерта на 12 януари. Осигуряването на сигурността на гостите на официалното откриване и участниците в протестните прояви,  мобилизира столичната полиция . От СДВР отказаха да съобщят колко полицаи ще бъдат ангажирани с охрана на събитията в четвъртък, но подчертаха, че те ще са достатъчно. Протести: от 11 до 20.30 ч. Първият за деня митинг ще е между 11 и 13 ч. пред парламента. Той ще е в подкрепа на  Заради него ще бъде затворен бул. \"Цар Освободител\" от Софийския университет до ул. \"Георги Раковски\" (виж картата). Също в 11 ч, в градинката между Софийския университет и парламента, е началото и на протестния митинг за  , организиран от Софийски социален форум. Обявената продължителност е един час. Началото на митинга на   и държавите по света е в 17 часа, а заявената продължителност е два часа. Протестиращите искат закриване на \"Колониалния ЕС\" и създаване на нов Съюз на суверенни европейски държави. Сборният пункт е на площад Александър Невски, като амбицията на организаторите е да направят факелно шествие до парламента. От Столична община обаче са дали разрешение само за митинг, но не и за шествие. Проблемът може да се реши и от само себе си, тъй като до 22 часа снощи, във \"Фейсбук\" групата на проявата, присъствие бяха заявили по-малко от 40 души. Между 16.30 и 19 часа   ще организират мини-митинги по пътя на еврочиновниците от летището до центъра. Организатор е Синдикалната федерация на служителите в МВР. Първият сборен пункт е на спирката на \"Окръжна болница\", а вторият е на Орлов мост. Третият протест ще е вечерта пред Телефонната палата на ул. \"Гурко\". В протестите могат да участват само служителите на реда, които са почивка. Тогава тръгват две отделни шествия, които ще минат по ключови пътни артерии в центъра на София и ще са най-масовите протестни прояви. В  , от ъгъла на булевардите \"Витоша\" и \"Патриарх Евтимий\", тръгват поддръжниците на разширяването на ски зоната в парк \"Пирин\". Тяхното шествие под наслов   ще приключи на пл. \"Св. Ал. Невски\" с концерт  ). Сред обявените изпълнители са шампионите по бийтбокс Skiller & Atesh, брейкденсърите от Pachoville Crew и Sofia City Breakers. Елица Тодорова, братя Пищолски, Тита и DJ Sprite. Организаторите рекламират участието на популярни личности от спортните среди. Сред заявилите подкрепа за инициативата са Христо Стоичков, Любо Ганев, Мария Гроздева, Наско Сираков, Петър Попангелов, Радослав Янков, Ирина Никулчина, Лъчезар Танев, Димо Тонев, Томас Лафчис, Илиана Раева и други. В  пред паметника на \"Патриарх Евтимий\" се събират противниците на строежите в парка. Тяхното четвърто по ред шествие   този път ще мине по различни точки и улици, тъй като обичайният им сборен пункт и маршрут сега са заявени от контрапротестиращите. Днес природозащитниците ще поемат по бул. \"Васил Левски\", ул. \"Гурко\", покрай сградата на Европейската комисия на ул. \"Г.С. Раковски\", бул. \"Патриарх Евтимий\" и ще приключи пред войнишкия паметник в градинката пред НДК. Шествието има разрешение да стигне до пл. \"Руски паметник\", но не е ясно дали ще бъде изминат целият маршрут. Причините за недоволството на природозащитници и гражданите е решението на кабиента от края на миналата година, което отваря възможност за строителство на големи нови площти от територията на национален парк \"Пирин\" с няколко корекции в неговия план за управление. Решението погазва Закона за защитените територии и Европейската директива за природните местообитания, застрашава едно от най-ценните природни места в България и дава зелена светлина за изсичане на вековни гори и мащабно строителство в Пирин, подчертават протестиращите. Идентични протести в защита на Пирин ще има паралелно в още 16 града в страната, както и в Лондон и Брюксел. Също в   на Попа е заявен и протест под наслов  От СДВР препоръчаха на софиянци да избягват центъра. Като най-удобен транспорт през деня се очертава метрото, което не се влияе от задръствания и затворени улици.", "date": "2018.01.11", "title": "Откриването на европредседателството: концерт, протести и блокирани улици (карта)"}
{"url": "https://www.dnevnik.bg/politika/2018/01/11/3110255_noviiat_parlamentaren_sezon_zapochva_s/", "text": "Депутатите се връщат днес на работа след 20 дни зимна ваканция. Заседанието на Народното събрание ще започне с декларации, в които парламентарните групи ще очертая приоритетите си за предстоящия политически сезон, по време на който България ще председателства за първи път Съвета на Европейския съюз (ЕС). БСП ще поиска  изслушване на премиера Бойко Борисов заради ситуацията в страната и убийствата в последните дни . Изслушване за сигурността на цялото ръководство на МВР ще има в парламентарната комисия по вътрешна сигурност и обществен ред след обяд. На него е поканен и главният прокурор Сотир Цацаров. Мнозинството в парламента ще отхвърли в петък ветото на президента Румен Радев върху антикорупционния закон. То бе  преодоляно на заседание на правната комисия с гласовете на ГЕРБ, ДПС и \"Обединените патриоти\" . На тема корупция ще бъде и първият вот на недоверие срещу кабинета \"Борисов 3\". Очаква се той да бъде внесен от БСП и ДПС на 17 януари т.г.", "date": "2018.01.11", "title": "Новият парламентарен сезон започва с европредседателство, вето и вот на недоверие"}
{"url": "https://www.dnevnik.bg/bulgaria/2018/01/11/3110275_cvetanov_pokani_cacarov_i_radev_da_obiasniat_kak_shte/", "text": "Парламентарната комисия по вътрешна сигурност и обществен ред ще изслуша ръководството на МВР, главния прокурор и градския прокурор на София. Това се разбира от дневния ред на комисия, качен на сайта на парламента. В него се казва, че във връзка със събитията през последните дни председателят на комисията свиква извънредно заседание с една точка - предоставяне на информация за предприетите мерки за противодействие на престъпността и обезпечаване на сигурността по време на българското европредседателство, която започна официално днес и е до края на юни.  \"За участие в заседанието на Комисията са поканени политическото и професионалното ръководство на МВР, Главният прокурор на Република България и Градският прокурор на София\", се вижда още от сайта на парламента. В началото на седмицата бе убит б изнесменът Петър Христов  - собственик на компанията за млечни продукти \"Лактима\", който е сочен за близък до зам.-председателя на ГЕРБ Цветан Цветанов. Това стана около 10 ч сутринта в столичния квартал \"Манастирски ливади\". Извършителят все още се издирва като полицията проверява различни версии за убийството -  от свързани с бизнеса му през мотиви от личния му живот до оказваното от него съдействие на полицията за разкриване на престъпления.  Кой беше Петър Христов четете  тук . В новогодишната нощ бе извършено и шесторно убийство в Нови Искър. Което бе последвано от самоубийството на единствения обвинен. Повече за останалите без отговори въпроси и обясненията на разследващите по случая четете  тук  и  тук . ", "date": "2018.01.11", "title": "Цветанов покани Цацаров и Радев да обяснят как ще спрат престъпленията до юли"}
{"url": "https://www.dnevnik.bg/analizi/2018/01/11/3100899_poleto_na_nacionalpopulizma_vinagi_moje_da_rodi/", "text": "- Със сътресения, които могат да се проявят в няколко риска:  - благоприятният ефект от общото икономическо оживление да потъне в поглъщащи все по-голям ресурс нереформирани системи;  - проблеми с последователността при отстояване на геостратегическата ориентация на страната (особено ако например се реанимира проект като АЕЦ \"Белене\"); - напрежения между коалиционните партньори ГЕРБ и Обединените патриоти (какви се проявяват в края на 2017г .). - Въпреки някои опити за подценяването му европредседателството е възможност България да се представи като пълноценен член на ЕС, поставяйки на общоевропейски дебат важни за страната и за целия съюз теми (като интегрирането на страните от Западните Балкани в ЕС). - През последните месеци българската външна политика е ангажирана и с двата въпроса. За момента участието изглежда успешно, макар все още да няма реални резултати (но могат да бъдат постигнати при добра мобилизация). Проблемът е, че решението на тези въпроси е в голяма степен извън България. - Ако такива опасения въобще могат да се обсъждат сериозно, те не се свеждат единствено до европредседателството. С малки изключения, до момента България успява да се справи с тази задача.  - В случай че решението е политическо – да, възможно е. Иначе състоянието на правосъдието и вътрешния ред в България предполагат продължаване на оценката. Проблемът е, че сами по себе си докладите на ЕК досега не са стимулирали реално реформиране на съдебната система. - Ако под развръзка разбираме започване на строежа – едва ли. Иначе други развръзки са възможни, но за съжаление обществото разбира за тях, когато е твърде късно, т.е. когато българските граждани вече са ангажирани да платят значителни суми. - В ГЕРБ и БСП по-скоро не. Там нещата изглеждат установени поне за следващата година. Подобна е и ситуацията с Обединените патриоти. При ДПС винаги са възможни изненади, дори за самите членове на неговия актив. Що се отнася до извънпарламентарната десница – там промени са необходими. - Преучредяването на десницата в България е дежа вю за десните избиратели. В този смисъл ново, неясно доколко устойчиво обединение е възможно. Пътят, по който до момента вървят партиите от тази част на спектъра, обаче все още не дава индикации за сформирането на стабилна в дългосрочна перспектива дясна демократична платформа. - Единствената формация, която на този етап има потенциал да се разглежда като алтернатива на ГЕРБ, е вляво и това е БСП. Ако социалистите успеят да преодолеят вътрешнопартийните си противоречия, биха могли да се позиционират като алтернатива на ГЕРБ. В десноцентристкото пространство за момента няма формация с подобен потенциал, а шансовете на всяка от партиите в този спектър да се развият мощно през предстоящата година изглеждат ограничени. Другото широко поле – на националпопулизма – винаги може да роди неочаквана алтернатива. - Във вътрешнополитически план: всички водещи политически фигури и лидери на основни парламентарни и извънпарламентарни партии заради институционалната им позиция и роля в обществения живот. Във външнополитически план: на европейско равнище – лидерите на ЕС и тези на отделните държави (особено централноевропейските) заради посоката на развитие, която ще поеме Европа; лидерите на балканските страни заради приоритета на региона за българската външна политика; лидерите на страни извън Европа като САЩ, Русия, Китай заради ролята им в световната политика и икономика; лидерите на страни, които заплашват да са източник на сериозни международни конфликти, като Близкия изток и Северна Корея. - Прогнозираните в началото потенциални сътресения за икономическото развитие и геостратегическата ориентация да не се превърнат в трусове.", "date": "2018.01.11", "title": "Полето на националпопулизма винаги може да роди неочаквана алтернатива"}
{"url": "https://www.dnevnik.bg/sport/2018/01/11/3110304_veganstvoto_v_sporta_moda_ili_budeshte_za/", "text": "Това, че реших да стана веган, е един от най-важните фактори, които доведоха до четвъртата ми световна титла\". Думите са на Люис Хамилтън в едно от първите му интервюта след спечелването на световната титла във Формула 1 през сезон 2017. Британският пилот каза, че не яде продукти от животински произход и се чувства много по-добре. Световният шампион не яде червено месо от повече от две години, като през този период обяви, че е песцетарианец. Това е сравнително нов вид вегетарианство, което включва консумацията на морска храна, но не и на други видове месо. Терминът съчетава италианската дума \"pesce\" (риба) с английската \"vegetarian\". Много хора избират този вид вегетарианство като златна среда между типичната Западна диета и диетата, която изключва всяко месо. Песцетарианството е особено харесвано от хората, на които им е трудно да си набавят достатъчно протеини от стриктно вегетарианската диета. Твърденията са, че през 2017 г. Хамилтън постепенно е спрял пилешкото место, а след това и морската храна, за да стане веган. \"На 32 години се чувствам в най-добрата си форма, кожата ми е в много по-добро състояние. Мога да вдигам повече тежести във фитнеса и имам доста повече енергия\", обясни през лятото Хамилтън. Звездата от Формула 1 обаче далеч не е единственият елитен спортист, който не яде место и други животински продукти. В последните няколко години много атлети преминаха към специфична диета, която смятат, че не затруднява представянето им на корта, пистата, ринга или терена. Внимавай какво ядеш Години наред се смяташе, че няма как спортист да получава достатъчно енергия и да захранва тялото си с достатъчно калории, ако не яде месо. Учени от няколко университета от САЩ, които са специалисти и в маратоните, оборват подобно твърдение. Професорите Дейвид Нийман, Енет Ларсън-Мейер и експертът Нанси Кларк доказват научно, че дори и само с диета на растения спортист може да бъде на висота. \"Диетата няма да направи от един посредствен спортист велик. При най-добрите талантът вече е развит и се търси онази малка частица, която ти дава предимство\", обяснява професор Нийман. В продължение на няколко години в свои трудове той изучава представянето на спортисти, сравнявайки вегани с такива, които приемат месо всеки ден. Резултатите сочат, че атлетите вегани са по-издръжливи специално в спортовете, в които се търси това – маратони, дълги автомобилни надпревари, тенис, дори и бойните спортове. \"Не е случайност, че все повече бойци минават на тази диета, но при всеки е строго индивидуално, защото се нуждаят от много калории, които трябва да приемат\", добавя Нанси Кларк. Тя обяснява, че веганите тежат между 2 и 5 килограма по-малко, но загубата на тегло не води до загуба на енергия. \"Спортистите вегани имат дори по-качествена и чиста мускулатура. Холестеролът им е по-нисък\". Основната трудност за спортистите, които са вегани, е, че трябва да си набавят витамин В12, който преимуществено се намира в продуктите от животински произход. Вече обаче има достатъчно хранителни добавки, така че и това е поправимо. Помощник за дълголетна кариера Сред най-известните спортисти, които са вегани, са сестрите Серена и Винъс Уилямс. Те са изключили всякакви животински продукти от диетите си преди много години, а когато си позволят да \"кривнат\" от пътя, им е разрешено да ядат суши. \"Аз съм по-стриктна и мисля, че това е много добър начин да се грижиш за тялото си, когато минеш определена възраст, особено при спортистите. Следя всичко, което поемам, и мисля, че в това отношение съм много по-педантична от Серена\", казва по-голямата от двете сестри Винъс. Двете американски тенисистки станаха вегани заради заболяване на Винъс Уилямс. През 2011 г. тя беше измъчвана от синдрома на Сьогрен - автоимунно заболяване, което изтощава организма и предизвиква болки в ставите. Тя реши да стане веган, а Серена я подкрепи и до сега го прави. Друг спортист, следващ тези хранителни навици, е Джърмейн Дефоу – седми по голове в ранглистата на Висшата лига със 161 попадения. Вече на 35 години, нападателят продължава да бъде част от националния отбор на Англия и да бележи. Дефоу е стриктен. Разказва, че всеки ден яде спанак и коприва и напълно е изключил шоколада, който преди години му е бил любим. Освен това футболистът намалява и приема на кофеин в дните, когато има мачове. Български национал става веган заради жена си Вегани сред спортистите има и в България, като един от тях е футболният национал Симеон Славчев. Халфът на полския \"Лехия\" (Гданск) става такъв покрай годеницата си Сара Маринова. Преди няколко години бившата състезателка по баскетбол получава автоимунно заболяване и в продължение на няколко месеца е парализирана, но се излекува, като прилага веганството. \"Бях убедена, че сама съм си виновна. Сега се поддържам в ремисия единствено благодарение на храната\", казва Маринова, а покрай нея и Славчев спира да яде месо и животински продукти. В момента Маринова се грижи за формата на футболиста, неговата диета и смята, че това ще подобри представянето му на терена. Алпинистът Атанас Скатов винаги изтъква, че е веган. \"Причините поради които преминах на този режим на хранене са комплексни– морални, здравословни, научни и духовни\",  пише в сайта си Скатов , който миналата година изкачи Еверест за втори път. \"Веганството тепърва ще се разпространява и вярвам, че повече хора ще се замислят с какво да се хранят и как да живеят. Животът е твърде кратък, за да бъде пропилян напразно и да унищожим планетата, само и само да се храним с храна, която дори не е предназначена за нас хората. Повече от три години не съм консумирал животинска продукция и смея да кажа, че се чувствам добре и постигам много добри физически резултати. Експериментът ми продължава и вярвам, че човек може да живее нормално, да спортува и да се наслаждава на живота и само с консумация на растителна храна\", твърди Скатов.", "date": "2018.01.11", "title": "Веганството в спорта: мода или бъдеще за професионалните състезатели"}
{"url": "https://www.dnevnik.bg/evropa/2018/01/11/3110017_krainata_desnica_v_germaniia_vse_poveche_se/", "text": "За известно време германската крайна десница се стараеше да се държи по-прилично след шокиращото си влизане в националния парламент. От началото на годината обаче тази стратегия шумно се разпадна. Целта да изглежда отговорна партия бе опровергана от зачестяващите расистки изказвания и възхвалите на нацисткия период. Това е знак, че най-националистичното течение в това младо движение е на път да вземе окончателно превес. На практика не минава и ден без някой член на Алтернатива за Германия (АзГ) да излезе по първите страници с шокиращ туит. Най-пресният пример е представителката на берлинската местна власт Франциска Лоренц-Хофман, която пусна в страницата си във \"Фейсбук\" пропаганден афиш от Третия райх: \"Германска жено! Съхрани чистотата на кръвта си. Чужденците не трябва да те докосват.\" Този пост бе оттеглен, но Лоренц-Хофман го оправда пред германското издание на \"Хъфингтън пост\" с думите, че искала Друга представителка на партията от столичната власт, Беатрикс фон Щорх, едно от лицата на АзГ в национален мащаб,  предизвика спорове в \"Туитър\" и \"Фейсбук\"  на Нова година като осъди решението на полицията на Кьолн да пусне в интернет послания на арабски към населението. \"Да не би полицията по този начин да се обръща към ордите от мюсюлмански варвари-изнасилвачи, за да ги омилостиви?\", възмути се Фон Щорх, имайки предвид сексуалните нападения над жени на 31 декември 2016 г. в града. Този туит бе блокиран. Накрая, синът метис на бившата звезда на германския тенис Борис Бекер бе наречен \"полунегър\" на страницата на депутата от АзГ Йенс Майер. Последните словесни изблици \"не са неволни гафове\", а знак на смята политологът Хайо Функе от Берлинския свободен университет. \"Радикалният курс на партията е необратим\", добавя той. Според него АзГ е значително по-радикална от Австрийската партия на свободата или френския Национален фронт. Борис Бекер също осъди някои целенасочени провокации на партията, която получи близо 13 процента от гласовете на последните парламентарни избори, за издигане на любимите й теми: анти-имиграция, анти-елит и анти-Меркел. \"Това правят по правило в АзГ, все една и съща комбина. Подхвърлят нещо, а после се разграничават от него\", каза той за всекидневника \"Велт\". \"АзГ отдавна изпробва границите на това какво е допустимо да се казва в Германия, иска да ги разшири и поради това изявленията й се радикализират\", смята в. \"Тагесшпигел\". Историята на младата партия всъщност е история на постоянна радикализация, като на всеки нов етап ръководството се заменя с друго, още по-твърдолинейно. На последния й конгрес през декември се потвърди възходът на най-националистично настроените й представители. АзГ бе създадена през 2013 г. като платформа срещу еврото от консерватори, разочаровани от центристкия курс, който пое Ангела Меркел като лидер на християндемократите. Партията се превърна в движение против бежанците с пристигането на над един милион кандидати за убежище през 2015 и 2016 г. На парламентарните избори през септември АзГ премина нов етап, като отдели голямо внимание на ревизионистките тези против покайването от нацистките престъпления. създаден от Ангела Меркел и традиционните партии,  които безуспешно се опитват от три месеца  да съставят правителство на мнозинството. Тази стратегия изглежда носи успех. Според публикувано във вторник допитване за сп. \"Шпигел\" АзГ напредва до 14.7 процента от избирателните нагласи. Не рискува ли обаче партията в крайна сметка да се маргинализира заради все по-радикалното си поведение? \"В предизборната кампания тя много пресметливо се заигра с екстремистките настроения, като разчупи табута и успешно привлече\" най-радикалните избиратели, смята анализаторът от фондация \"Бертелсман\" Роберт Феркамп. Днес това води до борба между умерени и крайни течения, илюстрирана във \"войната на туитовете\", и не се знае как ще завърши, добавя той. /БТА/", "date": "2018.01.11", "title": "Крайната десница в Германия все повече се радикализира"}
{"url": "https://www.dnevnik.bg/intervju/2018/01/11/3110027_valdo_lehari_viceprezident_na_enpa_bulgarskata/", "text": "Разговаряме с Валдо Лехари след  срещата в София на 10 януари, посветена на представянето на Бялата книга за свободата на медиите  в България и дебат за състоянието на медиите в страната. - Срещата беше много добър сигнал за събуждане и призив за повече публични дискусии за свободата на медиите, за журналистите и издателите в България. Що се отнася до втората част от въпроса, бих казал, че свободата на медиите във вашата страна лежи на легло в болницата и са нужни подходящи лекарства и свежа кръв, за да излезе от там. - На форума казах, че ситуацията в България не е уникална и страната ви не бива да бъде разглеждана изолирано. Проблеми с медиите, с корупцията, с управлението има навсякъде в Европейския съюз. И именно затова изтъкнах, че свободата на медиите, както и демокрацията, е процес. Това е нещо, което се практикува всеки ден, за което се бориш всеки ден, подобряваш го непрекъснато. Да, то се случва на различно ниво в Германия или Франция. Но същите проблеми има в Полша, в Чехия, в Италия Затова не мисля, че е справедливо да бъде обвинявана единствено България. Проблемът е, че след приемането на една страна в ЕС не съществува механизъм за развиване на демокрацията, свободата, универсалните човешки права в нея. През последните 15-20 години се говори изключително за пари, а моята теза е, че междувременно се създаде ценностен вакуум, недостиг на политическа култура, на демократично поведение, морал, стандарти. И това в значителна степен е така, защото се говори за пари, пари, пари. Повярвайте, това не е проблем единствено в България. Просто в България са нужни корекции много, много бързо. Ще помогнем на българите, за целта могат да се използват европейските институции в Брюксел и Страсбург, но и вие трябва да свършите своята част от работата. - За мен този призив е като да позвъниш на телефон за спешни случаи. Не бива да използваме оценки като \"отвън\" и \"отвътре\" или че е нещо непатриотично. Това просто няма връзка с реалността. Говорим за търсене на спешна помощ. Но също така трябва реалистично да оценяваме кое по-точно може да помогне. Има много неща, които Европейският съюз не може да стори, както и че някои действия трябва да се вършат и тук, успоредно. Без съмнение може да има помощ, да се прояви солидарност, да бъдат привлечени приятели, за да работят заедно за каузата, включително журналисти и издатели. Но основното е, че средата, в която се случва всичко това - в която на хората се дава надежда да не се предават, предизвиква се промяна - се създава тук, отвътре, в България. - На първо място, да не забравяме, че тези страни трябваше преди близо 30 години да направят нещо невероятно - да отскочат от 0% на 100%. Ние, в Западна Европа, сме развивали медийната среда десетилетия наред - вестници, списания, обществено радио, частните радиостанции и телевизии, после Google, социалните мрежи и Facebook. А вие трябваше да започнете без икономическа инфраструктура за финансирането на подобни медии. Дори супермаркетите в Източна Европа в голяма степен са развити не от местни предприемачи, а от навлизането на чужди вериги. И това, съответно, се отразява и на изграждането на рекламен пазар, например. Така внезапно телевизиите станаха доминираща медиа без достатъчно стабилен медиен фундамент извън тях. След това има проблем с манталитета - преминаването от тоталния контрол към свободата да говориш почти всичко. Хората, отраснали в комунистическите общества, имат друго усещане за позволеност. В началото мнозина продължаваха да действат по логиката, че има ясно изградена структура, йерархия, която трябва да бъде питана \"Може ли да кажа това?\" Процесът на научаване на свобода на словото, какво може и какво не може да правим, на практика се провали, защото бе движен не от следване на ценности, а от това кой има повече пари. - Винаги съм оптимист. - Защото всяка сутрин ставам и започвам да се боря за колегите си, за журналистите, за собственото си издание и за изданията в Европа. Правя го от много години и оставам оптимист, че политиците ще си свършат своята работа. Водим битки с модела, налаган на медиите от компании като Google, борим се срещу това всички пари за реклама да се стичат само в телевизиите, опитваме се да променим наложеният от хора като Силвио Берлускони формат \"Да се забавляваме, няма нужда да четем\", подпомагаме със средства добрата журналистика и обучаването на добри журналисти. Добре се развиват разговорите ни в Брюксел и се надяваме и България да подпомогне европейските издатели. Просто си вършим работата, вършим я добре и това ме прави оптимист. - Категорично е така и това започва още от семейството, какво си казват родителите в него, какво обясняват на децата си. Тук отново ще кажа, че сме длъжни да бъдем оптимисти, защото Европа няма да оцелее като проект на свободата в конкуренция с модели, задавани от Силициевата долина или от страни като Китай или Сингапур. Налага се да сме по-изобретателни, трябва да се реформира Европейския съюз, така че повече хора да бъдат \"привлечени от Европа\". Това е и наша задача, защото ние сме мост между хората и институциите. Ако той рухне, ако успеят хора като Доналд Тръмп, които непрекъснато атакуват медиите, че са единствено пълни с лъжи и фалшиви новини, това ще унищожи демократичните ценности. А това е неприемливо.", "date": "2018.01.11", "title": "Валдо Лехари, вицепрезидент на ENPA: Българската журналистика е на болнично легло"}
{"url": "https://www.dnevnik.bg/sviat/2018/01/11/3110093_koi_opredelia_psihicheski_zdrav_li_e_prezidentut_na/", "text": "Дойде време лекари да прегледат 71-годишния Доналд Тръмп, който има в края на седмицата запазен час във военна болница край Вашингтон. Но и критиците, открито задаващи въпроси за умственото му здраве, и безусловните му поддръжници, заклеймяващи гнусните според тях нападки, ще останат разочаровани: медиците изглежда само ще регистрират теглото, кръвното и нивото на холестерола. Човекът, който сам се нарече със странния израз \" стабилен гений \", няма изобщо да бъде подложен на психиатрична проверка. Въпреки че в предизборната кампания личният му лекар Харолд Борнстейн увери - по-скоро във народен, а не в научен стил, че Тръмп ще бъде \"човекът в най-добро здраве, избиран някога за президент\", въпросите остават. Задава ги отново в полемичната си книга журналистът  Майкъл Улф , който описва с най-черни краски бившия магнат от пазара на недвижими имоти и твърди, че приближените му се питат дали е способен да управлява. Нищо не задължава стопанина на Белия дом да минава медицински преглед, нито да оповестява резултата. Но такава е традицията. Правителството обеща Доналд Тръмп - най-възрастният президент в историята на САЩ, да последва примера на своите предшественици. Въпросът предизвика бурни дебати през втория мандат на  Роналд Рейгън  - някои наблюдатели от 80-те се питаха не отслабват ли умствените му способности. Години след като напусна поста, той съобщи, че страда от  болестта на Алцхаймер. През 1994 г. бившият американски президент  Джими Картър  сам би тревога в списанието на Американската медицинска асоциация по повод \"опасността\" за САЩ, в случай че \"неврологично заболяване\" увреди способностите на някой държавен глава. Но оттогава нищо не се е променило. Законопроект Конгресменът демократ Джейми Раскин внесе през април законопроект за създаване на 11-членна комисия, включваща главно психиатри и невролози, която да се произнася, ако е необходимо, за психичното здраве на президента. Той се позовава на 25-та поправка в конституцията, ратифицирана през 1967 г., според която при неспособност на държавния глава управлява вицепрезидентът. Но текстът не посочва орган, овластен да проверява душевното здраве на лидера. \"Имаме нужда от такъв орган - не само за този президентски мандат, но и за всички бъдещи\", обясни Раскин пред АФП. \"Авторите на 25-ата поправка са разбрали колко е опасно да имаме президент с ограничена дееспособност, щом живеем в днешния ядрен век\", изтъкна той. \"Включа ли телевизора или радиото, кипят дебати дали президентът е умствено здрав. Всъщност имаме нужда от процедура, в чиито рамки проблемът да се разглежда в случай на криза\", добави политикът. В сегашния конгрес с републиканско мнозинство, проектът няма как да бъде приет. Но може да отвори възможност за по-широки дискусии по темата. Засега някои медии търсят специалисти, които да прегледат дистанционно 45-я президент на САЩ - монолозите му в \"Туитър\", смайващите понякога жестове, моментните говорни нарушения дадоха повод за безбройни тълкувания - точни или не чак толкова, но винаги непълни. \"Журналистите пренебрегват най-елементарното си задължение, осланяйки се на психиатри, които не са разменили и дума с президента. Отвратително\", възмутен заяви в понеделник Хоган Гидли, говорител на Белия дом. Медицинският преглед на Доналд Тръмп в болница \"Уолтър Рийд\" е насрочен за петък. /БТА", "date": "2018.01.11", "title": "Кой определя психически здрав ли е президентът на САЩ"}
{"url": "https://www.dnevnik.bg/sviat/2018/01/11/3110395_skupocennosti_za_45_mln_evro_biaha_otkradnati_ot_butik/", "text": "Крадци, въоръжени с брадви, отмъкнаха бижута за милиони от магазин в прочутия парижки хотел \"Риц\" (Ritz). Петима души са нахлули в луксозния хотел, счупили стъклените витрини с бижута в главното фоайе и откраднали скъпоценности за 4.5 млн. евро, съобщава БТА. \"Трима от крадците са задържани, останалите двама все още се издирват\", съобщи министърът на вътрешните работи Жерар Колон в \"Туитър\". Хотел \"Риц\" в Париж е открит през 1898 г. и е първият във френската столица, който предлага електричество на всички етажи и бани в стаите. Разположен близо до площад \"Вандом\" в центъра на Париж, той е обкръжен от луксозни и бижутерийни магазини в район, който през последните години бяха извършени няколко големи обира. Всички бутици са оборудвани с модерни системи за сигурност и са със засилена охрана, а подстъпите към площада и магазините се наблюдават с камери. Въпреки това обирите продължават, особено в периоди около големи празници.", "date": "2018.01.11", "title": "Скъпоценности за 4.5 млн. евро бяха откраднати от бутик в парижкия хотел \"Риц\""}
{"url": "https://www.dnevnik.bg/analizi/2018/01/11/3110091_proboinite_v_rusko-iranskiia_sujuz_otvariat/", "text": "Иран и Русия не крият взаимното си желание да изтласкат САЩ от Близкия изток. \"Нашето сътрудничество може да изолира Америка\", каза върховният лидер аятолах Али Хаменей на (руския президент) Владимир Путин при посещение на руския президент в Техеран неотдавна. От своя страна Путин похвали отношенията между Москва и Техеран като \"много продуктивни\". Със сигурност съюзът носи изгоди в Сирия, където военното сътрудничество между Москва и Техеран обърна развоя на войната в полза на техния общ съюзник Башар ал Асад и принуди Съединените щати да се откажат от целта си за отстраняване на Асад от власт. Вашингтон със сигурност трябва да се отнася предпазливо към руско-иранските отношения, но все пак това е по-скоро брак по сметка, отколкото стратегически съюз, а в него вече се появяват пробойни. В Сирия изгонването на \"Ислямска държава\" изглежда подчертава важни различия в целите и тактиката на Путин и Хаменей. Върховните цели на Москва включват предотвратяване на смяна на режима, засилване на руското влияние в Близкия изток и поддържане на военните ѝ бази в Сирия. Путин се надява, че постигането на тези цели може да доведе до дипломатически успехи на Запад и да насърчи Съединените щати да признаят Русия за равна. Но макар Москва да смята Асад за легитимен лидер на Сирия, главният интерес на Путин се състои в запазване и укрепване на сирийските държавни институции, а не лично на Асад; руснаците дори намекват на своите западни колеги, че Москва би приела Асад да напусне, стига това да стане в цялостен мирен процес. За разлика от тях, иранците смятат напускането на Асад за \"червена линия\" и вярват, че поддържането на сирийския лидер на власт остава решаващо за две от ключовите им цели. Първата е да запазят възможността си да снабдяват с оръжия отдавнашния си шиитски съюзник Хизбула, като същевременно изграждат \"свободен от сунити\" шиитски сухопътен коридор от Иран до Средиземно море - развитие, което Иран се страхува, че ново правителство не би позволило. Второ, Иран смята, че за способността му да оказва натиск върху Израел. Иран иска да запази възможността си да атакува еврейската държава както от Ливан, така и от Сирия, затова е решен да поддържа съюзнически недържавни шиитски въоръжени формирования в Сирия. Твърдолинейният ирански Корпус на гвардейците на ислямската революция (КГИР) иска да превърне тези съюзнически групировки в институционализирана политическа и военна сила, подобна на Хизбула в Ливан - мярка, която е в противоречие с желанието на Русия да подсили способностите на сирийската държава и да намали зависимостта на Сирия от Иран. С нажежаването на атмосферата на дипломатическите преговори за бъдещето на Сирия има опасност различията между руските и иранските цели там да се увеличат. Иран смята, че готовността на Русия да работи със страни като Турция може да подкопае иранските интереси в Сирия. Лидерите на Иран също така са разтревожени от отношенията на Путин с Доналд Тръмп; съобщения в ирански медии навеждат на предположението, че Техеран е бил разгневен от решението на Путин да запознае президента на САЩ с целите на Москва преди срещата на върха между Путин, турския президент Реджеп Тайип Ердоган и иранския президент Хасан Рохани в Сочи през ноември миналата година. Готовността на Русия да работи с множество партньори в Сирия е показателна за по-широкия й подход към Близкия изток, който водещ руски анализатор определи като \"догма на гъвкавостта\" - нещо, което е в съгласие със \"сделкаджийския\" подход на Путин към външната политика. Пример за това е желанието на Москва да поддържа добри отношения със Саудитска Арабия. Путин смята, че руско-саудитското сътрудничество е и повишаване на цените, което му е нужно, за да постигне двойната си цел да подсили армията на Русия и същевременно да укрепи руската държава във вътрешен план. Проблемът за Путин е, че шиитски Иран и сунитска Саудитска Арабия са въвлечени в ожесточено съперничество за влияние в Близкия изток, затова Иран естествено недоволства от усилията на Кремъл за подобряване на отношенията след години на напрежение между Москва и Рияд. Под ръководството на Путин Русия също така развива най-добрите отношения, които някога е имала с Израел. Путин е посещавал два пъти Израел - първият руски лидер, правил това, и е приемал израелския министър-председател Бенямин Нетаняху много пъти за обсъждане на интересите на Израел в Сирия. Твърди се, че Путин има добри лични отношения с Нетаняху и инструктира както Асад, така и Хизбула да не отвръщат на израелските удари в Сирия. Путин дори се стреми към сделка, която да не позволява на чужди сили да използват Сирия като база за атакуване на съседна държава, което е в пряко противоречие с целта на Иран да използва Сирия като платформа за оказване на натиск върху северната граница на Израел. Като се има предвид обаче дълбоката враждебност между Израел и Иран, е ясно, че добрите отношения на Москва с еврейската държава може да изострят скритите напрежения в руско-иранските отношения. Изострянето на скритите напрежения между Русия и Иран е свързано с отдавнашното недоверие в исторически план между двете страни. Руско-персийските конфликти през 18 и 19 век доведоха до завземането на Кавказ от Москва - загуба, която отеква в иранската психика дори днес. След ислямската революция в Иран през 1979 г. най-вече защото Русия подкрепяше Ирак в иракско-иранската война - конфликт, в който Иран даде близо един милион жертви. А макар да е вярно, че руско-иранските отношения се подобриха значително след падането на Съветския съюз, Техеран все още помни, че Москва подкрепяше санкциите срещу Иран заради ядрената му програма и прекрати редица сделки с него, за да подобри руско-американските отношения. Правителството на Тръмп би трябвало да се опита да използва различните руско-ирански разногласия, за да подкопае партньорството между двете страни. На първо място това изисква Вашингтон да продължи да бъде активен в Близкия изток и да премахне усещането, че изоставя региона. Съединените щати също така могат да се опитат да подобрят отношенията с Русия, което може да бъде от полза само по себе си и от само себе си, като същевременно използват историческото недоверие на Иран към северния му съсед и страха на Техеран, че Москва може в крайна сметка да предаде Иран в името на подобряване на отношенията на Русия със Запада. Тръмп може да съдейства за постигането на това, ако просто даде сигнал на Путин, че Съединените щати са готови да се отнасят към Русия като към равна, което е една от целите на Путин. Тръмп също така трябва да напомни на Путин за пробойните, които вече се появяват в руско-иранските отношения, и да го попита дали Москва наистина има интерес да подкрепя религиозно мотивираните цели на Иран в Сирия. Това няма да е лесно, но ако хората, които определят политиката във Вашингтон, изиграят правилно картите си, те все пак могат да подкопаят стратегическия съюз, който Москва и Техеран толкова явно искат.  /БТА", "date": "2018.01.11", "title": "Пробойните в руско-иранския съюз отварят възможности за Тръмп"}
{"url": "https://www.dnevnik.bg/sviat/2018/01/11/3110274_kremul_smiata_da_povishi_aktivnostta_na_prezidentskite/", "text": "Кремъл е подготвил препоръки за руските региони да въведат игри, с които могат да повишат активността на президентските избори на 18 март,  пише РБК , цитирайки свои източници във властта и документи, разработени от президентството. Месеци преди началото на кампанията за президентските избори източници, свързани с властта, разказваха за начините, които президентството обмисля, за да повиши  активността  или да намери подходящи алтернативни кандидати на сочения (още преди  да се е кандидатирал ) за фаворит сегашен президент  Владимир Путин . В края на 2016 г. първият заместник-ръководител на президентската администрация Сергей Кириенко каза на семинар за руски чиновници, че основният кандидат трябва да победи на изборите \"при много висока активност - 70% - и с резултат 70%,\" според приъствали на мероприятието. Сегашните идеи не ангажират нито един от регионите, които не желаят да участват, но проектите, препоръчани от Кремъл, им дават насоки как могат да действат. Един от проектите, които се разработват, предвижда гласуващите да си правят селфита в изборните секции, да ги публикуват в мрежите и да участват във фотоконкурси, а победителите да получават награди. В презентацията на конкурса \"Снимка на изборите\", с която РБК разполага, се говори, че целта е да се \"мобилизират избиратели на възраст от 18 до 39 години\" и да се \"създаде позитивен фон и празнична атмосфера в секциите\". Изданието отбелязва, че в началото на декември източници, близки до ръководството на един от руските региони, и двамата събеседници, близки до администрацията на президента, са разказали, че федералният център е поставил за задача превръщането на изборите през март в \"празник\" и че Кремъл разчита това да повиши активността. \"Звездни\" избиратели за реклама Идеята е всеки регион да регистрира собствен домейн за конкурса и в етапа на \"мотивация\" на избирателите - от 26 февруари до 18 март - да се проведе мащабна кампания, посветена на конкурса, както по телевизията, така и по радиото, в печатните издания и интернет. Презентацията включва още \"иницииране и провеждане на флашмоб, посветен на конкурса\", както и промотирането му в социалните мрежи и осигуряването на нужната реклама в градския транспорт и другаде. За да участва в конкурса, всеки желаещ ще трябва да гласува на избори и да се снима в специални рамки, които ще бъдат поставени в избирателните секции. Ще помагат доброволци, които ще раздават и листовки в условията на конкурса, а снимките ще се качват в \"Инстаграм\" или \"ВКонтакте\" с хаштагове с името на конкурса и града им. Ще бъдат привличани - за да популяризират каузата - и \"звездни\" избиратели като популярни актьори, музиканти, спортисти, политици, блогъри, хумористи и други. Гласуването ще продължи до 22 март, а резялтатите ще са готови няколко дни по-късно. Наградите се очаква да са устройства като iPhone и iPad. Конкурсът ще се прави след \"пилотен проект\" в седем града по време на кампанията за губернаторските избори в края на миналото лято. Тогава красираните на първо, второ и трето място получиха съответно iPhone7, iPad и Apple Watch. \"Големите семейни игри\" пък са друг вариант за родители, които ще вземат децата си със себе си в изборния ден. Може да става дума за викторини или други развлекателни дейности, предвид факта, че голяма част от избирателните секции са в училища. Още една възможност представят \"училищните референдуми\" в деня на вота - за родители, чиито деца учат в същото заведение, където е секцията им.", "date": "2018.01.11", "title": "Кремъл смята да повиши активността на президентските избори със селфита и семейни игри"}
{"url": "https://www.dnevnik.bg/bulgaria/2018/01/11/3110115_koi_maski_predpazvat_ot_mrusniia_vuzduh/", "text": "Проблемът с  мръсния въздух в половин България  отново предизвика въпроси какви мерки могат да вземат гражданите. Специалистите  предупреждават, че медицинските грипни маски  върху носа и устата не са от полза  в този случай. \"Борбата срещу мръсния въздух не може да става с маски. Трябват мерки на държавно ниво, политика на министерството на околната среда и другите отговорни. Всичко останало е дребно и неефективно и смятам, че носенето на маска е частичен и несериозен съвет\", каза преди година проф. д-р Коста Костов, национален консултант по пулмология и фтизиатрия, пред \"Дневник\". Проф. д-р Тодор Попов, национален консултант по клинична алергология, заяви,че за да имат ефект, маските трябва да имат специална конструкция. \"Имат значение слоевете на маската, има ли някаква влага, която да абсорбира частиците и т.н.\" И все пак ако човек реши да опита да се предпазва с маска, е  . Те показват процента на ефективност на съответния продукт - каква част от частиците са филтрирани и доколко пречистен е въздухът, който достига до организма на човек. Това са маски с допълнителни  . Цената на маските варира, като най-достъпните варианти са за около 20 лева, а други модели достигат до 100 лева. Филтрите струват между 5 и 20 лева. Най-често в градската среда се използват от колоездачи и бегачи. Затова могат да се купят от специализирани магазини в съответния спорт. На българския пазар маски продават dragzone.bg, lekuva.me, olx.bg и други. Проблемите при употреба са свързани с неудобството при носенето и с естетическия вид. Наскоро \" Индипендънт\" представи своя класация  за петте най-добри маски срещу мръсен въздух. В списъка са моделите ,  ),   (N95),   (N99) и   (N99). Вариант са и маските, които ползват уличните артисти, рисуващи графити. Те са с по два филтъра - мембрана против прах, както и филтър с активен въглен. Целта е да предпазват хората от отровите на спрейовете, с които се рисува. Особеностите като цени и вид са сходни с маските, ползвани от колоездачи и бегачи. Една от известните марки е 3M.", "date": "2018.01.11", "title": "Кои маски предпазват от мръсния въздух"}
{"url": "https://www.dnevnik.bg/analizi/2018/01/11/3106848_kak_ne_se_loviat_prestupnici_ili_zashto_ne_im_viarvame/", "text": "Така започват новините във вторник сутринта. Така продължават вечерните емисии. В тях чуваме и вътрешния министър Валентин Радев, който обяснява. . Ще прескоча притесненията на МВР без коментар. В сряда сутрин новинарите продължават Вечерта вече се споменава за и че според очевидци убиецът бил около 30-35 годишен, с качулка и медицинска маска... Убийството на бизнесмена Петър Христов  тепърва ще се припознава като нов незаличим знак за мафиотизираната държава, който ще затрупа и въпросите около предходното убийство в Нови Искър. Самият показен разстрел постепенно ще изчезне от новинарските емисии така както стана със стрелбата по  данъчен шеф в центъра на София  в края на декември миналата година. Само една от причините ще бъде, че няма възможност за зрелищно следене с камери къде и как се издирва този, който в началото на работната седмица \"на метри от правителственото трасе\" (както съобщаваха телевизиите) изстреля поне 5 куршума срещу Христов. Властите предпочитат, ако може да не се говори много-много за убийството на близкия до ГЕРБ бизнесмен, главният прокурор не се появи на мястото на престъплението (за разлика от Нови Искър), а премиерът Борисов запазва нетипично мълчание вече дни наред. Не е ясно дали в дома му действа оперативен щаб за разследване, за какъвто обича да съобщава, след някоя по-успешна акция на тези, които трябва да ни пазят. И ако за случая с Христов всичко е все още само в полето на хипотезите - между бизнес, съдействие на полицията за разкриване на криминален случай и личен живот, то  въпросите  и проблемите, които показа убийството в Нови Искър и разследването му не могат да бъдат изоставени. Защото същите са органите, които трябва да разкриват и новото, и всяко следващо престъпление. Същата е и властта, която ще се мъчи да овладее срива на собствения си образ, за да не стане този срив фатален. В първите пет дни, след като на 2 януари МВР съобщи за убийството на шест души в Нови Искър, разследващите поднесоха толкова объркващи здравия разум действия и изявления, че поставиха под въпрос дали въобще са наясно какво правят. И дали работят, за да разкрият престъплението, или първо да задоволят телевизиите със своя образ и глас. А зам.-главният прокурор и пресен шеф на Националната следствена служба Борислав Сарафов обобщи работата на органите по случая като перфектна още преди да е открит заподозрения в убийството. На петия ден дойде вестта, че заподозреният вероятно се е самоубил. Според официалните съобщения той е бил открит в полусрутена вила на 500 метра от онази, която беше показана по телевизията като негово добре обзаведено скривалище. Самозастрелял се (и то със заглушител - така и не се разбра най-напред дали някой отговорен фактор е казал това или е от бързо и устойчиво разпространилите се медийни интерпретации, но по-късно Сарафов го потвърди). И когато на следващия (шести) ден репортер на \"Дневник\" зададе уточняващи въпроси на главния секретар Младен Маринов, той  първо реагира с \"този случай го приключихме\" . И въпреки, че отговорните лица рядко се стряскат, че хората не им вярват (а как да им вярват, като слушат какво говорят), след като във форуми и социалните мрежи се появиха много въпроси и дори съмнения - \"самоубил се\" или \"самоубит\" и как точно е издирван, на осмия ден беше свикана нарочна пресконференция с цел  \"да сложи край на всички спекулации\" . И след нея останаха висящи важни въпроси, част от които за начина на разследването - например. - Като са знаели от МВР за местонахождението му около село Луково, защо съобщиха публично че го издирват там, вместо да отидат да го заловят. За начина на претърсване на района няма да коментирам, ако е вярно показаното в репортаж на БНТ, че полицаите отбелязвали с кръстче с тебешир къщите, които вече са проверили... - Установено ли е най-после чия е вилата, в която се е настанил и живял Ангелов. Какъв е този уж изоставен имот с добро обзавеждане и картини по стените?  - За ДНК експертизата, материала за нея и скоростта, с която беше направена няма да продължавам да питам...Едно от обясненията беше, че цялото МВР е работило по-случая, затова толкова бързо...Дали сега така работят и за разкриването на убийството на Христов ?! Ще оставя и въпроса - потърси ли г-н Сотир Цацаров отговорност от онези, които го заблудиха, че жертвите са убити с по един изстрел. Питането не е пикантерийно издевателство над един главен прокурор за това, че е могъл въобще да допусне за възможно с по един изстрел от малокалибрено оръжие да бъдат убити пет души, сякаш са чакали строени за разстрел. Този въпрос е симптом и илюстрация за начина, по който се работи за разкриване на престъпленията. Нали се предполага, че главният прокурор го информират специалисти. Обясненията, че първоначално е подадена заблуждаваща информация, за да помогне на разследването, също изумяват - защото за това има други начини и канали...Как да вярваш в бъдеще на главния прокурор - с това което обяснява той заблуждава престъпниците или него са го заблудили с информацията.... Изоставям фарсовите обяснения за митарствата на издирвания Росен Ангелов през осемте години, през които бил издирван, за да бъде заведен в затвора по влязла в сила присъда, но останал неоткрит. Оставям настрана и зловещо-символния за днешна България факт, че, търсейки убиеца, в Искъра се натъкнаха на изчезнал преди месец възрастен човек, обявен за издирване, но останал ненамерен... - това е най-краткото описание на начина, по който протича не само това разследване. Затова и още не са открити разбивачите на банкоматите, които впрочем успяха да избягат, докато бяха преследвани от близо 200 полицаи. Затова и при всяко шумно обсъждано от телевизиите престъпление се внушава подличко от самото начало на разследването за нечия евентуална вина или съпричастност - така беше и с арестуването на майката на убитата 7-годишна Дамла в Момчилград. Подобно внушение видяхме и сега, с обявената за издирване Кети Кюхова, докато тя вече е била мъртва. Или с описанията на съмнителни бизнесдела на мъжа й, внушаващи негативна представа за жертвата, в случай че не бъде открит извършителят. Ако бяхме държава с компетентна и можеща полиция и с прокуратура отговорна за спазването на закона, можехме да приемем, че цялата тази абсурдна с логическите си противоречия реалност е нарочно представена такава с цел да заблуди престъпниците - тактиката оперативна комбинация. Такава искат да я изкарат полицейските началници и, разбира се, зам.-главен прокурор Борислав Сарафов. Защото като зам.-главен прокурор доказано е обслужвал конюнктурата в системата за сигурност и съдебната власт Конкретно: След първата оставка на кабинета Борисов през 2013 г. Прокуратурата заведе две дела срещу бившия тогава премиер Бойко Борисов, а през 2014 г. в навечерието на изборите и при очертаващата се нова негова победа,  прокуратурата започна да прекратява делата . Именно Сарафов като зам.-главен прокурор през 2013г. убеждаваше медиите какво чудовищно престъпление е извършено някога от полицейските части под командването на Борисов при обстрелването на Тодор Димов - Чакъра край Харманли. И пак Сарафов след година убеждаваше как не било извършено престъпление. Без притеснение, без неудобство. Както се прояви по-рано и по скандала \"Костинброд\" впрочем. Тъй че политическата целесъобразност, освен непрофесионализма на службите и полицията, е базовото основание хората да не вярват на органите за ред и сигурност и на техния надзирател прокуратурата - не само докато разследват, а вече виждаме и след като разкрият престъпление.", "date": "2018.01.11", "title": "Как не се ловят престъпници, или защо не им вярваме"}
{"url": "https://www.dnevnik.bg/citat_na_deniia/2018/01/11/3110402_citat_na_denia_ot_vremeto_na_bai_ganyo_do_nashi_dni/", "text": "Това заяви пред Нова телевизия президентът на България от 2012 г. до 2017 г. Росен Плевнелиев. Коментарът му беше свързан с предстоящото днес официално откриване на българското председателство на Съвета на Европейския съюз и  деветте протеста, които ще се проведат в София . За него те показвали, че \"все още не сме се разделили с робската си психика\". По думите му страната ни вече \"бере плодовете от председателството\", като даде за пример  договора за добросъседство с Македония  и признаването на българското малцинство в Албания. Той добави в Банско трябва да бъде изграден втори лифт, тъй като \"местните имат пълно право да развиват туризъм\". Според него е \"безобразно и безотговорно\" да не се развива потенциала на този регион. Плевнелиев каза още, че не изключва в България на власт да дойдат крайни националисти, защото те знаели как да се възползват от страховете на хората. Точно заради това трябвало да се поддържат добрите взаимоотношения с Турция, за да не се стига до бежанска криза на границата. \"Оградата там по никакъв начин не може да спре 100 или 200 души. Ако тръгнат 10-20 хиляди човека по магистралата към България, това ще е голям проблем\", допълни Плевнелиев.", "date": "2018.01.11", "title": "Цитат на деня: От времето на Бай Ганьо до наши дни все успяваме да покажем на Европа най-лошото"}
{"url": "https://www.dnevnik.bg/na_put/2018/01/11/3110026_hrana_samo_za_puteshestvenici/", "text": "\" През 2005 г. Риан постига непостижимото, като става първият човек, обиколил континентална Африка с колело. Напълно сам и без употребата на моторни превозни средства той прекосява 37 хил. км през 34 държави, някои от които се нареждат сред най-опасните места на Земята. Книгата на Мансер е не просто описание на едно уникално пътешествие, тя е пример за предела на човешките възможности и срещата със себе си. В първите месеци на годината се очаква и книгата на великия алпинист Райнхолд Меснер за изкачването на Еверест. През май на далечната 1978 година двама алпинисти – Райнхолд Меснер и Петер Хабелер (който през миналата година гостува в България и на български се появи книгата му \"Целта е върхът\" - бел. ред.), стават първите катерачи в историята на алпинизма, изкачили най-високия връх на планетата без използването на допълнителен кислород. Това е събитието, което \"покорява\" всички световни медии и променя историята и бъдещето на алпинизма. В тази забележителна книга Меснер разказва в подробности за постижението, считано за напълно невъзможно до този момент. Споделя случки от изкачването с Хабелер, говори за опасностите, които ги съпътстват по време на рискованата експедиция, за да стигне до срещата с върха и неповторимото усещане да си първият човек, стъпил на върха на света без използването на допълнителен кислород. Книгата \"Експедиция до крайната точка\" е впечатляваща равносметка за изтощението, усилията, радостта и отчаянието по време на изкачването в зоната на смъртта.  От издателството определят тази книга като невероятен пътепис за територията с необходни размери, безброй тайни и малко позната история. Централна Азия е сърцето на великата монголска империя на Тамерлан и сцената на най-големите жестокости по време на режима на Сталин. Отдалечен и загадъчен район, който непрекъснато променя своите граници, той обхваща териториите на казахските степи, Каракум и Памир. В \"Изгубеното сърце на Азия\" световноизвестният пътешественик и автор на пътеписи Колин Таброн води читателите на необичайно пътешествие през този малко разбран, рядко посещаван и все по-важен ъгъл на света. Досега на български са издадени няколко негови книги - \"Сред руснаците\", \"Йерусалим\", \"Огледалото на Дамаск\" и др. Чудатата история на първия българин преминал по Тихоокеанският хребетен път за 5 месеца и 1 ден. На 27 март 2017 година започва \"приключението на моя живот\", както сам определя прехода по Тихоокеанския хребетен път Петър Ванев. Живописната пътека от Мексико до Канада с дължина 4279 километра преминава през три щата – Калифорния, Орегон и Вашингтон, и крие безброй непредвидими опасности и изпитания за физиката и психиката дори на най-подготвените пътешественици.  Какво още разказва за приключението Петър Ванев: \"Вдъхновението ми за това пътуване се зароди преди 2 години, когато попаднах на филма \"Моето приключение в дивото (Wild)\". Веднага след това прочетох и книгата на Черил Стрейд \"Моето приключение в дивото\" (изд. Вакон). Силно ме заинтригувa смелостта на Стрейд да поеме на такъв суров преход, преминаващ през толкова променящ се терен и опасна пустош, където екстремните температури, коварните участъци и срещите с диви зверове са ежедневие. Колкото повече научавах за подвига на тази жена, толкова повече нарастваше интересът ми...\" Преходът продължава пет месеца и един ден и е изпълнен с невероятни срещи, радости и проблеми. През есента на 2018 г. издателството ще предложи и книгата на Петър Ванев с различни истории, случки и много емоции, изпитани по това трасе.  \" Забележителна история за разходката на 67-годишна жена, която продължава 3489 км. Воден от идеята да среща българските читатели с истории, които вдъхновяват и мотивират, екипът на издателство \"Вакон\" издава книгата \"Разходката на баба Гейтууд\". Ема Гейтууд, или позната още като баба Гейтууд, е първата жена, която успява да премине разстоянието от 3489 км по Пътеката на Апалачите (Appalachian Trail) в САЩ. И това, разбира се, не е всичко. Баба Гейтууд прави това през 1955 г., когато е на почтителната възраст от 67 години, напуска дома си само с дрехите на гърба си, чифт кецове и минимално количество екипировка. Приключението, което предприема, е начин да се помири с миналото си и да направи равносметка на своя живот. След първото преминаване, баба Гейтууд прекосява Пътеката на Апалачите още два пъти, преди да е навършила 75 години. За първи път книгата \"Звезди и бури\" е издадена на български през далечната 1967 година от издателство \"Медицина и култура\". Сега издателство \"Вакон\" ще преиздаде настолното четиво на поколения планински водачи, планинари, катерачи и почитатели на катеренето, с нов дизайн и подходяща редакторска намеса. Освен за специалистите и запознатите с темата книгата е подходяща и за всеки, който обича и има отношение към планината и катеренето.", "date": "2018.01.11", "title": "Храна само за пътешественици"}
{"url": "https://www.dnevnik.bg/evropa/2018/01/11/3110404_brjuksel_obmislia_taksa_vurhu_plastmasata_da_zapulva/", "text": "Европейската комисия предложи вчера да бъде въведена такса върху пластмасите за захранване на бюджетите на Европейския съюз след Брекзит, предаде \"Франс прес\", цитирана от БТА. Комисията обмисля такса върху пластмасите като нов източник на постъпленията в бюджета на ЕС и начин за намаляване на отпадъците, заяви пред журналисти европейският комисар по бюджета и човешките ресурси Гюнтер Йотингер. Германският еврокомисар не представи повече подробности за тази такса или за очакваните приходи, припомняйки, че комисията ще публикува през май по-подробни предложения за следващата многогодишна финансова рамка за периода след 2020 година. Сегашната рамка покрива периода 2014-2020 година и въпреки излизането си от ЕС през 2019 година, Великобритания се ангажира да внася своя дял през преходен период, включващ 2020 година. След това обаче ЕС няма да получава нетния принос на Лондон,  оценяван от комисията  на между 12 и 14 милиарда евро годишно. Брюксел предлага на 27-те страни, които ще останат в ЕС, да запълнят тази \"дупка\" наполовина чрез намиране на нови източници и наполовина чрез икономии, по-специално от Общата селскостопанска политика (ОСП) и кохезионната политика - две сфери, представляващи заедно над две трети от бюджета на ЕС. Йотингер предложи новите европейски политики, като тези в сферата на отбраната и сигурността по границите, които ще породят необходимост от още десетина милиарда евро годишно, да бъдат финансирани на 80 процента от нови източници. Освен таксата върху пластмасите, комисията иска ЕС да разполага с нов собствен източник на приходи чрез таксуване на търговията с въглеродни квоти, която в момента облагодетелства страните членки. Комисията настоява най-вече за увеличение на националните вноски в бюджета на ЕС, които в момента са ограничени  до 1 процент от БВП на страните членки . Според Йотингер те трябва да станат между 1.1 и 1.2 на сто. Държавните и правителствени ръководители от ЕС ще имат възможност да разменят мнения за бюджетите след Брекзит на неформална среща на върха на 23 февруари в Брюксел.", "date": "2018.01.11", "title": "Брюксел обмисля такса върху пластмасата да запълва дупката в бюджета след Брекзит"}
{"url": "https://www.dnevnik.bg/evropa/2018/01/11/3110407_polskiiat_parlament_othvurli_smekchavane_na_zakona_za/", "text": "Полският парламент отхвърли либерализиране на строгия закон за абортите късно снощи и гласува да продължи работата по разработване на още по-консервативни правила, предаде \"Асошиейтед прес\", цитирана от БТА. Предложенията бяха направени в два отделни законопроекта, внесени от различни граждански сдружения. Действащият закон разрешава абортите само в извънредни случаи и единствено до 12-ата седмица от бременността. Аборти са разрешени, когато животът или здравето на жената са в опасност, при бременност, резултат от престъпление, или при тежки увреждания на плода. След разгорещен дебат депутатите гласуваха да изпратят за доразработване от специална парламентарна комисия предложение за забрана да се абортират болни зародиши, което е подкрепяно от консервативната управляваща партия \"Право и справедливост\" и президента Анджей Дуда. Законодателите отхвърлиха предложение за вдигане на всички ограничения за аборти през първите 12 седмици от бременността. През 2016 г.  протести на жени в цялата страна  принудиха правителството да се откаже от плановете си за пълна забрана на абортите, припомня АП.", "date": "2018.01.11", "title": "Полският парламент отхвърли смекчаване на закона за абортите"}
{"url": "https://www.dnevnik.bg/citat_na_deniia/2018/01/11/3110406_citat_na_denia_solisti_tursiat_v_operata_parlamentut_e/", "text": "С тези думи председателят на Народното събрание Цвета Караянчева (ГЕРБ) откри новата сесия на парламента днес, която започна с химните на България и Европейския съюз (ЕС). \"Ние сме националният отбор на страната. Трябва да си дадем сметка, че нашите действия формират нагласите на европейския елит\", каза още Караянчева. Тя призова европредседателството да бъде повод за сближаване, а не за ляв или десен популизъм, както и за конструктивизъм, повече резултати и по-малко проповеди.", "date": "2018.01.11", "title": "Цитат на деня: Солисти търсят в операта, парламентът е добре сработен оркестър"}
{"url": "https://www.dnevnik.bg/sport/2018/01/11/3110403_dve_bulgarki_preminaha_purviia_krug_na_kvalifikaciite/", "text": "Виктория Томова и Елица Костова започнаха с победи участието си в квалификациите за Australian Open. Другата българка - Сесил Каратанчева, отпадна още в първия кръг на пресявките в първия за годината турнир от Големия шлем. Томова стартира с труден успех срещу състезаващата се за Белгия Марина Заневска. Първата ракета на България, която преследва първо участие в основна схема на турнир от Големия шлем, се наложи със 7:5, 6:7 (2), 6:2 в здрава битка, продължила 2.42 часа. Заемащата 140-ото място в света българка два пъти навакса пробив изоставане в първия сет, преди на свой ред да вземе предимство с пробив за 6:5 и да затвори първия сет при свой сервис. Във втората част тя изоставаше с два пробива пасив, но успя да изравни от 2:5 до 5:5. Заневска отново спечели подаването на съперничката за 6:5 и получи трети шанс да сервира за изравняване на сетовете. И този път Томова успя да се измъкне, за да стигне до тайбрек. В него обаче представителката на Белгия взе ранно предимство и се наложи категорично със 7:2. В решаващия трети сет първата ракета на България беше по-добрата на корта, реализира два пробива - в третия и седмия гейм, и даде само два гейма на намиращата се 27 места по-назад в ранглистата Заневска. Във втория кръг Томова ще се изправи срещу поставената под №2 в квалификациите Евгения Родина. Рускинята е фаворит в двубоя, но българката спечели и двете им досегашни срещи. Елица Костова също трябваше да премине през три сета, за да преодолее първия кръг. Българката, която е №217 в ранглистата, победи американката Ейша Мохамед с 6:1, 3:6, 7:5 за 2.07 часа. Следващата й съперничка е чехкинята Дениса Алертова, която е поставена под №16 в квалификациите. Каратанчева единствена от българките не успя да стартира с победа в Мелбърн. Тя също изигра много оспорван мач, но допусна драматична загуби от румънката Ирина Бара - 5:7, 6:3, 5:7. Четвъртфиналистката от \"Ролан Гарос 2005\" водеше с 5:2 в третия сет, но пропусна мачбол и пропиля комфортния си аванс. Бара взе пет поредни гейма и спечели двубоя след 2.31 часа игра.", "date": "2018.01.11", "title": "Две българки преминаха първия кръг на квалификациите за Australian Open"}
{"url": "https://www.dnevnik.bg/bulgaria/2018/01/11/3110427_zastudiavane_shte_dovede_do_novo_zamursiavane_na/", "text": "В края на тази седмица ще започне влошаване на времето, като температурите ще се понижат и ще има превалявания – първоначално от дъжд, а след това и от сняг. Всъщност, се връщаме към нормалното зимно време, коментира в сутрешния блок на БНТ климатологът доц. Георги Рачев. По думите му неделя и понеделник ще бъдат най-студените дни с температури в сутрешните часове между минус 4 и минус 6 градуса. Между 18 и 20 януари през България се очаква да преминат два големи средиземноморски циклона. Те ще донесат валежи от дъжд, а в планините – от сняг. Голяма снежна покривка обаче не се очаква, като в София ще натрупа не повече от 2 до 5 см. От 22 януари ще премине голям антициклон и температурите ще се понижат, като към 26 януари се очакват до минус 10 – минус 12 градуса по високите части на планините. Георги Рачев предупреди, че влошаването на времето ще доведе до  допълнително замърсяване на въздуха . \"Антициклон със студено време предполага интензивно отопление и възможност за висока концентрация на замърсителите\", посочи той. По думите му смогът, който се наблюдаваше в столицата в последните дни е от \"лондонски\" тип (образува се на места с влажен въздух – бел.ред.). Климатологът посочи, че проблеми с качеството на въздуха има и през лятото, но през зимата той се вижда. Мерките, които столичната община планира при опасно високо замърсяване на въздуха, вижте  тук . За маските, които предпазват при мръсен въздух четете  тук .", "date": "2018.01.11", "title": "Застудяване ще доведе до ново замърсяване на въздуха, предупреждава климатолог"}
{"url": "https://www.dnevnik.bg/politika/2018/01/11/3110399_parlamentut_othvurli_predlojenieto_na_bsp_za/", "text": "Очаквано мнозинството в парламента отхвърли предложението на БСП премиерът Бойко Борисов да бъде изслушан в парламента заради ситуацията в страната, очакваните протести днес и убийствата от последните дни. Предложението бе отхвърлено с 100 гласа \"за\", 69 - \"против\" и 38 - \"въздържал се\". Зам.-председателят на парламентарната група на \"БСП за България\" Драгомир Стойнев обяви, че Борисо в е отговорен за националната сигурност и опозицията смирено го кани да разясни каква е ситуацията, тъй като хората са уплашени. Председателят на правната комисия и депутат от ГЕРБ Данаил Кирилов обясни, че предложението е неуместно - преди два дни имало заседание на Консултативния съвет за национална сигурност (КСНС) и въпросът бил коментиран; преди ден - имало пресконференция; а днес - щяло да има изслушване на ръководството на МВР в ресорната комисия в парламента. \"Целият преход носи вина за протестите в момента\", обясни лидерът на \"Воля\" и зам.-председател на парламента Веселин Марешки към БСП.", "date": "2018.01.11", "title": "Парламентът отхвърли предложението на БСП за изслушване на Борисов заради убийства и протести"}
{"url": "https://www.dnevnik.bg/bulgaria/2018/01/11/3110432_za_liliana_pavlova_dneshnite_protesti_sa_kato_da_se/", "text": "Дано Европа успее да разграничи кой протест за какво е. Това е малко като да се оплачеш на арменския поп\". С тези думи министърът на българското председателство на Съвета на Европейския съюз Лиляна Павлова коментира пред Би Ти Ви днешните  девет протеста, които ще се проведат в София.  Всички те съвпадат с официалното откриване на председателството, което ще се състои тази вечер в Народния театър \"Иван Вазов\". Според Павлова недоволствата засягат вътрешни проблеми и сега не бил моментът да се протестира. Тя уточни, че едва ли някой от пристигащите днес в България европейски политици ще се изненада от протестите, тъй като такива имало във всяка една държава. \"В Европа казват, че това е наш вътрешен проблем и тях не ги касае. За тях е важно да се справим добре с европрдседателството. Не може и не трябва да се занимаваме с тези локални проблеми. Сега трябва да обединим всички 28 членки на ЕС\", допълни тя. Павлова каза още, че е време да се спре споменаването на думата корупция всеки ден в телевизионните студия. По думите ѝ така \"ние сами се принизяваме\". Според нея трябва да се говори как да се преодолее този проблем.", "date": "2018.01.11", "title": "За Лиляна Павлова днешните протести са като да се оплачеш на арменския поп"}
{"url": "https://www.dnevnik.bg/skorost/2018/01/11/3110425_fotogaleriia_novi_orujiia_za_loveca_na_novi_klienti_na/", "text": "БМВ обнови може би най-нетипичните модел в своето портфолио - Серия 2 Актив Турър (вдясно) и Серия 2 Гран Турър. Вановете бяха приети студено от почитателите на марката, но пък намериха близо 400 хиляди клиенти за три години. Което е по-важно за бранда - над 70% от купувачите за пръв път си взимат BMW.", "date": "2018.01.11", "title": "Фотогалерия: Нови оръжия за ловеца на нови клиенти на БМВ"}
{"url": "https://www.dnevnik.bg/biznes/companii/2018/01/11/3110439_sviloza_vuzobnoviava_proizvodstvoto/", "text": "Комбинатът за производство на целулоза и хартия \"Свилоза\" в Свищов възобновява работа, съобщиха от фирмата. Това става двадесет дни след  спиране на производството, заради липса на суровина , породена от неизпълнен ангажимент на държавно горско предприятие. \"Поради предстоящото влошаване на климатичните условия и с цел намаляване на загубите и щетите за предприятието, предизвикани от липса на суровини, считано от 11.01.2018 г. се започна поетапно пускане на производствените съоръжения. За пълното възстановяване на работата на машините е необходимо технологично време от около една седмица\", се казва в съобщението. \"Свилоза\" е получила нови количества суровина, с които може отново да заработи, тъй като продължителното спиране на работа през зимата води до допълнителни разходи за отопление и поддръжка на неработещи съоръжения. Ръководството на дружеството е предприело действия по оценка на загубите от принудителното спиране на производството. Не се посочва дали фирмата ще търси обезщетение по съдебен път от Северозападното държавно предприятие. Ако поради различни причини доставките на суровина бъдат намалени, \"Свилоза\" може да спре отново, се подчертава в съобщението. Към момента Северозападното държавно предприятие, което е основен доставчик на компанията, не е изпълнило докрай договора си за доставка за 2016 година. Доставките за 2017г. също все още не са започнали.", "date": "2018.01.11", "title": "\"Свилоза\" възобновява производството"}
{"url": "https://www.dnevnik.bg/politika/2018/01/11/3110437_v_parlamenta_kletva_poloji_nov_deputat_ot_gerb/", "text": "На първото заседание на парламента клетва като народен представител положи Радослава Чеканска от ГЕРБ. Тя влиза в Народното събрание на мястото на съсобственика на \"Юнион Ивкони\" Ивайло Константинов, който  се отказа да е депутат от 10-и избирателен район Кюстендил , след като през октомври автобус на фирмата се обърна на магистрала \"Тракия\". Парламентът обаче продължава да работи с един депутат по-малко. Предстои групата на партия \"Воля\" да бъде попълнена - по думите на лидера Веселин Марешки - до края на месеца. В парламента трябва да влезе  Елена Аксиева , която е определена за народен представител от 16-и избирателен район - Пловдив, с решение на Централната избирателна комисия (ЦИК) от 3 октомври т.г.  Тя не е положила клетва досега, тъй като има бебе и кърми.", "date": "2018.01.11", "title": "В парламента клетва положи нов депутат от ГЕРБ"}
{"url": "https://www.dnevnik.bg/evropa/2018/01/11/3110428_edinstveno_evrofondovete_zadurjat_polsha_v_es_smiata/", "text": "Управляващите в Полша консерватори националисти биха се опитали да извадят страната си от Европейския съюз веднага щом тя стане нетен вносител в бюджета на блока. Това увери председателят на Европейския съвет и бивши полски премиер центрист Доналд Туск, цитиран от \"Франс прес\" и БТА. В интервю за полския либерален католически седмичник \"Тигодник повшехни\" Туск отбелязва, че много от ключовите решения на консервативното правителство във Варшава \"отговарят на интересите и очакванията на Москва\". Бившият полски премиер е основен съперник на управляващата партия \"Право и справедливост\" (ПиС) на Ярослав Качински. Той направи това изявление на фона на поредицата конфликти с ЕС, в които затъна Полша заради спорните си съдебни реформи, накарали миналия месец Брюксел  да задейства безпрецедентни наказателни процедури , отбелязва \"Франс прес\". \"За ПиС ползата от членството в ЕС се свежда до финансовата страна, без да се вземат предвид другите предимства като общия пазар, законовия ред, гаранциите за сигурността и т. н.\" казва Туск. \"Докато получените европейски средства надхвърлят вноската ни, членството, според тях, си струва. Допускам, че в деня, когато Полша стане част от нетните вносители, полските управляващи ще решат да попитат поляците дали все още искат страната им да остане в ЕС, а после ще се постараят да ги накарат да вярват, че трябва да се сбогуват с Евросъюза\", обяснява той своята позиция. Няма известен начин да се прогнозира кога Полша би могла да стане нетен вносител. За момента тя е най-големият бенефициент на европейски фондове със 7.1 милиарда евро през 2016 г., припомня АФП. В интервюто Туск изразява съжаление, че Брюксел е бил принуден да задейства чл. 7 от Европейския договор по отношение на Полша поради опасения, че създава \"системна заплаха\" за правовата държава. Той казва, че ПиС може да сложи край на кризата,  отказвайки се от промените , които въведе в съдебната система. \"Поведението към ЕС, опитите за създаване на отделна група на страните преки и непреки съседи на Русия, които все повече се отдалечават от западния център, отношението към либералната демокрация, към неправителствените организации, към независимостта на съдилищата и медиите, към половите малцинства - бих могъл да изброя още много въпроси, по които ПиС и Москва имат общи цели и сходни виждания\", подчертава в интервюто Туск. При все това той изтъква, че \"Брюксел все още храни огромни надежди (не говоря за доверието, което изчезна много отдавна),  че Полша ще остане в ЕС \".", "date": "2018.01.11", "title": "Единствено еврофондовете задържат Полша в ЕС, смята Доналд Туск"}
{"url": "https://www.dnevnik.bg/sport/2018/01/11/3110441_kevin_djurant_stana_vtoriiat_nai-mlad_igrach_s_20_000/", "text": "На 29 години и 103 дни Кевин Дюрант стана вторият най-млад играч в историята, отбелязал 20 000 точки в Националната баскетболна асоциация (НБА). Звездата на \"Голдън стейт уориърс\" премина гросмайсторската границата при загуба със 106:125 от \"Лос Анджелис клипърс\". Леброн Джеймс остава най-бързо достигналият 20 000 точки играч. Лидерът на \"Кливланд кавалиърс\" направи това през 2013 г., когато беше на 28 години и 17 дни. Преди това рекордът се държеше от Кобе Брайънт (29 години и 122 дни). Дюрант е 44-ият баскетболист, който преминава 20 000 точки в НБА, и едва петият, който го прави, преди да е навършил 30 години. Другите четирима са Джеймс, Брайънт, Уилт Чембърлейн и Майкъл Джордан. \"Човече, това е страхотна компания. Никога не съм мислел, че ще бъде редом до такива имена. Това е специален момент за мен, въпреки че никога целта ми на игрището не е била да броя колко точки съм вкарал. Не играя баскетбол заради това\", каза Дюрант след загубата от \"Клипърс\". Той изигра страхотен мач, но усилията му не бяха достатъчни в отсъствието на Стеф Къри и Клей Томпсън. Дюрант вкара шест тройки от седем опита и беше точен при 14 от 18-те си стрелби от игра. Отличната му игра обаче остана в сянката на блестящото представяне на Лу Уилямс. Гардът на \"Клипърс\" отбеляза рекордните в кариерата си 50 точки. Той реализира осем тройки, вкара 16 от 27-те си стрелби от игра и не сбърка нито веднъж при десетте си изпълнения от наказателната линия. Тайрън Уолъс също имаше солиден принос за успеха, след като се включи от пейката с 22 точки, шест борби и четири асистенции. Деандре Джордън завърши с дабъл-дабъл от 12 борби и 10 точки, а Монтрезъл Харел се отчете с 14 точки. \"Клипърс\" постигна 19-ата си победа от 40 мача от сезона и се доближи до зоната на плейофите в Западната конференция. \"Ножиците\" са точно под чертата, като изостават с една победа от осмата позиция, на която е \"Ню Орлиънс пеликанс\". \"Голдън стейт\" остава отборът с най-добри показатели в лигата - 33 победи и девет загуби. \"Хюстън рокетс\" е втори в Западната конференция с 29 победи и 11 загуби, следван от \"Сан Антонио спърс\" (28-14) и \"Минесота тимбъруулвс\" (27-16). На изток продължава да води \"Бостън селтикс\" с 33 победи и десет поражения. \"Торонто раптърс\" е втори с 28 спечелени от 39 изиграни срещи. \"Кливланд кавалиърс\" допълва челната тройка с 26 победи и 14 загуби.", "date": "2018.01.11", "title": "Кевин Дюрант стана вторият най-млад играч с 20 000 точки в НБА"}
{"url": "https://www.dnevnik.bg/bulgaria/2018/01/11/3110457_borisov_obeshta_100_mln_lv_za_zaplati_v_mvr_no/", "text": "Премиерът Бойко Борисов е обещал 100 млн. лв. за увеличение на заплатите на служителите на МВР. Това се разбра след среща в Министерския съвет на полицейските синдикати, част от ръководството на ведомството и Борисов, научи \"Дневник\". Парите трябва да бъдат отпуснати до две седмици. Планираните за днес протестни действия на синдикатите няма да бъдат отменени, но още утре председателят на най-голямата синдикална организация - Синдикална федерация на служителите на МВР (СФСМВР), Валентин Попов ще се срещне с управителния съвет на организацията. След срещата при Борисов синдикатите са отишли в МВР, където вероятно ще се обсъжда как да бъдат разпределени отпуснатите средства. От брифинга след срещата се разбра, че има възможност за увеличение на възнагражденията в системата с 10% от догодина. Зам. вътрешният министър Красимир Ципов уточни, че отпуснатите пари не са сделка, за да няма протести. В края на миналата година стана известно, че в държавния бюджет за 2018 г. са предвидени 55 млн. лв. повече за заплати на полицаите. Как да бъдат разпределени тези пари -  поравно  или  според заслуги,  скара синдикалните организации и ръководството на ведомството. Вътрешният министър Валентин Радев обаче заяви пред \"Дневник\", че  няма да отстъпи от решението си парите да се разпределят според заслугите на полицейските служители . Предстои да се разбере как ще бъдат разпределени тези 100 млн. лв., които обеща днес Борисов.", "date": "2018.01.11", "title": "Борисов обеща 100 млн. лв. за заплати в МВР, но полицейските протести днес няма да се отменят"}
{"url": "https://www.dnevnik.bg/kultura/2018/01/11/3110184_mousik-tchn_festivalut_kudeto_elektronikata_sreshta/", "text": "Какво е общото между световноизвестната виолончелистка Аня Лехнер,  пионера на българската електронна музика Симо Лазаров  и начинанията на тандема Робърт Уилсън - Лейди Гага? Това е фестивалът MOUSIKĒ-TÉCHNĒ, посветен на новите начини на музициране, който ще представи нови начини на музициране и богат спектър от български и чуждестранни съвременни композитори от 16 до 20 януари в Червената къща за култура и дебат. Под μουσῐκή (mousikḗ) в гръцката античност се е разбирало всяко изкуство, над което музите са имали власт, и особено поезията, изпълнена с музика, а под τέχνη (tékhnē) – всяко едно умение, занаят и професия, и най-вече тези, свързани с изкуствата. Под mousikḗ tékhnē се е разбирало в тесен смисъл \"практикуването на музика\", пишат организаторите от Департамент \"Музика\" на Нов български университет в лицето на известния композитор и музиколог проф. Георги Арнаудов. MOUSIKĒ-TÉCHNĒ ще изследва този проблем в ерата на дигиталния звук и новите виртуални музикални модели със серия концерти на световноизвестни изпълнители, презентации и ателиета за някои от най-интересните имена в съвременната класическа музика. Началото е на 16 януари, когато  ще представи рецитал с творби от ранния барок да наши дни: Тобиас Хюм, Карл Фр. Абел, Йохан Себастиан Бах, Лучано Берио, Валентин Силвестров и Георги Арнаудов. Дискът на Лехнер от 2017 г. \"Йероглифи в нощта\" с музика на съвременния украински композитор Валентин Силвестров е номиниран за \"Грами\" в категорията \"Продуцент на класическа музика\" в лицето на Манфред Айхер - основател на известната издателска компания ECM Records. В две вечери проф. Арнаудов, проф. Симо Лазаров и техни колеги от НБУ ще представят знакови творби на световноизвестни автори на електронна и компютърна музика, както и произведения на техни студенти. В първото събитие от серията  на 17 януари, ще прозвучат студийни записи на композитори като Пиер Анри, Симо Лазаров, Алехандро Иглесиас Роси, Лучиано Берио, тандема Лейди Гага/Боб Уилсън, Асен Аврамов/Любомир Младенов, а професорите ще говорят за значението им за съвременния звуков пейзаж. Втората вечер на 20 януари ще бъде концерт с музика на млади автори от програмите по електронна и компютърна музика на Нов български университет. Любопитна ще е и   на 18 януари на световноизвестния композитор и диригент   с произведения на Емерих Амбил, Стефан Веселинов, Валерия Крачунова, Мина Ефремова, Десислава Георгиева, Дарина Божилова и Стефан Драгостинов. Те ще бъдат изпълнени от проф. Милена Моллова – пиано, проф. Йосиф Радионов – цигулка, доц. д-р Десислава Щерева – пиано, Росен Идеалов – кларинет, и някои от младите автори.  ще има самостоятелен концерт на 20 януари с произведения на Паул Хиндемит, Васил Казанджиев, Йохан Себастиан Бах, Константин Илиев и Елиът Майлс Мак Кинли. Идеалов и Бояджиева имат над 20-годишна кариера на световната музикална сцена, а дискът им от 2012 г. \"Диалози\", който дава името на концерта, е носител на наградата \"Кристална лира\".", "date": "2018.01.11", "title": "MOUSIKĒ-TÉCHNĒ: Фестивалът, където електрониката среща класиката в изпълнение на световноизвестни музиканти"}
{"url": "https://www.dnevnik.bg/politika/2018/01/11/3110440_v_purviia_den_na_parlamenta_gerb_poiska_edinstvo_bsp_-/", "text": "Новата парламентарна сесия започна със слушане на химните на България и Европейския съюз (ЕС), след което последваха традиционните декларации за приоритетите на парламентарните партии. ГЕРБ призова за единство в името на националния интерес по време на европредседателството, а БСП обяви, че то ще бъде успешно, ако след него всички кажат, че корупцията намалява, а стандартът на живот е по-висок. Коалиция \"Обединени патриоти\" направи заявка, че управлението е стабилно и ще продължава да работи за доброто на хората, а ДПС отново поиска изваждане на националистите от властта и правителство, което работи по програма и с мнозинство, което да я реализира. \"Воля\" обяви, че ще работи за по-добър стандарт на хората, включващ доходи, сигурност и здравеопазване. ГЕРБ призова да се загърбят партизанските страсти  Зам.-председателят на ГЕРБ и шеф на парламентарната група на партията Цветан Цветанов се обърна към депутатите от всички партии с призив по време на европредседателството България да бъде чута. \"Трябва да говорим отговорно, да работим ползотворно и да се водим единствено от националния интерес на страната. Партизанските политически страсти няма как да допринесат за постигане на националните ни цели по време на българското председателство\", каза Цветанов. Той избори предстоящите европейски събития в страната, както и цитира приоритетите на европредседателството - икономическото развитие, работни места, растеж и конкурентоспособност, социалните политики на ЕС, изграждането на енергийния съюз и политиката за климата, сигурност и правосъдие и др. \"Приоритетите на ГЕРБ за следващите шест месеца се свеждат до законодателни инициативи за укрепване на обществения ред и сигурността, както и в сферата на образованието и пазара на труда и в сферата на здравеопазването и въвеждането на нов достъпен модел на здравни грижи. За нас задачата за справяне с корупцията няма алтернатива, поради което сме готови да дебатираме по спорните въпроси в закона за противодействие на корупцията и за отнемане на незаконно придобито имущество. Всяко протакане на антикорупционното законодателство обаче по същество работи в полза на корупцията и отлага във времето ефективната съдебна реформа. И тук започва да става за пореден път ясно кои са проводниците на стратегии за отлагане на антикорупционното законодателство\", каза още Цветанов. Очаква се утре парламентът да отхвърли ветото на президента Румен Радев върху антикорупционния закон, което вчера бе преодоляно в правната комисия с гласовете на ГЕРБ, ДПС и \"Обединените патриоти\". По отношение на външната политика Цветанов каза, че приоритети на европредседателството са присъединяване на страната ни към Шенген и еврозоната, както и европейска интеграция на Западните Балкани. \"Политическите и културните ни контакти с Турция все повече се оказват резултат на национално отговорна външна политика, а не на спорадични усилия на отделни партии. Дипломатическите ни ходове бяха посрещнати добре както от страните в региона, така и от европейските институции и техните лидери\", каза Цветанов. За БСП успешното председателство ще повиши стандарта на живот  Лидерът на БСП Корнелия Нинова обяви, че европредседателството е шанс за изчистване на образа на България, заради което партията щяла да бъде конструктивна, но нямало да мълчи. Според социалистите председателството ще бъде успешно при два резултата - накрая всички да кажат, че корупцията намалява, както и стандартът на живот на българите да се повиши. В началото на декларацията на социалистите Нинова изброи 10 новини от последните дни, сред които публикации в чужди медии за корупцията в страната, убийствата, предстоящите протести, информация за демографската криза и протекли санирани блокове и др. \"Топим се като народ, по-малко се лекуваме, обедняваме, образованието е по-лошо\", обобщи лидерът на БСП. БСП обяви своите приоритети за политическия сезон - нов модел на системите на здравеопазването и образованието, нова политика по доходите и борба с корупцията. Нинова призова управляващите да не ги наричат \"саботьори\", а да подкрепят ветото на президента Румен Радев върху антикорупционния закон. Тя каза още, че на 17 януари ще бъде внесен вотът на недоверие срещу кабинета \"Борисов 3\" заради провала при борбата в корупцията. За \"патриотите\" управлението е стабилно  Лидерът на \"Атака\" и шеф на парламентарната група на \"Обединените патриоти\" Волен Сидеров обяви, че по време на европредседателството ще бъде доказано, че управлението е стабилно, а патриотичната коалиция е надежден партньор. Той обяви, че и през следващите месеци с прагматични ходове ще се работи за доброто на хората, както за първи път по време на прехода кабинетът \"Борисов\" 3 повишил пенсиите. Той обясни още, че светът се променя и вече е възможно да си \"социален и десен\", когато има държавна грижа за хората. \"Нека обръщаме по-малко внимание на поръчковите писания в чужди и наши медии, които ни зареждат с мазохизъм и нихилизъм\", обяви още Сидеров. По думите му било крайно време да се излекуваме от тези болести и това нямало да стане с помощта на здравната каса, а зависело от нас самите. \"Бог да пази България, която днес пази цяла Европа\", пожела още Сидеров. За ДПС не е задължително да влезе в управлението  За пореден път лидерът на ДПС Мустафа Карадайъ поиска националистите да бъдат извадени от управлението. Той обаче даде да се разбере, че неговото преформатиране не значело \"задължително влизане на ДПС\" във властта. \"ДПС няма да участва в процеси \"Стани да седна\", каза още Карадайъ. По думите му управлението трябвало да разчита на програма за ускорено развитие и мнозинство, което да я реализира. ДПС призова партиите в парламента да комуникират на нормален европейски език, а не - с реч на омразата. Комфорт на правителството по време на европредседателството обаче нямало да бъде осигурен и нямало да има замитане на критики под килима. Карадайъ обяви още, че ДПС не си представя, че може да бъде постигнато трайно стабилизиране на Балканите без включване на Турция в този процес. По думите му страната ни може да представи като успешен българския етнически модел, чийто идеолог и създател е Ахмед Доган. Последен говори лидерът на \"Воля\" Веселин Марешки, който обяви, че партията му ще работи за възможности за повишаване на стандарта на хората. Това включвало по-високи доходи, по-добри здравеопазване и образование, сигурност и развитие на интелектуалните способности на хората.", "date": "2018.01.11", "title": "В първия ден на парламента ГЕРБ поиска единство, БСП - по-висок стандарт на живот, а ДПС - програмно правителство"}
{"url": "https://www.dnevnik.bg/evropa/2018/01/11/3110465_brekzit_bez_sdelka_moje_da_struva_na_velikobritaniia/", "text": "Великобритания може да загуби почти 500 000 работни места и 50 милиарда паунда инвестиции през следващите 12 години, ако не успее да договори търговско споразумение с Европейския съюз, показа доклад, поръчан от кмета на Лондон Садик Кан, предаде \"Ройтерс\". Cambridge Econometrics, консултантска компания в областта на икономиката, анализира пет различни сценария за излизането на Великобритания от ЕС, от най-твърдата до най-меката форма на Брекзит, и разглежда икономическия ефект върху девет сектора – от строителството до финансите. Според проучването при сценария, в който преговорите завършват без сделка, сферите, които ще пострадат най-много, са финансовите и професионалните услуги, които ще загубят 119 000 работни места в цялата страна. Следват науките и технологиите (-92 000) и строителството (-43 000), допълва \"Франс прес\". Само в Лондон изгубените работни места могат да достигнат 87 000, но при все това столицата ще пострада по-малко от останалата част на страната. \"Ако правителството продължава да се проваля в преговорите, можем да се насочим към загубено десетилетие на нисък растеж и ниска заетост\", предупреди кметът. Хан призова министър-председателя Тереза Мей да гарантира, че Великобритания ще избегне такъв изход чрез договаряне на споразумение, което да позволява на страната да остане в общия пазар и митническия съюз. Великобритания и ЕС скоро ще започнат много по-трудната задача да определят търговските си отношения, след като се споразумяха за по-широките условия на \"развода\" си миналия месец.", "date": "2018.01.11", "title": "Брекзит без сделка може да струва на Великобритания около 500 000 работни места"}
{"url": "https://www.dnevnik.bg/sport/2018/01/11/3110462_videopovtoreniiata_imat_budeshte_v_angliiskiia_futbol/", "text": "Технологията за видеоповторенията трябва да бъде приета за постоянно във Висшата лига, смята мениджърът на \"Челси\" Антонио Конте. В полуфиналния  мач за Купата на лигата между сините и \"Арсенал\"  технологията беше използвана, като три пъти съдията Мартин Аткинсън трябваше да разчита на помощ от видеоасистентите. През първото полувреме се наложи да бъдат гледани повторения заради сблъсък между Сесар Аспиликуета и Калъм Чембърс при корнер, както и при претенции на \"Арсенал\" за дузпа срещу Мейдланд-Найлс. И при двете положения последствия нямаше. В края на двубоя Сеск Фабрегас падна в наказателното поле след сблъсък с Дани Уелбек, но след кратко забавяне Аткинсън поиска помощ от  стаята за видеоповторения , откъдето му казаха, че дузпа няма. \"Мисля, че това е добро решение, защото така спорните положения ще намалеят. Често има оплаквания, а сега това ще се избегне. В много други първенства виждаме, че това е положителен пример\", обясни Конте. Нито веднъж реферът не гледа спорните положения на монитор край терена, с което не забави срещата. Въпреки това Антонио Конте смята, че продължението на срещата е било прекалено малко. \"Допълнителното време не беше достатъчно. Той се забави да поиска повторение на ситуацията с Фабрегас, а освен това лекарските екипи влизаха доста често\", добави италианецът, въпреки че срещата имаше четири минути добавено време. Първият полуфинал между двата лондонски съперника завърши 0:0 и всичко ще се реши в реванша на \"Емиратс\" на 24 януари. През седмицата технологията за видеоповторения беше изпробвана и в другия домашен турнир – Купата на Футболната асоциация (ФА). В двубоя между \"Брайтън\" и \"Кристъл палас\" от третия кръг имаше някои спорни моменти.", "date": "2018.01.11", "title": "Видеоповторенията имат бъдеще в английския футбол, смята Антонио Конте"}
{"url": "https://www.dnevnik.bg/sport/2018/01/11/3110467_grigor_dimitrov_iztegli_mnogo_dobur_jrebii_za/", "text": "Световният №3 Григор Димитров изтегли добър жребий за Australian Open. Българският тенисист ще започне първия турнир от Големия шлем срещу квалификант. При успех на старта във втория кръг той отново ще има за съперник играч, преминал през квалификациите. Димитров е водач във втората четвърт на схемата, в която другите поставени са №8 Джак Сок, №11 Кевин Андерсън, №15 Жо-Вилфред Цонга, №17 Ник Кириос, №18 Лука Пуи, №27 Филип Колшрайбер и №30 Андрей Рубльов. Първият поставен, срещу когото българинът може да се изправи, е Рубльов в третия кръг. Двамата се срещнаха предишния турнир от Големия шлем - US Open.  20-годишният руснак постигна неочаквана победа в три сета , а впоследствие стигна до четвъртфиналите, където загуби от бъдещия шампион Рафаел Надал. Кириос и Цонга са потенциални съперници на Димитров в осминафиналите, а в четвъртфиналите - Сок, Андерсън, Пуи и Колшрайбер. Димитров ще участва за осми пореден път в Australian Open. Миналата година световният №3 направи най-доброто си представяне в Мелбърн. Той достигна до полуфиналите, където  беше спрян от Надал в епичен петсетов мач. Другото много силно участие на българския тенисист в Австралия беше през 2014 г., когато на пътя му отново застана Надал, този път в четвъртфиналите, след обрат в четири сета. Тази година среща между Димитров и носителя на 16 титли от Големия шлем е възможна на фаза полуфинал. Световният №1 също изтегли добър жребий. В първия кръг той ще срещне 37-годишния доминиканец Виктор Ещрела Бургос, а при успех го очаква победителя от мача между аржентинеца Леонардо Майер и чилиеца Николас Хари. Първият поставен, който може да се изправи на пътя на шампиона в Мелбърн от 2009 г., е босненецът Дамир Джумхур (№28). В четвъртия кръг испанецът може да срещне №16 Джон Иснър или №24 Диего Шварцман. Другите поставени в първата четвърт на схемата са №6 Марин Чилич, №10 Пабло Кареньо Буста, №23 Жил Мюлер и №31 Пабло Куевас. Роджър Федерер започва защитата на титлата срещу словенеца Аляж Бедене. Ако преодолее първия кръг, петкратният шампион в Мелбърн ще играе с германеца Ян-Ленард Щруф или корееца Сун У Куон. Ришар Гаске (№29) e първият поставен, срещу когото може да се изправи рекордьорът по титли от Големия шлем. Милош Раонич и Сам Куери са потенциалните съперници на 36-годишния швейцарец в осминафиналите. Останалите поставени в най-долната четвърт на схемата са №7 Давид Гофен, №12 Хуан Мартин дел Потро, №19 Томаш Бердих и №25 Фабио Фонини. Изключително интересна се очертава третата четвърт, която предвещава интригуващи двубои още от началните кръгове. Водач в нея е поставеният под №4 Александър Зверев, който стартира турнира срещу италианеца Тома Фабиано. В третия кръг германецът може да срещне своя брат и миналогодишен четвъртфиналист Миша Зверев, шампиона от младежките финали на АТП Хьон Чун или набиращия скорост след завръщането си от контузия Танаси Кокинакис. В тази част на схемата попадна и носителят на рекордните шест титли в Мелбърн Новак Джокович. Сърбинът започва турнира с мач срещу американеца Доналд Йънг, а във втория кръг може да срещне Гаел Монфис. Шампионът от 2014 г. Стан Вавринка също попадна в третата четвърт. Той стартира срещу бившия №1 при юношите Рикардас Беранкис. Другите поставени в потока на швейцареца са №5 Доминик Тийм, №20 Роберто Баутиста Агут и №26 Адриан Манарино. Федерер е големият фаворит  на букмейкърите преди 106-ото издание на Australian Open, което започва в понеделник и ще продължи до 28 януари. Залози за успех на швейцарския ветеран се приемат при коефициент 2.75 (bet365). Надал е втори в списъка с коефициент 5.50, а веднага след него се нарежда Джокович с 6.00. Григор Димитров и Александър Зверев разделят четвъртата позиция. Техните шансове са оценени с коефициент 10.00. След третия и четвъртия в световната ранглиста букмейкърите поставят Дел Потро (15.00), Кириос (15.00), Гофен (19.00), Вавринка (26.00), Тийм (26.00), Раонич (34.00) и Чилич (34.00).", "date": "2018.01.11", "title": "Григор Димитров изтегли много добър жребий за Australian Open"}
{"url": "https://www.dnevnik.bg/sviat/2018/01/11/3110256_evropredsedatelstvoto_kakvi_zadachi_ostavi_estoniia_na/", "text": "Дигитално, дигитално, дигитално – това бяха трите ключови думи на  естонското председателство  на Съвета на ЕС, което приключи преди дни. Макар то да беше от типа \"базирано в Брюксел\", тоест срещите на върха да се провеждаха там, Естония  използва възможността да се рекламира  като цифровия шампион на Европа и съдейки по отзивите и организацията на председателството ѝ – успя  да укрепи и излъска имиджа си . Малката балтийска държава  хвърли усилия  в приемането на трите най-важни законодателни пакета в тази област –  геоблокирането ,  трансграничните продажби  и разпространението на аудио-визуално съдържание в ЕС. По първите две бе постигнат консенсус, но  Директивата за аудио-визуалните медийни услуги  остава за България. Естонците не успяха да сближат позициите на останалите държави от ЕС и по отношение на  бежанската криза , така че преговорите по повечето законодателни инициативи в тази област също ще бъдат водени от София. Задачата на страната ще бъде да задава дневния ред и да посредничи за намиране на решение, което да удовлетвори всички 28 членки на ЕС. Ето кои преговори ще трябва да бъдат организирани от България според предварителния отчет на  естонското председателство  за постигнатото през последните шест месеца. -   – макар по някои части от всеобхватните промени Естония да успя да придвижи дебатите напред, за България остават работата по реформата на  Дъблинската регулация ,  системата Eurodac  за взимане на пръстови отпечатъци и облекчаването на бюрократичните процедури. -   и  Бъдещето на прехраната и селското стопанство -  водещата инициатива е държавите членки да поемат по-голяма отговорност, когато решават как и къде да инвестират средствата си след 2020 г. - – председателят на Европейската комисия Жан-Клод Юнкер представи тази идея в последната си реч  \"За състоянието за съюза \". Сега 27-те държави трябва да разрешат официално стартирането на такива преговори (да дадат мандат на ЕС), целта на Юнкер е те да започнат през есента и да приключат до края на мандата му. -   в единния цифров пазар  и Директивата за  аудио-визуалните медийни услуги  - които целят да улеснят преноса на цифрово и аудио-визуално съдържание през граница, като едновременно с това защитава авторските му права. -   - тя определя нови правила за договорите между предприятия и потребители за предоставяне на цифрово съдържание и цифрови услуги. -   на стоки - която цели да улесни трансграничната онлайн търговия. -   – пакетът реформи за снижаване на риска за банките в ЕС остава в ръцете на България, след като по време на естонското председателство бе постигнато съгласие само по два пункта от него. -  и публикации – съветът обсъжда да даде на държавите членки възможността да предложат намалено ДДС за електронни книги и периодични издания. -   – пакет мерки, които ограничават възможностите за  измами с този вид данък  при трансграничните продажби и за създаване на единно европейско пространство по отношение на ДДС. -   – те ще обхващат данъчни консултанти, счетоводители, банки и адвокати, които изготвят и предлагат схеми за данъчно планиране за своите клиенти. -   – мерки, улесняващи доставчиците на услуги, да действат в различни държави от ЕС, премахвайки административните формалности. Сред тях е работата по създаването на  Европейска електронна карта за услуги . Тя ще позволява на доставчиците на бизнес услуги да поддържат връзка само с една институция в собствената си държава, която да снабдява с необходимата информация органите на други страни. -  (ACER) - тя съдейства на националните регулаторни органи при изпълнението на техните функции на европейско равнище и координира усилията им, когато това е необходимо. -  – целта е правната рамка срещу прането на пари да се подчини на общи принципи, за да затрудни съответно и финансирането на терористични организации, които разчитат на тази практика. -  - трябва да се установи работна група, която да проучи прогреса на програмата досега. -   – това е инструментът, използван за финансиране на общите разходи за военните мисии и операции на ЕС. -    и засилване на устойчивостта на обществата – предложението за ответни действия срещу хибридните заплахи бе направено от еврокомисията през 2016 г. и още е обсъждано от трите основни институции на ЕС. -    (Агенцията на Европейския съюз за мрежова иинформационна сигурност ENISA) - за която се предвижда да стане агенция за киберсигурност с повече правомощия. -   - целта е родителите и други лица, полагащи грижи, да могат по-лесно да съвместят трудовите си задължения със семейните. Тя предвижда минимални отпуски за гледане на дете (включително и за мъжете) и правото на гъвкаво работно време. -   - който ще реформира сферата на транспорта.", "date": "2018.01.11", "title": "Европредседателството: какви задачи остави Естония на България"}
{"url": "https://www.dnevnik.bg/photos/2018/01/11/3109838_fotogaleriia_posledni_shtrihi_ot_podgotovkata_za/", "text": "До последните часове на сряда течеше трескава подготовка на площада пред Националния дворец на културата (НДК) и пред Народния театър \"Иван Вазов\" за официалното откриване на европредседателството на България тази вечер. Снощи около НДК беше измито с 80-градусова вода. \"За да не замръзва\", обясни една от служителките по чистотата пред Би Ти Ви. \"Със студена вода ще замръзне, с топла - не\".", "date": "2018.01.11", "title": "Фотогалерия: Последни щрихи от подготовката за европредседателството"}
{"url": "https://www.dnevnik.bg/bulgaria/2018/01/11/3110396_kratki_novini_izdirvaniiat_za_tejko_prestuplenie_muj/", "text": "Около 19 ч. 52-годишният мъж , когото столичната полиция по-рано днес обяви за издирване, е отишъл сам в едно от районните управления на МВР. По данни на полицията името му е Пепи Стоянов и той е от столицата. Придвижвал се с лек автомобил \"Ситроен Ксара\", червен металик, С8389 НК. Тази сутрин към 8.35 часа е получен сигнал за настанена в болница 50-годишна жена. Тя е в тежко състояние, приета е с прободни рани по тялото. БНБ разреши сливането на \"Сибанк\" и ОББ Разрешението се издава при условие, че Обединена българска банка ще придобие цялото имущество на \"Сибанк\" и ще гарантира защитата на интереса на вложителите и кредиторите. Двете банки започнаха процеса на сливане още през август и вече функционират под общото име ОББ. Три различни грипни щама са регистрирани в Русе  Три различни грипни щама - \"Мичиган\", \"Хонконг\" и \"Ямагата\", са регистрирани в Русе от началото на зимния сезон, съобщава БТА. През декември 2017 г. първо е регистриран щамът \"Мичиган\" от група \"А\", а в двете седмици от началото на 2018 г. също и другите два, които са съответно група \"А\" и група \"В\". От Регионалната здравна инспекция в Русе информират, че засега в областта има общо само петима души с доказан грип. Заболеваемостта от грип и остри респираторни заболявания там засега е ниска - 106.94 на 10 000 души при средна стойност за страната от 114.76 на 10 000 души. Грипна епидемия се обявява, ако заболеваемостта достигне стойности от 250 на 10 000 души. Прогнозата на специалистите е, че това  може да се очаква в края на януари или началото на февруари .  Акция за събиране на стари гуми в \"Люлин\" и \"Връбница\" Домакинствата могат да предават стари гуми през следващите два дни – 12 и 13 януари в тези райони.Това е третата по ред инициатива на Столична община и Столичният инспекторат, с цел намаляване изхвърлянето на стари гуми до кофите за смет и минимизиране на възможността да бъдат изгаряни за отопление. На адресите, на които има разкрити временни стационарни пунктове, старите си гуми могат да предават всички желаещи, независимо от района по местоживеене. При предходните две акции, направени в районите \"Младост\" и \"Овча купел\", са били събрани близо 3000 гуми. Спортна зала за 1.2 млн. лева ще се строи в Ловеч Нова спортна зала ще бъде изградена в основно училище \"Проф. Димитър Димов\" в Ловеч. Проектът е на обща стойност 1.2 милиона лева и ще бъде финансиран по оперативна програма \"Региони в растеж\" (2014-2020 г.). Изграждането на залата е възложено на обединението ДЗДД \"Път МГА\" от Смолян. Договорът между общината и изпълнителя е подписа на 10 януари. Отново сигнал за бомба на летище \"София\" Обаждането е получено днес в 12.10 часа, съобщиха от пресцентъра на МВР.  Бомбена заплаха имаше и вчера , когато бяха евакуирани пътниците и от двата терминала. От пресцентъра на летището днес казаха за \"Дневник\", че то работи нормално и няма евакуация. Проверката е приключила около 13.40 часа, като нищо съмнително не е било открито. Пенсионери поискаха с протест 500 лв. минимална пенсия Те се събраха традиционно, както всеки четвъртък, в градинката между Народното събрание и Софийския университет. Десетки пенсионери обявиха, че държавата ги унижава и настояха за по-достоен живот. Техният протест беше  един от деветте, които се провеждат днес в София , в деня, в който България официално приема председателството на Съвета на Европейския съюз. Трусове с магнитуд около 5 на границата на Иран и Ирак Общо шест земетресения със сила от 5.5 до 5 по Рихтер са регистрирани на границата между Иран и Ирак тази сутрин, показват данни на Европейския средиземноморски сеизмологичен център. Първи е регистриран най-силният трус - в 6.59 ч. координирано европейско време. Епицентърът му е на 133 км източно от Багдад, на дълбочина 10 км. Не се съобщава за пострадали или разрушения. В Перник започва укрепването на опасен пътен надлез Община Перник е предвидила 1.65 млн. лева за укрепване и ремонт на пътния надлез \"Иван Вазов\" в центъра на града, над жп линията и шосето за Кюстендил, съобщи БТА. Миналата зима заради минусовите температури се повредиха бетонните части на надлеза, а контруктивните му елементи се оказаха частично износени. Заради лошото състояние на съоръжението сега има забрана за движение на товарни автомобили над 4.5 тона. ", "date": "2018.01.11", "title": "Кратки новини: Издирваният за тежко престъпление мъж се предаде"}
{"url": "https://www.dnevnik.bg/biznes/2018/01/11/3110492_vsiako_novo_namalenie_triabva_da_e_po-goliamo_ot/", "text": "Едно от най-честите нарушения, които комисията установява, е изкуствено повишение на цената за няколко дни последвано от рязко намаление. Този трик обаче лесно можело да се хване от фискалната памет на касовия апарат. Имало дори един случай, при който стоката след \"намалението\" се продавала по-скъпо, отколкото преди него.", "date": "2018.01.11", "title": "Всяко ново намаление трябва да е по-голямо от предишното"}
{"url": "https://www.dnevnik.bg/sport/2018/01/11/3110530_psj_e_posuvetval_igrachite_si_da_ne_hodiat_v_dubai/", "text": "Футболният клуб ПСЖ, който е собственост на катарската кралска фамилия чрез  \"Катар спортс инвестмънт\" , е посъветвал своите играчи да не ходят на почивка в Дубай, съобщава френското издание \"Екип\". Това се взима като превантивна мярка заради напрежението между Катар и страните от Обединените арабски емирства (ОАЕ). Отношенията на Арабския полуостров доведоха до пълна изолация на Катар от съседните ѝ страни и криза в Персийския залив. Страните от ОАЕ твърдят, че властта в Доха подкрепя световния тероризъм, след което прекъснаха всякакви дипломатически отношения. В момента не се извършват полети от Катар до ОАЕ, както и Саудитска Арабия, Египет и Бахрейн. Страните дори забраниха на самолети на Qatar Airways да навлизат във въздушното им пространство. Така в момента полети, които са за дестинации, намиращи се на запад, започват с излитане към въздушното пространство на изток или заобикаляне на север през Иран и Турция. Кризата в Персийския залив имаше и сериозен спортен оттенък. През ноември документи, разпространени от Global Leaks, разкриха, че Обединените арабски емирства имат план, чрез който да  дискредитират домакинството на съседната си страна на световното първенство по футбол през 2022 г.  По-късно  Саудитска Арабия забрани присъствието на катарски състезатели  на световното първенство по ускорен и блиц шах. Те разрешиха единствено шахматисти да се състезават под неутрален флаг. Според \"Екип\" емирът на Катар шейх Тамим бин Хамад ал Тани не гледа с добро око, ако футболисти от неговия тим ходят на почивка в Дубай. Страната е много популярна сред играчите на ПСЖ, особено докато в Европа е зима. Някои от звездите на парижкия клуб дори имат имоти в емирството. Въпреки кризата между ОАЕ и Катар компанията Fly Emirates продължава да спонсорира най-добрият френски отбор. Авиопревозвачът на Дубай има договор с ПСЖ до 2019 г., като наскоро беше обявено, че той няма да бъде прекратяване преждевременно. Fly Emirates дава по 25 милиона на година на ПСЖ, но от клуба поискаха условията да бъдат предоговорени, след като партньорството датира от сезон 2006-2007. От футболният клуб искат 55 милиона евро на година, колкото получава \"Челси\" от японския производител на автомобилни гуми Yokohama.", "date": "2018.01.11", "title": "ПСЖ е посъветвал играчите си да не ходят в Дубай заради напрежението между Катар и ОАЕ"}
{"url": "https://www.dnevnik.bg/sviat/2018/01/11/3110535_vashington_shte_krusti_na_boris_nemcov_ulicata_na/", "text": "Вашингон ще кръсти на опозиционера  Борис Немцов  улицата, на която се намира руското посолство. Членовете на общинския съвет на американската столица са гласували единодушно да почетат паметта на \" убития активист за демокрация \", писа Би Би Си. Немцов , който бе яростен критик на президента  Владимир Путин , бе застрелян през февруари 2015 г., прибирайки се в дома си в Москва. Мемориалът на мястото на убийството му често става обект на вандалски действия. \"Сегашният политически режим иска да изтрие паметта на баща ми, вярвайки – правилно, – че символите са важни и че те могат да вдъхновят промяна\", заяви дъщерята Жана Немцова пред общинските съветници във Вашингтон. Миналата година петима чеченци бяха  осъдени за убийството,  но семейството и поддръжниците на Немцов са на мнение, че истинския поръчител е  останал ненаказан . Лидерът на Либерално-демократическата партия  Владимир Жириновски  заяви, че американските власти \"правят мръсни номера\". Депутатът Михаил Дегтярев отвърна, че в такъв случай улицата, на която се намира посолството на САЩ в Москва, трябва да бъде кръстена \"Северноамериканска задънена улица\" в чест на външната политика на Вашингтон, пише ТАСС.", "date": "2018.01.11", "title": "Вашингтон ще кръсти на Борис Немцов улицата, на която се намира руското посолство"}
{"url": "https://www.dnevnik.bg/biznes/2018/01/11/3110545_telenor_namali_neustoikite_pri_predsrochno/", "text": "Мобилният оператор \"Теленор\" намали неустойките, дължими при предсрочно прекратяване на срочни договори за мобилни и фиксирани услуги на частни лица. От утре - 12 януари, клиентите на компанията вече ще плащат като неустойка за предсрочно прекратяване на договор не повече от три стандартни месечни абонамента независимо от срока на договора, който са подписали (12 или 24 месеца), а не всички оставащи вноски, както досега, съобщиха от компанията. В случаите, в които клиент е ползвал отстъпка от месечния абонамент обаче, той ще дължи и тази част от нея, която съответства на оставащия срок на договора. В случай на предсрочно прекратяване на договор клиентите, които са се възползвали от покупка на устройство на преференциална цена, ще дължат и част от отстъпката, която са получили, съответстваща на оставащия срок на договора. Отстъпката се равнява на разликата между стандартната цена на устройството в брой без абонамент към датата на покупката и цената (в брой или общата лизингова цена), която клиентът е платил при сключването на договора. Промените са валидни за частни клиенти, сключващи нови договори за мобилни или фиксирани услуги, както и за вече сключени договори, чийто срок към датата на промяната все още не е изтекъл. Занапред в договорите на клиентите вече ще са описани стойностите на всички параметри, които участват в образуването на неустойката и които са валидни към датата на сключването на договора, а именно – стандартен месечен абонамент за избрания от клиента абонаментен план и месечният абонамент с приложена промоционална отстъпка, ако има такава, стандартна цена на устройството (в брой, без абонамент), цена на купеното устройство (в брой или обща лизингова цена) с избрания от клиента абонаментен план, съответстващата отстъпка от стандартната цена на устройството, както и срок на договора. Новите правила за изчисляване на неустойките при прекратяване на срочен договор за мобилни и фиксирани услуги не важат за плановете \"Джуниър\" и \"Любимец\", ако в договора са предвидени фиксирани суми за неустойки при предсрочно прекратяване. \"Теленор\" информира, че активните му потребители в България са над 3.2 милиона активни потребители.", "date": "2018.01.11", "title": "\"Теленор\" намали неустойките при предсрочно прекратяване"}
{"url": "https://www.dnevnik.bg/evropa/2018/01/11/3110550_evropa_shte_bude_po-sigurno_miasto_ako_bulgariia_e_v/", "text": "Изключително съм доволен, че пъpвото в иcтоpията бългаpcко председателство най-сетне започна. Никога не cъм кpил пpивъpзаноcтта cи към Бългаpия. И донякъде cе чyвcтвам като част от вcяка cтъпка от европейския път на Бългаpия, още откакто подписах договора за присъединяването на cтpаната ви пpез 2005 г.\" Това заявява председателят на Европейската комисия Жан-Клод Юнкер в интервю за \"24 часа\". В разговора Юнкер посочва, че оттогава насам страната се е развивала и е просперирала и се е появило едно поколение хора, отдадени на Европа. По думите му България се държи като страна, основателка на ЕС, в много по-голяма степен от първоначалните основателки. Юнкер изразява задоволство от  водещата роля на български учени  в първия общ изследователски проект за отбрана, финансиран от Европейския фонд за отбрана. \"С премиера Бойко Борисов сме в сигурни ръце\", допълва Юнкер. За Шенген и еврозоната За членството на България в Шенген той коментира: \"България свърши своята работа и изпълни критериите за Шенген и присъединяването трябва да се случи възможно най-скоро... Европа ще бъде по-сигурно място, ако България е в Шенген\". Относно доклада по Механизма за сътрудничество и проверка той казва, че последният доклад за България от миналата година е бил позитивен и страната продължава да се придвижва напред в изпълнението на препоръките. По думите му \"върховенството на закона не е само български или румънски проблем\". За перспективата за присъединяване на България към еврозоната Юнкер коментира, че страната \"има един от най-ниските бюджетни дефицити в ЕС, публичният дълг е само 29% от БВП и националната валута вече е обвързана с еврото\". \"Ясно е, че България трябва да има ясна перспектива за присъединяване към еврозоната и аз напълно подкрепям това... Техническа, финансова и консултантска помощ вече е предвидена за България. Вярвам, че така ще помогнем да влезете в чакалнята на еврозоната и да направите още една крачка към пълно членство\", допълва той. За Западните Балкани  \"Заради опита си България може да предложи подкрепа и  насоки на съседите си . Вие сте преминали през това и сте написали своята история на успеха. Заради това и срещата на върха за Западните Балкани в София на 17 май е крайъгълен камък в усилията на тези държави да се доближат до ЕС\", заявява Юнкер. За популистите в Европа \"Не можем да си позволим да игнорираме  възхода на националистическите партии . Въпреки някои мнения, те не са победени и все още привличат много гласове навсякъде в Европа. Трябва да разберем защо хората са привлечени от тях... И нашият отговор е фокусиране върху нещата, които наистина имат значение – работните места, икономиката, социалната политика, сигурността. Но не става дума за повече Европа... а за Европа, която носи резултати по важните теми за гражданите. Точно върху това са фокусирани както водената от мен комисия, така и българското председателство\", отбелязва председателят на еврокомисията.", "date": "2018.01.11", "title": "Европа ще бъде по-сигурно място, ако България е в Шенген, заяви Юнкер"}
{"url": "https://www.dnevnik.bg/evropa/2018/01/11/3110558_evrostat_zamianata_na_obiknovena_s_led_krushka_shte/", "text": "Замяната само на една обикновена 60-ватова електрическа крушка с LED осветително тяло от 10 вата може да донесе на едно българско домакинство годишна икономия от 10 лева (5 евро). Това показват изчисления на Евростат за възможните спестявания на европейските домакинства при потреблението на електроенергия, на база цени за първата половина на 2017 г. Най-много, или около 15 евро годишно само от смяната на 1 обикновена крушка с LED осветление, могат да спестят домакинствата в Дания, Германия и Белгия, тъй като и цените на електричеството в тези три държави са най-високи в ЕС, отчита европейската статистика. Според анализа на Евростат цената на електроенергията в тези три държави, изчислена на база 100 киловатчаса, е 30 евро в Дания и Германия и 28 евро в Белгия. По този показател цената на електрическата енергия у нас е най-ниска в сравнение с целия ЕС - 9.6 евро за 100 киловатчаса. Сред държавите в ЕС с най-евтино електричество освен България са още Литва, Хърватия и Унгария - по 11 евро за 100 кВтч, Естония и Румъния - по 12 евро и Малта - 13 евро на 100 кВтч. Икономисвайте ток от \"нищото\" Като се има предвид, че в един средно статистически апартамент в България (2 стаи, кухня, коридори, баня, тоалетна), обитаван от четиричленно домакинство, има около 10 осветителни тела, икономисаната сума може да набъбне до 100 лева годишно при спазване препоръката на Евростат. Според изчисления на енергийни експерти близо 70 на сто от сметката на подобно домакинство през зимните месеци отива за отопление и затопляне на вода, a останалите около 30 процента се разпределят между охлаждане, готвене, миене на съдове, пране, осветление и други електроуреди. Енергийните експерти съветват също да икономисваме ток \"от нищото\" като изключваме от контактите всички електрически уреди, които не ползваме в момента, да използваме \"умно\" нощната тарифа, както и да изключваме фурната 10-15 минути преди финала на готвенето, с което можем да спестим около 20 на сто от потребяваното електричество. Освен това - оставени включени и работещи по 10 часа дневно телевизор, лаптоп и настолен компютър, както се случва в много домакинства - консумират общо около 1 киловат, или 365 киловатчаса на година, което е приблизително годишен разход от 70-80 лева, изчисляват още експертите./БТА", "date": "2018.01.11", "title": "Евростат: Замяната на обикновена с LED крушка ще спести 10 лв. годишно на домакинство (графика)"}
{"url": "https://www.dnevnik.bg/politika/2018/01/11/3110559_sled_kolednata_rech_na_dogan_bsp_shte_vnese_vota/", "text": "БСП ще внесе първия вот на недоверие срещу кабинета \"Борисов 3\" заради провала в борбата с корупцията без подписите на депутатите от ДПС. Решението е взето от ръководството на социалистическата партия вчера, като за него днес е бил информиран и лидерът на ДПС Мустафа Карадайъ. Това съобщи лидерът на БСП Корнелия Нинова пред журналисти в парламента днес. Преди празниците  БСП и ДПС се разбраха да внесат общ вот  на недоверие към правителството на 17 януари. Мотивите трябваше да бъдат уточнени вчера. От думите на Нинова днес се разбра, че БСП е решила да внесе вота сама след  коледната реч на почетния председател на ДПС Ахмед Доган , заради която имали принципни различия. Причините са две - думите на Доган, че в момента няма партия в страната, която да може да поеме отговорността за управлението, и призивът му да се пази стабилността. \"Ние сме анализирали това изказване и имаме принципно различие с него, запазвайки уважение\", каза още Нинова. По думите й не може да се твърди, че няма политическа сила, която да поеме управлението на страната, тъй като само преди няколко месеца партиите са се явявали на парламентарни избори. Освен това последните събития в страната доказвали, че правителството на Бойко Борисов не може да гарантира сигурност и стабилност. \"Дали ДПС ще ни подкрепи в дебатите и при гласуването е тяхно решение\", каза Нинова. В коментар на решението на БСП зам.-председателят на парламентарната група на ДПС Йордан Цонев обясни, че има решение на ръководството на движението не само за един вот на недоверие, заради което ДПС ще подкрепи този за корупцията, но със собствени мотиви. Той припомни, че е имало много срещи по темата с БСП, но днес Мустафа Карадайъ е бил информиран за това решение. \"Изкушавам се да кажа, че това действие доказва правотата на думите на Ахмед Доган. Защото ако нямаш коалиционна култура в опозиция, не може да имаш такава и в управление\", заяви Цонев. За да бъде успешен вотът на недоверие, са нужни 121 гласа. Депутатите на БСП и ДПС са 105.", "date": "2018.01.11", "title": "След коледната реч на Доган БСП ще внесе вота срещу правителството без ДПС (допълнена)"}
{"url": "https://www.dnevnik.bg/bulgaria/2018/01/11/3110488_tri_partii_prizovavat_stolichnata_obshtina_da_revizira/", "text": "Да, България\", ДСБ и \"Зелените\" призовават приватизационният договор за Витоша с \"Витоша ски\" да бъде ревизиран от управляващото мнозинство в столичния общински съвет и \"планината да бъде върната на гражданите на столицата\". Това стана известно на обща прескоференция, в която участваха Христо Иванов, председател на \"Да, България\", Атанас Атанасов, председател на ДСБ, и съпредседателят на \"Зелените\" Владислав Панев. Според тях приватизационният договор с \"Витоша ски\" (\"Юлен\" - концесионерът в Банско и \"Витоша ски\", имат един и същи номинален собственик - Георгиус Георгиу, зад него най-вероятно се крие председателят на Българската федерация по ски и основен акционер в Първа инвестиционна банка - Цеко Минев) не се изпълнява, което прави . \"Ние призоваваме да се ревизира договорът, за да може Столичната община да започне да прави политика, да бъдат заложени средствата, така че \"Витоша ски\" да възстанови съоръженията или да може да влезе нормален инвеститор. Имаме достатъчно причини, да сме наясно че общинският съвет няма да предприеме нищо, че няма да бъде измислена политика, включваща гражданите. Затова правим заявка, че ние ще започнем такъв дебат, ще създадем платформа за провеждането на такава дискусия, така че самото общество да изготви тази визия. Витоша и общината са в плен на олигархични интереси. Освобождаването на Витоша е битка и за освобождаването на София\", обяви Христо Иванов. Общинският съветник от ДСБ Марта Георгиева прочете декларация, която ще бъде представена на общинския съвет. В нея се настоява в бюджета, който общината ще гласува, да бъдат предвидени средства за премахване на старите съоръжения, да се подобрят транспортните връзки до планината, както и да започне публична дискусия за развитието на туризма в планината. \"На нея да бъдат обсъдени възможностите за изработването на цялостен план за развитието на ски и други спортове, проучване на възможностите за нови писти и връзка между съществуващите без излишна сеч и премахване на морени\", заяви още Георгиева. Тя разказа за бездействието на Столичната община през години във връзка с неизпълнението на договора от страна на \"Витоша ски\". Христо Иванов заяви, че кметът на София така че Витоша да бъде върната на гражданите на София. \"Тя не е кмет на София, а обслужвващ персонал на премиера Бойко Борисов и на неговите приятелчета\". \"Ние искаме да насърчим софиянци да си поискат Витоша обратно. За да може столичани да използват планината за спорт. В някакъв смисъл управлението на Витоша е огледало за начина, по който се управлява София\", заяви Атанас Атанасов. Съпредседателят на \"Зелените\" Владислав Панев заяви, че София се утвърждава като туристическа дестинация, благодарение на лоукост полетите. \"От това печелят хиляди - собственици на апартаменти, на хотели, ресторанти, кафенета, транспортният бизнес, както и работещите там. Имаме какво да предложим на гостите на столицата за уикенд туризъм. Трябва да можем да задържим хората и цяла седмица, и да се връщат. Това може да стане, ако използваме правилно даденостите си. Витоша е една от тях. Отварянето ни към планината ще увеличи двойно възможностите за туризъм. Според мен е задължително да свържем линиите на метрото с лифтовете, които тръгват към планината. Това ще означава огромни нови приходи за частния сектор, свързан с туризма\", заяви Панев.", "date": "2018.01.11", "title": "Три партии призовават Столичната община да ревизира договора с \"Витоша ски\""}
{"url": "https://www.dnevnik.bg/biznes/2018/01/11/3110607_obiaveni_sa_konkursi_za_plajove_krai_slunchev_briag_i/", "text": "Министерство на туризма търси концесионери за два от най-атрактивните плажа по Черноморието - \"Слънчев бряг-север\" и \"Несебър-юг\". Срокът за подаване на оферти е един месец, а спечелилите ще получат правото да стопанисват двата плажа в продължение на 15 г., съобщи  capital.bg . В публикуваните в последните дни обявления на туристическото министерство се търсят концесионери и за две по-малки ивици в Св. Влас и парка \"Росенец\", намиращи се в близост до хотел на Валентин Златев и обект, сочен като \"лятна резиденция\" на почетния председател на ДПС Ахмед Доган. Това става след като миналия месец депутатите извадиха плажовете от новия Закон за концесиите, който влезе в сила на 1 януари, а ресорният за туризма вицепремиер Валери Симеонов предупреди, че така големите плажовете ще продължат да отиват в силови групировки и близки до ДПС фирми. За плажа \"Слънчев бряг-север\", чиято площ надхвърля 147 хил. кв. м се иска минимална такса от 1.375 млн. лв. годишно и гаранция за участие в процедурата в размер на 962 хил. лв. С по 40% в крайната оценка ще тежи годишното концесионно плащане и най-ниската цена за шезлонг и чадър, а останалите 20% са за инвестициите и подобряването на облика на плажа. Оферти се събират до 9 февруари. За разположения върху 57 хил. кв. м плаж \"Несебър-юг\" държавата иска поне 247 хил. лв. годишно. Кандидатите за Несебър ще бъдат оценявани по същите критерии, но тежестта на инвестициите ще е по-малка - 10%, за сметка на концесионната такса и цените на чадърите и шезлонгите. Правителството развали концесиите за двата плажа през 2016 г., а управлението им и досега според вицепремиера Симеонов, е свързани с хора от силовите групировки от миналото. До 6 февруари се намират оферти за ивицата \"Св. Влас- болницата\", стопанисвана досега от дружеството \"Тера тур сървиз\", свързано с президента на \"Лукойл България\" Валентин Златев. \"Тера тур сървиз\" е инвеститор и в намиращия се на първа линия до плажа комплекс \"Риу Хелиос Парадайз\", построен на мястото на бившия белодробен санаториум в Св. Влас и има  проект за строителство на втори обект  в същия район. За най-малкия плаж в настоящата процедура - \"Росенец-север\", наддаването също е един месец. Ивицата е с активна площ от 9200 кв. м като кандидатите ще трябва да плащат минимална концесионна такса от 8975 лв. Плаж \"Росенец-север\" се намира в едноименния парк край Бургас и е в съседство с частен имот върху нос Чукалята,  който медийни разследвания определят като \"лятна резиденция\" на почетния председател на ДПС Ахмед Доган.", "date": "2018.01.11", "title": "Обявени са конкурси за плажове край Слънчев бряг и Несебър"}
{"url": "https://www.dnevnik.bg/sport/2018/01/11/3110608_sharapova_se_zavrushta_v_melburn_s_mach_sreshtu_46-ata/", "text": "Шампионката от 2008 г. Мария Шарапова ще се изправи срещу германката Татяна Мария в първия кръг на Australian Open. Рускинята ще изиграе първия си мач в Мелбърн от 2016 г., когато даде положителна допинг проба. Шарапова и Мария се намира на съседни позиции в световната ранглиста. Носителката на пет титли от Големия шлем е №46, а 30-годишната й съперничка се намира една позиция по-напред. Шарапова ще запише 14-ото си участие в Australian Open. Освен титлата през 2008 г. тя има още три финала - през 2007, 2012 и 2015 г. Последното й участие приключи в четвъртфиналите след загуба от Серена Уилямс. При успех носителката на пет титли от Големия шлем ще играе с Варвара Лепченко или поставената под №14 Анастасия Севастова. Потенциална съперничка на Шарапова в третия кръг е шампионката в Мелбърн от 2016 г. Анжелик Кербер, а в осминафиналите - световната №3 Мугуруса. В тази втора четвърт на основната схема попаднаха още французойките Каролин Гарсия и Кристина Младенович, финалистката от US Open Мадисън Кийс и хърватката Миряна Лучич-Барони, която миналата година стигна до полуфиналите в Австралия. Миналогодишната финалистка Винъс Уилямс и голямата надежда на швейцарския тенис Белинда Бенчич ще се изправят една срещу друга в най-интригуващия двубой от първия кръг на Australian Open. Уилямс преследва първата си титла в Големия шлем от 2008 г. Тя направи страхотно възраждане през 2017 г., като игра финал на Australian Open и \"Уимбълдън\", след като не беше достигала до мач за титла от Шлема от 2009 г. В Мелбърн 37-годишната американка загуби от своята сестра Серена, която няма да защитава титлата си, тъй като не е достатъчно подготвена след раждането на първото си дете. В Лондон на пътя на Винъс Уилямс към трофея застана Гарбине Мугуруса. Уилямс, която е поставена под №5, ще участва за 18-и път в Мелбърн. За 20-годишната Бенчич предстоящото участие ще е пето поредно. Тя ще изиграе първия си мач в Големия шлем от миналогодишния Australian Open, когато отпадна в първия кръг. Швейцарката пропусна почти целия минал сезон и изпадна до №318 в ранглистата. Тя обаче се завръща в Големия шлем в отлична форма, след като спечели три поредни турнира от по-ниските категории, а след това  с Роджър Федерер триумфираха в \"Хопман къп\". Световната №1 Симона Халеп започва турнира с мач срещу участващата с \"уайлд кард\" Дестани Аява. В третия кръг румънката може да срещне двукратната шампионка от \"Уимбълдън\" Петра Квитова, а другите фаворитки в първата четвърт са №6 Каролина Плишкова и №9 Джоана Конта. Водачка в долната половина на схемата е Каролин Вознячки. Световната №2 стартира срещу румънката Михаела Бузарнеску. В нейната четвърт попаднаха две от претендентките за титлата - Коко Вандеуей и Йелена Остапенко, като среща на датчанката с някоя от двете е възможна на четвъртфинал. Шампионката от US Open Слоун Стивънс ще играе в първия кръг с китайката Шуей Джън. В потока на американката до четвъртфиналите попаднаха няколко солидни имена, сред които световната №4 Елина Свитолина, Дария Касаткина и Шуей Пън. Турнирът при жените се очертава като един от най-непредвидимите в последните години. Този път нито една от тенисистките не е изявен фаворит. Шансовете на Халеп, Плишкова и Свитолина са оценени най-високо от букмейкърите - 8.00 (bet365). След тях се нареждат Кербер, Мугуруса и Вознячки с коефициент 11.00. Залози за титла на Шарапова се приемат при коефициент 12.00, а на Квитова, Конта или Кийс - 19.00.", "date": "2018.01.11", "title": "Шарапова се завръща в Мелбърн с мач срещу 46-ата в света"}
{"url": "https://www.dnevnik.bg/evropa/2018/01/11/3110476_evrokomisiiata_predlaga_da_se_vlojat_1_mlrd_evro_v/", "text": "Европейската комисия планира да вложи 1 млрд. евро в изграждането на европейска инфраструктура от суперкомпютри, съобщи пресслужбата на институцията. Суперкомпютрите са необходими за обработката на все по-големи обеми от данни и носят ползи на обществото в много области - от здравеопазването и производството на енергия от възобновяеми източници до безопасността на автомобилите и киберсигурността, се посочва в съобщението. В момента европейските учени и промишлеността все по-често обработват данните си извън ЕС, тъй като наличната изчислителна мощност в съюза не отговаря на потребностите им. Тази липса на независимост застрашава неприкосновеността на личния живот, защитата на данните и търговските тайни, както и собствеността върху данните, особено при приложения с чувствително съдържание, посочва Еврокомисията. Новата структура - съвместното предприятие EuroHPC, ще придобие, изгради и внедри в цяла Европа инфраструктура от високопроизводителните изчислителни технологии (HPC). Предприятието ще подпомага също така програма за научни изследвания и иновации, която ще разработва технологии и машини (хардуер), както и приложения (софтуер) за тези суперкомпютри. Приносът на ЕС в EuroHPC ще бъде около 486 млн. евро по актуалната многогодишна финансова рамка. Със същата сума ще се включат и държавите членки и асоциираните държави. До 2020 г. общо около 1 млрд. евро публично финансиране ще бъдат инвестирани, а частните членове на инициативата ще се включат и с непарично участие. Еврокомисарят по цифровизацията Мария Габриел коментира: \"Суперкомпютрите могат да ни помогнат да развием персонализирана медицина, да пестим енергия и да се борим по-ефективно срещу изменението на климата.\" Ползите от суперкомпютрите Високопроизводителните изчислителни технологии помагат например при ранната диагностика и лечение на заболявания или разработването на нови терапии на основата на персонализираната и прецизна медицина. HPC се използват също така в случаи на мащабни природни бедствия за прогнозиране на движението на урагани или симулиране на земетресения. Инфраструктурата EuroHPC ще осигури на европейската промишленост и особено на малките и средните предприятия (МСП) по-добър достъп до суперкомпютри за разработването на иновативни продукти. Благодарение на суперкомпютрите циклите на производство на автомобили могат да бъдат скъсени от 60 на 24 месеца. Високопроизводителните изчислителни технологии имат значение и при разработването на сложни криптиращи технологии, проследяването и отговора на кибератаки, ефективната киберкриминалистика или ядрените симулации.", "date": "2018.01.11", "title": "Еврокомисията предлага да се вложат 1 млрд. евро в европейски суперкомпютри"}
{"url": "https://www.dnevnik.bg/sviat/2018/01/11/3110645_v_ungariia_shte_ima_parlamentarni_izbori_na_8_april/", "text": "Унгарците ще гласуват за парламент на 8 април, каза президентът Янош Адер през държавната агенция MTI, цитиран от \"Ройтерс\". Изборите са редовни - те трябваше да се проведат през април или май тази година, но досега не беше насрочена дата. Премиерът  Виктор Орбан  и неговата партия \"Фидес\" се очаква да спечели убедително вота с преднина пред националистите  от \"Йоббик\"  според последните проучвания, а социалистите вероятно ще са трети. През 2014 г. Орбан получи мнозинство в парламента, а сега според едно от проучванията може да получи повече от тогавашните 45% от вота. Ако получи резултат, близък до 52% от бюлетините (според няколко проучвания, цитирани от Kozvelemenykutatok.hu, цитирани от \"Блумбърг\"), това може да му осигури до две трети от местата в законодателния орган (който има общо 199 депутати). \"Главният въпрос е дали \"Фидес\" ще спечели с просто или конституционно (две трети) мнозинство\", казва Атила Тибор Над, анализатор в Центъра за честен политически анализ в Будапеща, цитиран от агенцията. \"Не виждам никаква заплаха от опозицията, която ще се боричка помежду си за най-добрата позиция на подгласник.\" Същите проучвания отреждат на  \"Йоббик\"  и социалистите съответно 17 и 11 на сто от вота.", "date": "2018.01.11", "title": "В Унгария ще има парламентарни избори на 8 април"}
{"url": "https://www.dnevnik.bg/sviat/2018/01/11/3110681_brjuksel_iska_socialnite_mreji_da_premahvat_nezakonno/", "text": "Незаконното съдържание в социалните мрежи трябва да бъде сваляно до два часа след публикуването му – това заяви еврокомисарят Димитрис Аврамопулос на среща с техни представители. Нужно е компаниите да инвестират повече в автоматизирано откриване, да обменят информация с правоприлагащите органи, каза Аврамопулос, за да може да се предотврати използването на тези платформи от терористи. Срещата с главните изпълнителни директори и високопоставени представители на онлайн платформи относно борбата с незаконно съдържание се проведе в Брюксел по инициатива на българския еврокомисар  Мария Габриел . \"Рамката на нашите действия е ясна: ние искаме премахването на  незаконно онлайн съдържание,  но това да става при зачитане на баланса между сигурността и защитата на гражданите и свободата на изразяване\", посочи комисар Габриел. Според заместник-председателя на Еврокомисията  Андрус Ансип  \"онлайн платформите са основният портал за разпространение на онлайн информация, но те носят отговорността да осигурят сигурна среда за своите потребители\". Комисар Вера Йоурова призова за създаването на свободна от омраза Европа. Тя подчерта, че Кодексът на поведение за борба с нелегалната реч на омраза в онлайн пространството, обявен преди година и половина, показа успешно сътрудничество между компаниите, регулаторите, НПО и потребителите.", "date": "2018.01.11", "title": "Брюксел иска социалните мрежи да премахват незаконно съдържание до два часа"}
{"url": "https://www.dnevnik.bg/photos/2018/01/11/3110647_fotogaleriia_nad_100_dushi_poiskaha_s_protest/", "text": "Над 100 души се събраха на мирна демонстрация с искане Истанбулската конвенция за справяне с домашното насилие да бъде ратифицирана и от България.", "date": "2018.01.11", "title": "Фотогалерия: Над 100 души поискаха с протест ратификация на Истанбулската конвенция"}
{"url": "https://www.dnevnik.bg/sport/2018/01/11/3110594_barselona_privleche_kolumbiiski_centralen_zashtitnik/", "text": "Централният защитник Йери Мина е второто ново попълнение на \"Барселона\". 23-годишният колумбиец пристига на \"Камп ноу\" от бразилския \"Палмейрас\" срещу 11.8 милиона евро. Договорът на Мина е за пет години и половина и влиза в сила веднага. Каталунците обявиха, че клаузата за откупуване на колумбийския бранител е 100 милиона евро. През уикенда \"Барселона\" привлече и  Филипе Коутиньо от \"Ливърпул\"  за рекордните за 142 милиона паунда. Бразилецът стана вторият най-скъп футболист в света след Неймар, който беше продаден от каталунците на ПСЖ за 222 милиона евро през лятото. \"Йери Мина идва в \"Барселона\", за да подсили още дефанзивната ни линия. Той ще внесе физическо присъствие с ръста си от 1.95 метра, но също така е бърз и добре боравещ с топката бранител. В Бразилия той често използваше отличната си игра с глава, за да вкарва голове\", написаха от \"Барселона\" за новото си попълнение. С екипа на \"Палмейрас\" Мина записа 33 мача от 2016 г., в които реализира осем гола. Преди това той игра в колумбийските \"Индепендиенте\" (Санта Фе) и \"Депортиво\" (Пасто). За националния тим на Колумбия бранителят има девет срещи и три гола. Привличането на Мина идва след спекулациите, че \"Манчестър сити\" следи французина Самюел Юмтити. В момента бранителят е контузен и се очаква да се върне в началото на февруари. Каталунците са много близо и до това да продадат халфа Арда Туран на \"Истанбул Башакшехир\". Треньорът на турския тим Абдула Авджъ вече обяви сделката за сигурна. \"Барселона\" заема първото място в Ла Лига, като има аванс от девет точки пред втория \"Атлетико\" (Мадрид). След 18 кръга каталунците водят с 16 точки пред големия си съперник и настоящ шампион \"Реал\" (Мадрид). Те имат и най-добрата защита в испанското първенство, с допуснати едва седем попадения. В четвъртък вечер  \"Барселона\" приема \"Селта\"  на \"Камп ноу\" в осминафинален мач реванш за Купата на краля. Първият двубой на \"Балаидос\" завърши 1:1.", "date": "2018.01.11", "title": "\"Барселона\" привлече колумбийски централен защитник"}
{"url": "https://www.dnevnik.bg/ot_vas/novini_ot_vas/2018/01/11/3110354_zimni_svetlini_v_palmovata_gradina_na_frankfurt/", "text": "От декември до януари в Палменгартен - ботаническата градина на Франкфурт - има посещения след 5 вечерта, когато временно поставени инсталации и светлини преобразяват градината. Това е стара и много добре поддържана ботаническа градина в самия град, разположена малко на север от реката, но заедно с парка е заобиколена от околните сгради.", "date": "2018.01.11", "title": "Зимни светлини в Палмовата градина на Франкфурт"}
{"url": "https://www.dnevnik.bg/sviat/2018/01/11/3110685_ekvador_e_dal_grajdanski_nomer_na_asanj/", "text": "Основателят на \"Уикилийкс\" Джулиан Асанж, който от над пет години се укрива в посолството на Еквадор в Лондон, е получил граждански идентификационен номер от южноамериканската страна, съобщиха ДПА и Ройтерс. Номер 1729926483 отговаря на провинция Пинчинча в централната част на Еквадор, съобщава  в. \"Ел универсо\" , цитиран от БТА.  Според информацията, която се позовава на \"надеждни източници\", на Асанж може да е бил издаден и паспорт. Агенция \"Ройтерс\" е открила регистрация на \"Джулиан Пол Асанж\" в гражданския регистър на Еквадор, който включва само еквадорски граждани. \"Ел универсо\" пише, че при въвеждане на този номер в данъчната служба на страната излиза името му. Според изданието номерът е бил получен на 21 декември 2017 г. Говорител на регистрационните служби отказа да коментира дали това означава, че той е получил гражданство. След публикуването на информацията еквадорското министерство на външните работи заяви, че няма да отговаря на \"слухове, изкривена или извадена от контекста информация\" по случая на Асанж.  Австралиецът живее в малък кабинет в еквадорското посолство, след като Кито му предостави убежище през 2012 година, когато Швеция го разследваше за сексуални престъпления. Шведските власти  оттеглиха обвиненията , но Асанж посочва, че се страхува да не бъде арестуван и екстрадиран в САЩ заради публикуването на поверителни документи за войните в Ирак и Афганистан на онлайн платформата.  Британското правителство отхвърли отправена от Еквадор молба да предостави дипломатически статут на основателя на  \"Уикилийкс\" . Това съобщи днес \"Гардиън\", като се позова на говорител на Форин офис, предаде ТАСС. \"Правителството на Еквадор отправи наскоро молба на г-н Асанж да бъде предоставен дипломатически статут тук, във Великобритания. Обединеното кралство не одобри тази молба и не преговаря по въпроса\", цитира изданието говорителят. Той добавил, че както знаят властите на южноамериканската страна, единственият начин за Асанж проблемът да бъде решен е да напусне посолството и да се изправи пред съда.", "date": "2018.01.11", "title": "Еквадор е дал граждански номер на Асанж"}
{"url": "https://www.dnevnik.bg/sviat/2018/01/11/3110699_erdogan_poiska_lichna_sreshta_s_merkel/", "text": "Турският президент Реджеп Тайип Ердоган иска лична среща с германския канцлер Ангела Меркел, за да поправят обтегнатите отношения на страните си. Това заяви турският външен министър Мевлют Чавушоглу, цитиран от ДПА, на среща с германски журналисти късно снощи.  По думите на министъра Ердоган би искал да покани Меркел в Турция, след като приключат преговорите за сформиране на ново германско правителство, или евентуално самият той да пътува до Германия.  Германско-турските отношения пострадаха тежко след  опита за преврат срещу Ердоган  през 2016 година. Турският лидер  обвини Германия , че приютява поддръжници на живеещия в САЩ мюсюлмански проповедник  Фетхуллах Гюлен , който според него стои зад пуча. Оттогава Турция арестува редица германски граждани по обвинения, свързани с тероризъм.  Напоследък обаче Анкара опитва да нормализира отношенията и германският външен министър Зигмар Габриел покани Чавушоглу в родния си град Гослар миналия уикенд. Ердоган няколко пъти е разговарял по телефона с Меркел и германския президент Франк-Валтер Щайнмайер, посочи дипломатът.  Най-острите търкания между двете страни са свързани със задържането на германския журналист Дениз Юджел, който от близо единайсет месеца е в турски затвор, без да са му предявени обвинения. / БТА", "date": "2018.01.11", "title": "Ердоган поиска лична среща с Меркел"}
{"url": "https://www.dnevnik.bg/zdrave/2018/01/11/3109350_kak_ucheni_uspiaha_da_otgledat_funkcionirashti_muskuli/", "text": "От няколко години екипът на проф. Ненад Бурсач от Университета \"Дюк\" в САЩ работи по култивирането на мускулни клетки в лабораторни условия. През 2015 г. учените се доближават до целта, като успяват да възпроизведат функциониращи изкуствени клетки от истински човешки мускулни клетки, но едва в края на 2017 г. постигат и оригиналната си цел - да ги създадат \"от нулата\". Революционният метод на Бурсач може да помогне в лечението на редица генетични и хронични заболявания, свързани с мускулна дистрофия, включително болестта на Хънтингтън и диабет. Научната разработка е публикувана в първата седмица на 2018 г.  в журнала Nature  и е цитирана от списанието \"Уайърд\". Раз, два... Мускулните клетки в човешкото тяло са три вида - скелетни, сърдечни и гладки. В лабораторията по биомедицинско инженерство на \"Дюк\" работят конкретно върху скелетните - тези, благодарение на които човешкото тяло извършва волеви движения. Съкращението на другите два вида е неволево, т.е. неконтролируемо и това не са тъканите, от които са съставени например бицепсът и трицепсът. Трудността в репликирането на скелетните мускулни клетки идва от това, че освен просто да съществуват, трябва да \"умеят\" и да реагират на различни външни импулси и стимули. При предишните опити учените взимали биопсия с размерите на грахово зърно от естествената мускулна тъкан на човек и след това отглеждали нови идентични клетки, използвайки същата основа. Но този метод при пациенти с мускулна дистрофия, при които и без инвазивната намеса на учените мускулите намаляват и изчезват, не е нито желателен, нито желан, нито пък е етичен, коментира ръководителят на лабораторията по биомедицинско инженерство Ненад Бурсач. Освен това се оказало, че чрез биопсия отглеждането на нови клетки става твърде бавно и трудоемко. ...засилка...  Целта на учените била да намерят други клетки, които да свършат същата работа, но по-щадящо за пациентите и по-бързо за целите на потенциалното проучване и лечение. Разбира се - концентрирали се върху стволовите. Безвредно за участниците в експеримента извлекли големи количества кожни и кръвни клетки, които препрограмирали в стволови, след това - и в мускулни. Използвали плурипотентни стволови клетки (такива, които могат да се трансформират в много други видове клетки) и генетично ги програмирали да произвеждат големи количества протеин, наречен Pax-7. Това ги превърнало в преходни миогенни тела, които след известно време добиват формата и функциите на зрели, съкращаващи се мускулни клетки. Постигането на функционалност на една самостоятелната клетка обаче не е достатъчно. За да произведат цели работещи мускулни влакна, на учените са им необходими милиони такива клетки, подредени в специфична форма. Отнело им около пет седмици да направят от единичната клетка около 1000 нови преходни миогенни клетки, но пък оттам сравнително бързо прогресирали до милиони и милиарди. \"Заготовките\" след това били излети в цилиндрични калъпи, направени от гел от естествения белтък фибрин, който се съдържа в големи количества в кръвта. Там те узрели и се свързали помежду си, формирайки триизмерната структура на мускулното влакно. ...скок!  След това, за да проверят дали изкуствените влакна наистина работят, Бурсач и колегите му ги трансплантирали в гърбовете на мишки, и оставили малки отвори, покрити с прозрачен материал, през които да ги наблюдават. Тъканите не само оцелели, но дори се адаптирали и вписали идеално сред останалите естествени муслкулни влакна на мишките. Следили жизнеността и активността им през цялото време - изглеждали и се държали съвсем като истински. Учените открили и още една радостна способност на лабораторните мускулни клетки, сходна на истинските - да се регенерират. В изкуствените влакна се формирали специални депа от клетки, от които тъканите черпели нови клетки за възстановяване след натоварване или травма. При опитите за възпроизводство на клетки от биопсии тези депа били много оскъдни и нефункционални, докато със стволовите опити резервите били изобилни. И пак.  Обаче изкуствените мускулни влакна от стволови клетки имат една слабост, по която сега ще работят Бурсач и екипът му. Проблемът е буквално в слабостта им или в малката сила, която успяват да генерират - те са по-незрели и по-немощни от естествените влакна, а също и от тези, отгледани от биопсия. Според ръководителя на проекта обаче това не пречи на научните цели, за които ще се ползват засега тези изкуствени тъкани. С тях биомедицинските инженери ще могат да изследват всяка мускулно дегенеративна болест отблизо, както и да експериментират с генетични и регенеративни терапии, но без да се налага страдащите от подобни заболявания да даряват от плътта си.", "date": "2018.01.11", "title": "Как учени успяха да отгледат функциониращи мускули в епруветка"}
{"url": "https://www.dnevnik.bg/evropa/2018/01/11/3110702_fainenshul_taims_bulgariia_slaga_spirachka_na/", "text": "След като от май 2013 г. досега в България се проведоха три парламентарни избора и президентски вот, страната се намира в период на относително политическо спокойствие, пише в. \"Файненшъл таймс\". В момент, когато  България поема председателството на ЕС , се е установило своеобразно неофициално примирие както в правителството, неспокойна коалиция между дясноцентристи и десни националистически партии, така и между властите и социалистическата опозиция. Никой не иска да клати лодката и да злепоставя страната, докато тя е на европейската сцена, коментира вестникът. \"Националистическата десница няма да разруши управляващата коалиция\", предвижда Кънчо Стойчев, ръководител на \"Галъп интернешънъл\". \"Защо не? Отчасти, за да не навреди на българския имидж по време на европредседателството – но още повече, защото се наслаждава на вкуса на властта.\" Според български политически коментатори и дипломати в София \"Коалицията е достатъчно силна, за да задържи социалистите. Освен това, дори и социалистите не искат да жертват българското европредседателство заради своята изгода\", коментира дипломат пред \"Файненшъл таймс\". Спокойствието е от полза за премиера Бойко Борисов, който рядко пропуска възможност да подчертае, че неговата основна грижа е стабилността на българската държава. Партньорите на България в ЕС например биха искали да видят повече напредък в съдебната реформа, борбата с корупцията и модернизацията на полицията, здравеопазването и образованието, пише вестникът. \"Няма парализа, но няма и апетит за реформи\", коментира Огнян Шентов, политически анализатор от Центъра за изследване на демокрацията в София. \"Борисов не иска да предизвиква никакви вълни по време на българското европредседателство. През следващите шест месеца всичко, което би разочаровало хората или би предизвикало улични протести, ще се избягва.\" В статията се отбелязва, че дългосрочното благоденствие зависи от по-енергичен подход към реформите. Споменават се данните на Световната банка, че доходът на глава от населението е 47 процента от средния за ЕС, което прави България най-бедната страна в съюза, и че производителността ще трябва да расте с поне 4 процента годишно през следващите 25 години, за да достигне средните стойности в ЕС. Заради емиграцията и ниската раждаемост населението на България, което в момента е 7.1 милиона души, се е свило с около една пета от 90-те години до сега. Коалицията дойде на власт след изборите през март, спечелени от Борисов, което му донесе трети мандат като премиер. Тъй като неговата партия ГЕРБ спечели само 95 места в 240-местния парламент, Борисов реши да сформира коалиция с \"Обединени патриоти\", съюз на три десни националистически партии, който получи 27 места, припомня вестникът. Решението предизвика изненада не само заради войнствения национализъм на \"Обединени патриоти\" и расизма, изразяван от някои от членовете му, но и защото водещите фигури в съюза имат проруски възгледи, които са необичайно явни дори и за България, поддържаща силни икономически и културни връзки с Русия, коментира \"Файненшъл таймс\". и с Българската социалистическа партия, както и с Движението за права и свободи - партия, която представлява българското етническо турско малцинство. Руското влияние се забеляза скоро след изборите, когато управляващата коалиция съживи идеята за изграждане на атомна електроцентрала в Белене. Проектът, в който има широко руско участие, започна по времето на бившия комунистически режим през осемдесетте години. Той бе прекратен при предишното водено от Борисов правителство през 2012 г. на основание, че е твърде скъп и ненужен. Бивш полицейски началник и кмет на София, 58-годишшният Борисов доминира в българския политически живот от толкова дълго време, че понякога е трудно човек да си представи политическата сцена без него, коментира изданието. Според някои анализатори това е знак, че той може би обмисля да се кандидатира на следващите президентски избори през 2021 г. Последните избори за президент през 2016 г. бяха спечелени от Румен Радев, който бе подкрепен от социалистите. Радев използва позицията си, за да критикува правителството на Борисов, че прави твърде малко за борбата срещу организираната престъпност и корупцията, допълва изданието. По подобен начин предшественикът на Радев Росен Плевнелиев използва възможността да говори яростно срещу руските опити за разделяне на Европа. Според Кънчо Стойчев Борисов ще се кандидатира за президент, макар наскоро да отрече да има подобни намерения. Мисля, че ще служи на страната по-добре като президент. Ще има малко или никакви отговорности за икономическата политика. В момента няма никакви реални реформи в тази област\", допълва Стойчев. Най-големият въпрос е дали наследникът на Борисов, евентуално Томислав Дончев, политик от ГЕРБ и един от четиримата вицепремиери, ще се заеме сериозно с необходимите реформи. \"Доверието в нашето общество е ниско, смята Шентов. Не става въпрос само за нас или за Балканите, за целия посткомунистически регион. В подходящите условия това би била здравословна доза недоверие. Но доверието в публичните институции е сериозен въпрос. То е бариера за доброто управление във всяко общество. Трябва да се преодолее с истински реформи, но в момента в България ситуацията не е такава.\"", "date": "2018.01.11", "title": "\"Файненшъл таймс\": България слага спирачка на реформите заради европредседателството"}
{"url": "https://www.dnevnik.bg/sport/2018/01/11/3110560_nikolai_iliev_i_bivsh_zam-ministur_na_finansite/", "text": "Кандидатът за президент на Българския футболен съюз (БФС) Любослав Пенев представи днес екипа, с който ще работи. Бившият нападател се обяви за единствената реална алтернатива на Борислав Михайлов, който ще се бори за четвърти мандат начело на БФС. Третият кандидат, който заяви намерение да участва в изборите, е  бившият президент на \"Черноморец\" Ивайло Дражев. Основното име в екипа на Пенев е бившият му съотборник в националния отбор Николай Илиев. Първият българин, играл в италианската Серия А, е бил спортен мениджър и председател на управителния съвет на \"Левски\", както и шеф на дирекция \"Спорт\" в бившата Държавната агенция по младежта и спорта (ДАМС). Другите членове на екипа, които бяха представени днес, са дългогодишният адвокат на ЦСКА Радостин Василев, бившият заместник-министър на финансите Любомир Дацов и футболният мениджър Атанас Стоилов, който в момента е треньор на третодивизионния \"Чепинец\" (Велинград). \"Футболният съюз в момента е една пирамида с върха надолу. Тази пирамида ще бъде обърната с върха нагоре. Това ще стане с много работа, много работа, много работа - и от мен, и от екипа. Ще разчитам много на екипа, защото аз съм отборен играч\", каза Пенев на пресконференция. Той обясни, че в екипа му ще има още хора, но техните имена ще бъдат обявени в бъдеще. \"И живот и здраве, на конгреса, като обявим новия изпълком\", допълни бившият нападател на ЦСКА, \"Валенсия\" и \"Атлетико\" (Мадрид). \"Ще имаме модерен футболен съюз. Във всеки един отдел ще има професионалисти - юристи, финансист, спортен директор, административен директор. Това са хора, които са висококвалифицирани и отговарят на изискванията на футболния съюз\", каза още Пенев. Той заяви, че зад него \"не стои абсолютно никакъв кръг\". \"Стига с кръгове, квадратчета, с триъгълници. Зад мен и с мен е моят екип\", допълни кандидатът, който беше издигнат от  аматьорския тим \"Черногорец\" (Ноевци) . Пенев обяви, че има \"мащабен, изключително сериозен и професионален проект\". \"Този проект се състои от три части - краткосрочна стратегия за три години, средносрочна за седем години и дългосрочна за десет години\", каза той, без да обясни в детайли какво включват отделните части на проекта му. По думите му българският футбол върви стремглаво надолу, а настоящото ръководство на БФС подпомага този процес. \"Минаха 14 години и се хвалим с една база. Ако трябва да чакаме 14 години за още една база, трябва да сгъваме цирка и да си тръгваме.\" \"Когато станах селекционер на националния отбор, казах, че сме на дъното. Сега вече сме на дъното на дъното. Така че работата става още по-сложна, но нас това не ни плаши\", продължи Пенев. \"Тогава обещах, че ще се работи. Това се случи и ние изплувахме. За съжаление управляващите изхвърлиха целия този труд на боклука\", каза още кандидатът за президент на БФС.", "date": "2018.01.11", "title": "Николай Илиев и бивш зам.-министър на финансите влязоха в екипа на Любослав Пенев"}
{"url": "https://www.dnevnik.bg/bulgaria/2018/01/11/3110490_niakolko_versii_okolo_ubiistvoto_na_petur_hristov/", "text": "Три дни след показното убийство на бизнесмена Петър Христов МВР и прокуратурата пазят пълно мълчание за разследването. Не са известни и нови подробности. Очаква се днес повече информация да даде ръководството на вътрешното ведомство или главният прокурор Сотир Цацаров, които са поканени на извънредното заседание на вътрешната комисия в парламента. Извършителят все още се издирва. Разследващите работят по няколко версии за разкриване на извършителя на покушението -  от оказаното от Христов съдействие на МВР за разкриване на тежки криминални престъпления, през личния му живот и близостта с ГЕРБ до мотиви, свързани с бизнеса му. \"Наглите\" и \"Килърите\" Публично информация за оказано от Христов съдействие на полицията се появи във връзка с групата за отвличания \"Наглите\" и престъпното сдружение за мокри поръчки \"Килърите\". Това бяха две от знаковите акции в мандата на Цветан Цветанов като вътрешен министър. Всички операции тогава задължително имаха имена.  Във вторник Цветанов потвърди информацията, че Христов е съдействал на полицията за разкриване на \"Наглите\".  Зам.-председателят на ГЕРБ допусна, че убийството на Христов е ответна реакция на престъпното сдружение. Той допълни, че когато е бил вътрешен министър, е имал възможност да се подпомага с гражданската позиция на Христов за разкриване на тежки криминални престъпления. Бандата \"Наглите\" в продължение на три години отвлече 12 души, уби двама, поиска почти 40 млн. евро откуп. Групата бе задържана през 2009 г. А осъдени бяха четирима души. Двама от тях, Любомир Димитров–Гребеца ( осъден на 10 години затвор - бел. ред.)  и Ивайло Евтимов–Йожи (осъден на 18 години затвор - бел. ред.), поискаха миналата година да бъдат предсрочно освободени, но след медиен шум това не се случи. В затвора са още Прокопи Прокопиев-Поли Културиста и Даниел Димитров-Данчо Релето, и двамата осъдени на по 18 години затвор. По информация на \" Капитал \" от Христов е започнало разплитането на случая. Той е човекът, който завежда в МВР основния свидетел срещу групата - Валентин Михайлов-Ихтиманския, чиито показания помагат за арестите на членовете ѝ, а той става защитен свидетел по делото.  Според Тихомир Безлов от Центъра за изследване на демокрацията обаче версията с \"Килърите\" е по-вероятна, защото те са осъдени доживот и се смятат за професионалисти, а \"Наглите\" са по-скоро автоджамбази. Бандата за мокри поръчки \"Килърите\" бе разбита през 2010 г. Съдебният процес започна следващата година и в крайна сметка в затвора отидоха четирима души. С доживотна присъда без замяна бяха наказани соченият като ръководител на престъпната група Петър Стоянов-Сумиста, Георги Вълев и Васил Костов-Кеца. Наложеното на Янко Попов-Туцо наказание бе затвор от 10 години.  Четиримата бяха признати за виновни за две убийства -  на търновския адвокат Петър Лупов и на шуменския бизнесмен Румен Рачев, както и за палежи, взривове, побои, лихварство и незаконни оръжия. Във финалните си думи по делото на първа инстанция Георги Вълев говори за Христов, информира Би Ти Ви. Според адвокатите, участвали в делото, Христов не е коментиран в съда, но в защитното си слово Вълев казва: \"До ареста ми бях представител на Рагин за Великотърновския регион. В момента тази длъжност се заема от брата на бизнесмена Петър Христов, основен спонсор на ГЕРБ и особено близък с вътрешния министър, както и с премиера, като дружбата им датира, според г-н Христов, още от времето на СИК, тъй като той беше представител на СИК за Велико Търново и голяма част от Северна България.\" Името на Петър Христов се споменава и в друго дело срещу съдия Славчо Петков, изправен пред Темида за подкуп. Тогава свидетел е бившият шеф на антимафиотите във Велико Търново Орлин Тодоров. \"Орлин Тодоров заяви пред съдебния състав, а Димитър Манолов – брат на Петър Христов, също разпитван като свидетел – потвърди, че Орлин Тодоров след напускането на ГДБОП работи във фирмата на Петър Христов. Това беше в този период, в който Орлин Тодоров беше обвиняем, после подсъдим. Междувременно, докато беше подсъдим, се пенсионира от МВР – нещо, което е изключително интересно. Там в този период се коментираше дело, по което той е изнасял класифицирана информация именно на Петър Христов. И Димитър Манолов го потвърди\", заяви адвокат Иво Найденов пред Би Ти Ви. Личния му живот и политическите контакти Друга версия води до личния живот на Христов, за която споменаха и шефът на СДВР Ивайло Иванов и директорът на \"Национална полиция\" Христо Терзийски в понеделник след убийството. Те обаче не посочиха никакви подробности за това.  Връзката на Христов с Цветан Цветанов бе потвърдена във вторник от зам.-председателя на ГЕРБ. Според него бизнесменът не е имал политически амбиции. Христов не е членувал в ГЕРБ, а е бил неин симпатизант. Правил е дарение за партията от 30 хил. лв. през 2007 г. покрай изборите за евродепутати. За последните пет години Христов е имал договори с държавата за 50 млн. лв., информира \"24 часа\", позовавайки се на информация от агенцията за обществени поръчки. Чрез основната си фирма - \"Политрейд кънстракшън\" ЕООД, Христов е спечелил търг с възложител община Велико Търново за 1.8 млн. лв. за саниране на блок в града. Договорът е бил изпълнен миналата година, показва справка на сайта за търгове. Сходна обществена поръчка фирмата, където участва Христов, печели и в Свищов за малко над 1 млн. лв. Санирането е извършено в края на миналата година.  Повече за фирмите му и кой беше Петър Христов четете  тук . Камерите на местопрестъплението От репортажа на Би Ти Ви се разбира, че има камера точно където е бил застрелян Христов. Тя обаче гледа в друга посока, а не към тази, от която са дошли куршумите. Извършителят е стрелял от намиращия се в непосредствена близост строеж. Свидетели са видели как е влязъл в строежа и посоката, към която е тръгнал след престъплението. Той е бил с маска. Полицията е иззела всички камери в близост, включително и тези от мол \"България\", съобщава \"24 часа\", като се позовава на работещи в сградите, от които са искани записите. Столичната община също е предоставила всички записи от камерите си в района - от устройствата в подлеза, през които според свидетели е избягал убиецът, но и от тези, които следят трафика по бул. \"България\". Две от частните камери на офиси на метри от престъплението обаче били неработещи.", "date": "2018.01.11", "title": "Няколко версии около убийството на Петър Христов"}
{"url": "https://www.dnevnik.bg/bulgaria/2018/01/11/3110740_za_ognian_gerdjikov_promiana_na_konstituciiata_zaradi/", "text": "Идеята на ГЕРБ от края на миналата година за  промени в Конституцията,  свързани с разследването на приватизационните сделки, за които давността е изтекла, е възможна, но само ако страната се откаже от текста във върховния закон, че е правова държава. Това мнение изрази в днешния брой на в. \"Сега\" бившият служебен министър Огнян Герджиков. В момента той оглавява Консултативния съвет по законодателство към председателя на 44-ия парламент. Според Герджиков подобно действие . Причината - \"не може институти, които са със столетна, дори хилядолетна история в правото, като института на давността, да бъдат премахнати, и то с обратна сила\". Той обаче уточни, че няма давност на престъплението, ако някоя приватизационна сделка е сключена противоправно. В началото на ноември миналата година от ГЕРБ обявиха, че планират промени в Наказателния кодекс, които да увеличат давността за престъпления, свързани с приватизацията,  от 10 на 47 години . Тогава председателят на комисията по правни въпроси в парламента Данаил Кирилов заяви, че управляващата партия щяла да се поучи от неуспеха с текстовете за премахване на давността за престъпленията по времето на комунистическия режим. Такива текстове бяха приети през септември 2015 година, но Конституционният съд ги отмени. Първоначално идеята на ГЕРБ срещна подкрепата на лидера на основната опозиционна партия БСП – Корнелия Нинова. След това обаче тя поиска  левицата да включи свои текстове  по промяната на Конституцията, като през това време избухна скандалът  с участието ѝ в приватизацията на \"Техноимпекс\".  В крайна сметка  Нинова се отказа да подкрепи промените , за които са нужни гласовете на поне 180 депутати. Според Герджиков , тъй като \"подобно нещо наистина ще злепостави България в очите на цивилизования свят\". Той добави, че в новия антикорупционен закон не всичко е премислено. Герджиков изрази надежда, че парламентът няма да подходи по обичайния начин и механично да го прегласува след наложеното му вето от президента Румен Радев. Така нямало да има никакви промени по закона. \"За съжаление това, което констатирам за законодателството ни, е надмощието на популизма над професионализма. Това се забелязва в много посоки и не е от днес. То е силно изразено и не бива да се търпи да продължава повече така. Дава се видимост за загриженост към хората, а се правят популистки законодателни предложения, които са нетърпими от гледна точка на правото\", каза още Герджиков.", "date": "2018.01.11", "title": "За Огнян Герджиков промяна на Конституцията заради приватизацията е правен абсурд"}
{"url": "https://www.dnevnik.bg/sviat/2018/01/11/3110731_tunis_izprati_2000_voinici_da_paziat_institucii_ot/", "text": "Не спада напрежението в Тунис - в редица градове продължават сблъсъците между демонстранти и полицаи, на третия ден от протестите срещу мерките за строги икономии, предвиждани от властите, предаде \"Франс прес\". Според \"Ройтерс\" арестуваните от сряда вечерта насам са най-малко 300 души, а от самото начало на протестите в понеделник - близо 600. Тунизийското министерство на отбраната съобщи, че над 2000 войници са разположени из страната, за да защитават \"суверенните институции\", банки и пощенски станции, пише Анадолската агенция. \"Ройтерс\" цитира свидетели, които разказват, че в Тала, край границата с Алжир, войници са били изпратени, след като протестиращи запалили сградата на агенцията за национална сигурност и принудили полицията да се оттегли от градчето. Това налага и влизането на армията в града. Демонстрации имаше и в разположения в Северен Тунис курорт Сус.  От понеделник в страната продължават социални вълнения, малко над седем години след началото на Арабската пролет, която свали от власт управлявалия 22 години Зин ел Абидин бен Али. Миналата седмица мирни демонстранти протестираха на места срещу поскъпването и бюджета, предвиждащ строги икономии, както и срещу повишаването на данъците. Властите призовават за разбиране, че \"ситуацията е извънредна и страната изпитва трудности\". \"Вярваме обаче, че 2018 г. ще е последната трудна година за тунизийците\", каза премиерът Юсеф Шахед, цитиран от Би Би Си. През 2015 г. страната му взе от Международния валутен фонд заем от 2.9 милиарда долара срещу ангажимент за реформи. В северозападния град Силиана младежи хвърляха снощи камъни и коктейли \"Молотов\" по служители на реда и направиха опит да нахлуят в сградата на местен съд. Полицията отвърна със сълзотворен газ. Нови размирици имаше и в бедната централна област Касрин, където тийнейджъри се опитват да блокират пътища със запалени гуми и замерват с камъни полицаи. Десетки  демонстранти излязоха на улиците  в Тебурба на 30 км западно от столицата, където предния ден бе погребан човекът, починал по време на нощните сблъсъци в понеделник. Полицията използва големи количества сълзотворен газ, заяви местен жител. Местни медии съобщиха за подобни сцени и в предградия на Тунис, пише \"Франс прес\", цитирана от БТА.  При посещение в Ел Батан близо до Тебурба вчера премиерът Юсеф Шахед осъди \"вандалските\" действия, които според него \"обслужват интересите на корупционните мрежи, като отслабват държавата\". Той обвини лявата партия Народен фронт, обявила се против бюджета. В сблъсъците през нощта срещу сряда бяха ранени 49 полицаи, а 237 души бяха арестувани, съобщиха властите, без обаче да информират за броя на пострадалите демонстранти. Най-малко десет различни района в Тунис са засегнати от демонстрациите. Не всички са съпроводени от насилие - в столицата студенти протестираха в театъра, преди да тръгнат към вътрешното министерство. Очаква се голяма демонстрация, планирана за петък. ", "date": "2018.01.11", "title": "Тунис изпрати 2000 войници да пазят институции от протестиращите"}
{"url": "https://www.dnevnik.bg/bulgaria/2018/01/11/3110748_obrazovatelnoto_ministerstvo_moje_da_stimulira_priema/", "text": "Министерството на образованието и науката (МОН) въвежда два допълнителни коефициента за диференцираното финансиране на обучението във висшето образование, се вижда от  проекта, публикуван  за  обществено обсъждане  в портала за обществени консултации на правителството.  Първият е за приоритетни професионални направления с намаляващ прием, като целта е да бъде насърчен приемът по тези специалности там, където няма достатъчно интерес от страна на кандидат-студентите. Вторият коефициент е само за обучения, провеждани по професионални направления в следните области с нисък икономически статус: Видин, Враца, Кърджали, Смолян и Ловеч, където има филиали на държавни висши училища, като целта е да бъде подпомогнато обучението там. Министърът на образованието Красимир Вълчев предлага да отпаднат допълнителните преференции за професионалните направления \"Информатика и компютърни науки\" и \"Комуникационна и компютърна техника\", защото в резултат на насърчаващ механизъм приемът по тях беше увеличен през последните две учебни години, а това дава възможност за устойчиво планиране на по-голям брой на приеманите студенти занапред. Предвижда се по-висок прием за професионалните направления \"Математика\", \"Педагогика на обучението\", \"Религия и теология\", \"Физически науки\", \"Химически науки\", \"Енергетика\", \"Материали и материалознание\" и \"Химически технологии\". Целта е да се обезпечи необходимостта на пазара на труда с кадри, завършили тези специалности. С промените се предвижда още да не се предлага за утвърждаване прием за неприоритетни професионални направления, за които максимално допустимият брой на приеманите за обучение студенти и докторанти е под 15. Друга промяна е свързана с възможността за прием на повече студенти във висши училища, които обучават по професионално направление \"Туризъм\", но според експерти в министерството това ще стане само в някои региони като Варна и Бургас. Тази мярка се налага от необходимостта от ръководни и изпълнителски кадри за туристическата индустрия в България. Идеята е да се регулира приемът, респективно финансирането на определени професионални направления, в които дадено висше училище не успява да се конкурира успешно с останалите. Увеличава се и броят на осигурените от България места за обучение на българи от чужбина в държавните висши училища и научни организации за образователно-квалификационните степени \"бакалавър\" и \"магистър\" от 1000 на 2000. За първенците на националните олимпиади по български език и литература и за първенците на випуски на средни и висши училища в райони с компактно население от българска народност в Украйна, Молдова, Сърбия, Румъния и Казахстан местата се увеличават от 15 на 30. За образователната и научна степен \"доктор\" увеличението е от 20 на 40 места, а за следдипломна специализация периодът от 120 месеца се увеличава на 240 месеца. Във връзка с разширяването на мрежата от училища в чужбина с преподаване на български език и литература, история и география на България и други се одобрява увеличаване на броя на изпращаните от МОН преподаватели от 30 на 50. Другата промяна е свързана с актуализирането на размерите на стипендии. Променя се  размерът на стипендията за докторантите  от 450 на 500 лв. месечно. От 135 на 250 лв. се увеличава и размерът на стипендиите, предоставяни на студенти чужденци, приети за обучение в България по Централноевропейската програма за обмен в университетското образование CEEPUS III, за да се постигне донякъде по-справедливо компенсиране на разходите на тези студенти при престоя им в България, защото българските студенти, обучаващи се в чужди висши училища по тази програма за обмен, получават около 200 евро на месец.", "date": "2018.01.11", "title": "Образователното министерство може да стимулира приема на студенти по специалността \"Туризъм\" по морето"}
{"url": "https://www.dnevnik.bg/biznes/2018/01/11/3110756_do_juli_bulgariia_shte_kandidatstva_za_chakalniata_za/", "text": "България очаква до юли да подаде молба за включване в механизма за подготовка за членство в еврозоната, известен като ERM-2, въпреки че няма никакви гаранции, че тя ще бъде приета, съобщи \"Ройтерс\". Агенцията се позовава на изказване на финансовия министър Владислав Горанов пред групата чуждестранни журналисти, които от четвъртък обикалят институции и места в България, организирани от Председателството на Съвета на ЕС. Балканската страна иска да приеме единната европейска валута и гледа на допускането в еврозоната като признание за реформаторските ѝ усилия, след като влезе в Европейския съюз през 2007 г., допълва \"Ройтерс\". за приемане на еврото, но твърди, че попадането в \"чакалнята\" на еврозоната би било добър сигнал и за европейската идея, особено след като Великобритания се подготвя да напусне съюза след близо една година, обяснява още агенцията. За попадането в ERM-2 са започнати разговори с Европейската централна банка и страните членки. Източници, запознати с хода на този процес, обаче разясняват за \"Ройтерс\", че . Преговорите между германските християндемократи и социалдемократи продължават, но двете страни се споразумяха да не правят изявления пред медиите, докато не се постигне окончателно споразумение. Предположенията засега са, че ново правителство - почти сигурно отново с Ангела Меркел начело - може реално да има около март 2018 г. \"Най-вероятно ще кандидатстваме в първите 6 месеца\", казал Горанов на срещата в четвъртък чрез преводач. По-късно говорителка потвърдила, че той има предвид първата половина на 2018 година. \"По никакъв начин ние не представляваме какъвто и да е риск за еврозоната\", казал още Горанов. Той дал пример с това, че българският лев е във валутен борд и обменният му курс е обвързан с този на еврото, както и че основните икономически показатели на България са стабилни и покриват критериите за членство в еврозоната. Бюджетът е с излишък, инфлацията е под контрол и нивото на задлъжнялост е едно от най-ниските сред страните от ЕС. Европейската комисия и лично нейният председател Жан-Клод Юнкер са заявявали, че подкрепят плановете на страната и ще ѝ окажат експертна и техническа помощ, но , коментира \"Ройтерс\". Дипломати и банкери казват, че София може формално да покрива критериите за влизане в еврозоната, но и че се нуждае от още реформиране на икономиката си и изкореняване на корупцията, за да сближи ниския жизнен стандарт на българите с този на по-заможните си партньори в ЕС. България е една от най-бедните и корумпирани държави в съюза, припомня \"Ройтерс\", и посочва Германия като една от държавите, изразяващи съмненията си заради бедността, корупцията и организираната престъпност. В репортажа се казва още, че с кандидатстването България отправя и предизвикателство към страните от еврозоната да отговорят ясно защо не я допускат, ако те вземат подобно решение. От друга страна, София не иска да повтори ситуацията с непрекъснатия отказ, който получава да допускане в Шенгенското споразумение. Поради това разговорите с ЕЦБ целят да се получи под някаква форма зелена светлина за кандидатурата, след което тя формално да бъде депозирана. \"Готови сме формално да подадем молба, независимо дали сме сигурни, че отговорът ще бъде \"Да\", казва Горанов. Той обяснява още, че ще се изчака доклада от Брюксел за конвергенцията на българската икономика, който вероятно ще бъд епубликуван през май. Но, допълва финансовият министър, се изчерпвало търпението в София от липсата на яснота срещу какво точно се обявяват някои страни от еврозоната, когато става дума за българската кандидатура. \"Това не е заплаха\" Едно \"Не\" също ще ни покаже какво трябва да свършим\", посочва Горанов с твърдение, че правителството било подложено на натиск от българския бизнес да вкара страната в еврозоната. Според министъра в момента БВП на глава от населението в България бил приблизително 50% от средния показател за еврозоната и че ако - както някои държави искали - се постави граница от 70%, лично той може да приеме това. \"Ройтерс\" обяснява, че в момента няма такова изискване и че някои страни в еврозоната са под споменатия праг. Престоят на страна кандидат в ERM-2 е поне 2 години, а Горанов казва, че България не бърза и може да остане в механизма като наблюдател на част от институциите на еврозоната. Готови сме да чакаме, докато сме напълно готови - колкото години се налага\". Самото членство в ERM-2 се смята за фактор, увеличаващ доверието на инвеститорите, може да помогне и на централната банка с резервите, допълва министърът. Освен това рейтинговите агенции вече посочиха, че ще смятат допускането в ERM-2 като основание да повишат рейтинга на България.", "date": "2018.01.11", "title": "До юли България ще кандидатства за \"чакалнята за еврото\", обяви Горанов (допълнена)"}
{"url": "https://www.dnevnik.bg/sport/2018/01/11/3110770_levski_privleche_bivshiia_napadatel_na_cska_stanislav/", "text": "Бившият нападател на ЦСКА Станислав Костов е първото попълнение на \"Левски\" за 2018 г. 26-годишният играч подписа днес договор за две години и половина, след като преди това премина успешно медицински прегледи на \"Герена\". Костов пристига в \"Левски\" като свободен агент, след като вчера разтрогна договора си с \"Пирин\" (Благоевград). Той ще е третият централен нападател в състава на Делио Роси след Жуниор Мапуку и Серджиу Буш, които вкараха общо 11 гола в Първа лига през есенния полусезон. Привличането на Костов е знак, че сините вероятно ще се разделят с Мапуку тази зима. В началото на годината се появиха слухове, че към конгоанския нападател има интерес от Китай и Турция. Костов отбеляза шест попадения в 19 мача през есента. Откакто през лятото на 2016 г. се завърна в родния си \"Пирин\", нападателят се разписа 16 пъти в 41 срещи. \"Левски\" ще е петият клуб в кариерата на Костов. Юношата на \"Пирин\" е играл още за \"Берое\" (2013 - 2016 г.) и \"Ботев\" (Пловдив) (2012 - 2014 г.). Преди това нападателят изкара година и половина в ЦСКА - от началото на 2011 г. до лятото на 2012 г. С червените той спечели Купата и Суперкупата на България и сребърните медали в първенството.", "date": "2018.01.11", "title": "\"Левски\" привлече бившия нападател на ЦСКА Станислав Костов"}
{"url": "https://www.dnevnik.bg/politika/2018/01/11/3110783_parlamentut_prie_na_purvo_chetene_zakonoproekta_s/", "text": "Парламентът прие на първо четене днес Закона за устройство и застрояването на Столичната община, който цели да ограничи безразборното застрояване в София. Текстовете бяха одобрени с 109 гласа \"за\", 2 \"против\" и 11 \"въздържал се\". Промените са инициирани от главния архитект на София Здравко Здравков и имат за цел да  затворят вратичките в закона , на базата на които Столичната община разрешава строителството на прекалено високи  сгради на неподходящи места , определянето на максимални височини и създаване на  две зони за небостъргачи . Строителството на  небостъргачи ще бъде разрешено само  в района на 7-и километър на бул. \"Цариградско шосе\" и на Околовръстното шосе в при квартал \"Люлин\" и бул. \"Царица Йоана\". Текстовете предвиждат максималната височина за нови сгради в центъра на София ще бъде 50 метра. Според проекта това е районът между булевардите \"Мария-Луиза\", \"Александър Стамболийски, \"Константин Величков\", \"Пенчо Славейков\", \"Витоша\", южната част на \"България\", \"Евлоги и Христо Георгиеви\", \"Генерал Данаил Николаев\". Законопроектът получи подкрепата на депутатите от \"БСП за България\". Народният представител Христо Проданов се пошегува, че хората в София живеят на по-малка площ от тази, на която трябвало да живеят кокошките, за да са щастливи.", "date": "2018.01.11", "title": "Парламентът прие на първо четене законопроекта, с който ще се ограничи безразборното застрояване в София"}
{"url": "https://www.dnevnik.bg/kultura/2018/01/11/3110707_perperikon_zapochva_izgrajdaneto_na_turisticheski/", "text": "Туристически информационен център ще бъде построен на територията на античния и средновековен град Перперикон, съобщиха на пресконференция днес кметът на Кърджали Хасан Азис и археологът Николай Овчаров. Финансирането е в размер на 1 411 655 евро по програмата за трансгранично сътрудничество \"Интеррег V-A Гърция България 2014 - 2020\", а в рамките на проекта до ноември 2019 г. ще бъде направен и 3-D модел на археологическия комплекс. изграден благодарение на координацията на институциите и надграждан през годините, смятат Азис и Николай Овчаров. От 2000 г. насам в обекта са инвестирани над 8 млн. лв. по различни европейски проекти, посочиха те. Последният, финансиран със 748 хил. евро от т.нар. норвежка програма, включваше консервация и реставрация на сгради и съоръжения в югозападната част на Акропола, включително крепостна стена и кула. Преди това с 4 млн. лв. по оперативна програма \"Регионално развитие\" (ОПРР) бяха изградени пешеходни пътеки и наблюдателни площадки над находките, бе поставено художествено осветление, бяха обучени екскурзоводи и бе направена холографска изложба на находки от обекта в регионалния исторически музей. Оказва се обаче, че по оперативната програма не е била осигурена постоянна електрификация на обекта и това ще бъде компенсирано с новия проект, за да се ползва художественото осветление. Освен 3-D заснемането и модела общината планира да инвестира собствени средства и в традиционен умален макет на комплекса от създателя на \"България на длан\" Съни Сънински - \"нещо, което може да се пипне\", както се изрази Николай Овчаров. И докато новият проект на име \"Древните Родопи и Егея - Културен коридор в подкрепа на развитието на региона\" се осъществява, - по новата програма \"Региони в растеж\", където се очаква да бъдат разпределени 100 млн. евро за подобни проекти. Те обаче  ще се отдават под форма на кредит . С това финансиране археологът изрази надежда да успее да експонира половин километър автентични настилки, които свързват двореца на светилището с раннохристиянската базилика, разкрита неотдавна, както и да направи анастилоза на храма - възстановяване с оригинални материали, както и останки от други обекти, намерени на място. Но \"не до покрив, пази Боже\", каза Овчаров. А на височина 2-2,5 м. Перперикон не бе сред случаите на \"бутафорна\" възстановка, осъществени в предния кръг на програма \"Регионално развитие\", но от Камарата на архитектите в България  остро разкритикуваха изпълнението на поставената тогава инфраструктура. за 2017 г. все още не са готови, но през 2016 г. Перперикон е донесъл 200 хил. лв. приходи на община Кърджали, посочи Николай Овчаров на въпрос на \"Дневник\". Стандартният билет за възрастен е 6 лв., като важат и множество намаления за различни групи. \"Често се шегуваме, че това е най-печелившото предприятие на общината\", каза археологът. Според него с окончателното завършване на обекта трябва да се мисли и за повишаване на посетителските такси. Кметът Хасан Азис отбеляза, че чуждестранните туристи вече не са необичайна гледка по улиците на Кърджали, а Перперикон се е превърнал в пример за успешен културно-исторически туризъм. Една от причините за успеха е, че той е бил прехвърлен за управление на общината, смята кметът. \"Множеството от археологическите обекти в България са с неуредена собственост, което възпрепятства кандидатстването по европрограми.\" 250 хил. лв. са предвидени за разкопки и аварийна консервация на Перперикон през следващия археологически сезон.", "date": "2018.01.11", "title": "Перперикон започва изграждането на туристически център и чака следващия рунд европроекти"}
{"url": "https://www.dnevnik.bg/sviat/2018/01/11/3110810_evropeiskiiat_sud_dori_da_ne_razreshavat_gei_brakove/", "text": "Държавите от ЕС не са длъжни да признават  гей бракове,  но трябва да дават на еднополовите семейни двойки същите права на пребиваване, както и на хетеросексуалните. Това е мнението на генералния адвокат на Европейския съд в Люксембург. Разглежданият казус се отнася до румънец и американец, сключили брак през 2010 г. в Брюксел. През декември 2012 г. те решават да се върнат в Румъния и подават молба към румънските власти да разрешат на американеца право на пребиваване и работа на основание семейния му статут. Искането се основава на Директивата за упражняването на  свободата на движение,  позволяваща на съпруга на гражданин на съюза, който е упражнил тази свобода, да се присъедини към съпруга си в държавата членка, в която последният пребивава. Румънските власти обаче отказват с мотива, че страната не признава гей браковете и съответно американецът не може да бъде квалифициран като \"съпруг\". Становището на генералния адвокат е, че в случая е нарушена свободата на движение на човека, независимо дали държавата признава самия брак или не. \"Въпреки че държавите членки са свободни да разрешават или не брака между лица от един и същ пол, те не могат да възпрепятстват свободата на пребиваване на гражданин на Съюза, като отказват да предоставят на неговия съпруг от същия пол, който е гражданин на трета държава, право на постоянно пребиваване на своята територия\", гласи изявлението му. Съдиите не са длъжни да приемат аргументите му, но обикновено решенията им съвпадат с вече изразеното мнение на адвоката.", "date": "2018.01.11", "title": "Европейският съд: Дори да не разрешават гей бракове, държавите трябва да спазват правата на двойките"}
{"url": "https://www.dnevnik.bg/sviat/2018/01/11/3110789_apple_shte_dade_kontrola_na_dannite_ot_icloud_v_kitai/", "text": "Компанията \"Епъл\" (Apple)  ще предостави  в края на февруари достъп до данни на китайски потребители на iCloud на компания, базирана в Китай. Според сайта TechCrunch решението ще породи недоволство у част от използващите облачните услуги, тъй като на практика ще засегне и профили, създадени в САЩ, плащани с долари и свързани с американската версия на App Store. В документ на \"Епъл\" се казва, че достъпът до данните на потребители, които ползват облачните услуги на компанията, ще е споделен между нея и държавната Guizhou on the Cloud Big Data (GCBD). Тази стъпка ще се направи само за потребители, намиращи се в Китай. С нея ще се изпълни изискването на закона за облачните услуги, който действа в момента в страната. Въпросната компания е създадена от местните власти в провинция Гуейджоу в Южен Китай. Американският технологичен гигант вече е изградил в провинцията нужната инфраструктура, за да съхранява данни на потребителите само на територията на страната, както изисква сегашното китайско законодателство. \"Епъл\" твърди, че сътрудничеството с GCBD ще помогне и за \"подобряване на скоростта и надеждността\" на облачните услуги. Потребителите са предупредени за стъпката, а онези, които не желаят GCBD да съхранява данните им, ще имат възможността да изтрият профила си. В социалните мрежи вече се появиха коментари, според които властите в Китай получават по-добра възможност да наблюдават гражданите си. През ноември \"Епъл\" премахна от магазина си за приложения в Китай програма, позволяваща да се заобикаля блокирането на \"Скайп\", за да се съобрази с друг китайски закон. Месеци преди това започна атака срещу американската компания от влиятелни китайски медии, които призоваха за бойкот на продуктите и услугите ѝ и евентуално за изхвърлянето ѝ от пазара заради неспазване на законодателство или решения, които дават приоритет на нейни пред китайски приложения.", "date": "2018.01.11", "title": "Apple ще даде контрола на данните от iCloud в Китай на държавна фирма"}
{"url": "https://www.dnevnik.bg/biznes/2018/01/11/3110791_uiz_er_planira_da_leti_do_viena_i_ot_sofiia/", "text": "След като преди ден нискотарифната авиокомпания \"Уиз ер\" (Wizz Air) обяви, че  започва да лети между Варна  и Виена, днес се разбра, че в близко бъдеще ще бъдат обявени полети и от София до австрийската столица. Това съобщи пред български медии главният изпълнителен директор на превозвача Йозеф Варади. През тази година авиокомпанията ще започне  4 нови маршрута от София  - до Атина, Ница, Лисабон и Малага. Тя очаква пътниците й от и до България да нараснат с 27% до 3.3 млн. души след 47-процентен растеж през 2017 г. Увеличението ще е както за сметка на повечето маршрути, така и на повече седалки. Сред новите услуги, които компанията въвежда, са \"заключване\" на цената за 48 часа, ако потенциалният клиент се колебае за решението си, и резервация без посочване на конкретни имена на пътуващи, каза Варади. По негови данни делът на \"Уиз ер\" на българския пазар е 31.3%, повече отколкото на следващите два превозвача - \"Райънер\"(Ryanair) и \"България ер\", взети заедно. Пътниците били по-доволни от терминал 1, \"Уиз ер\" се съмнява Софийските летищни власти опитвали да убедят авиокомпанията, чиито полети се извършват от по-стария терминал 1, че пътниците били по-доволни от обслужването там, отколкото на по-модерния, просторен и достъпен от метрото терминал 2, каза Варади в отговор на въпрос какво е развитието след жалбата на \"Уиз ер\" срещу уеднаквяването на таксите за двата терминала от преди година. \"Терминал 2 има по-добро обслужване, инфраструктура и продукти и това дава предимство на обслужваните там авиокомпании\", заяви той. Авиокомпанията не може да се премести на новия терминал, на който вече от година работи конкурентът й \"Райънер\", заради липса на капацитет. Варади каза, че е се срещнал с ръководството на летището за възстановяване на диалога, затруднен през последните години покрай честите кадрови смени там. От началото на 2017 г. летището уеднакви таксите за пътник за двата терминала и ги установи на 5.50 евро при 10 евро на пътник на новия терминал преди това. В края на миналата година  Главната въздухоплавателна администрация (ГВА) предложи таксата  да спадне на 5.46 евро, но отново и за двата терминала. ", "date": "2018.01.11", "title": "\"Уиз ер\" планира да лети до Виена и от София"}
{"url": "https://www.dnevnik.bg/sviat/2018/01/11/3110818_shte_rabotim_usileno_za_po-dobri_otnosheniia_na_es_s/", "text": "Страната, която временно е председател на Съвета на ЕС, заяви, че иска да работи усилено за подобряване на отношенията с Турция, докато е начело в следващите шест месеца, съобщи \"Асошиейтед прес\". Репортер на агенцията, участващ в групата чуждестранни журналисти, поканени в София от организаторите на европредседателството, цитира премиера Бойко Борисов да казва, че ЕС \"трябва да има по-добри отношения с Турция\". Борисов посочил също важната роля на югоизточния съсед като член на НАТО, както и че Турция остава ключов фактор в управляване на мигрантския поток от Близкия изток. Турция и ЕС не е сред приоритетите Евроинтеграцията на Турция не е включена сред приоритетите на българското европредседателство и това веднага бе забелязано и критикувано от турски медии. Отношенията на Европейския съюз с Анкара се влошиха през последните години, особено след чистката на десетки хиляди служители, полицаи, военни, магистрати, учени, духовници след опита за преврат през 2016 г. Турция продължава да стоварва обвинения върху \"терористичната организация на Фехтуллах Гюлен\", като последният случай е от четвъртък, когато бе съобщено, че неин член бил заловеният ключов организатор на убийството на руския посланик в страната. Опит за стопляне на отношенията с Макрон От началото на 2018 г. Анкара се опитва да подобри отношенията с ключови за ЕС държави като Франция и Германия. Но при визитата на президента Реджеп Тайип Ердоган в Париж на 5 януари френският му домакин Еманюел Макрон каза, че последните събития в Турция не позволяват да напредне продължаващият вече десетилетия процес на интеграция на страната и евентуално членство в ЕС. Макрон посочи, че фокусът трябва да се измести по-скоро към бъдещо партньорство, а не към пълноправно членство. Между нас има сериозни различия по въпроса за правата на човека, а освен това демократичните държави на първо място спазват върховенството на закона, дори в борбата си с тероризма, добави френският президент. Ердоган отвърна, че в страната му някои журналисти подкрепяли със статиите си тероризма. \"Те са като градинари, поливащи (кълновете на терора) от страниците на вестниците си. Хората ги смятат за някакви мислители, но един ден откриват, че те изскачат пред тях като терористи.\" \" В началото на 2018 г. външният министър Мевлют Чавушоглу заяви в интервю за ДПА, че повечето страни - членки на ЕС, искали страната му да се присъедини към съюза. \"Само шепа държави като Германия, Австрия и особено Дания са против нашето членство. Очаквам за отношенията ни с Германия 2018 г. да бъде много по-добра. Ние не виждаме никаква криза в отношенията ни. Турция няма проблем с Германия, но Германия има проблем с Турция.\" Чавушоглу се оплака от това, че имало тенденция в чужбина непрекъснато да бъде критикуван Ердоган, и призова Германия да се отнася към Турция като към равноправен партньор. \"Ако Германия застраши Турция, Турция ще отвърне\", цитира думите му германската агенция.", "date": "2018.01.11", "title": "Ще работим усилено за по-добри отношения на ЕС с Турция, обеща Борисов"}
{"url": "https://www.dnevnik.bg/bulgaria/2018/01/11/3110901_rumen_radev_i_ruskiiat_poslanik_sa_obsudili/", "text": "Преглед на отношенията между България и Русия и на предстоящите събития по отбелязването на 140-годишнината от Руско-турската война са направили президентът Румен Радев и извънредният и пълномощен посланик на Русия у нас Анатолий Макаров, съобщиха от прессекретариата на държавния глава. По-късно Радев се е срещнал с членовете на Националния инициативен комитет за честване на 140-годишнината от Руско-турската освободителна война 1877–1878 г. Той им е благодарил за усилията, които полагат за осъществяването на амбициозния план с прояви, посветени на годишнината. Сред предвидените в програмата изяви има исторически изследвания, конференции, семинари, проекти, изложби и концерти. Според президента сред българската общественост има големи очаквания и енергия, свързани с отбелязването на кръглата годишнина. \"Надявам се, че заложените прояви ще оправдаят това очакване\", казал Радев.", "date": "2018.01.11", "title": "Румен Радев и руският посланик са обсъдили честването на 140-годишнината от Руско-турската война"}
{"url": "https://www.dnevnik.bg/photos/2018/01/11/3110816_snimka_na_denia_sofiia_v_navecherieto_na/", "text": "С много полиция, затворени улици и напълно недостъпна зона около Народния театър \"Иван Вазов\" София е готова официално да поеме председателството на Съвета на ЕС.", "date": "2018.01.11", "title": "Снимка на деня: София в навечерието на европредседателството"}
{"url": "https://www.dnevnik.bg/sport/2018/01/11/3110889_tenis_turnirut_v_sofiia_shte_razchita_na_chetiri/", "text": "Четири са основните спонсори, които към момента има  тенис турнирът в София . Това се разбира от съобщение на организаторите до медиите за зрителския интерес към третото и по договор последно издание на надпреварата от категория \"АТП 250\". Генерален спонсор на турнира е \"Нова броудкастинг груп\" чрез платформата си \"Диема екстра\". Миналата седмица  компанията придоби правата за името и телевизионното излъчване  на състезанието, което ще се проведе в зала \"Арена Армеец\" от 4 до 11 февруари. Основните спонсори са \"Емиратс\" и  \"Дубай дюти фрий\" , която притежава лиценза за това място в календара на АТП. Дубайците поеха организацията на събитието след  раздялата с турската строителна компания \"Гаранти коза\",  която финансира първите две издания на турнира. Официален партньор на \"София оупън\" е \"ЕКО България\". \"Предстои да бъдат обявени още ключови партньорства\", заявиха организаторите. За трета поредна година  турнирът получи и държавно финансиране с 500 хиляди лева. Междувременно беше обявен ръст от 20% в продажбата на билети в сравнение със същия период миналата година. Вече са изкупени около 70% от пропуските за последния ден на турнира, когато ще са финалите на сингъл и двойки. За полуфиналите в събота е разпродаден над 60% от капацитета на залата. Голям интерес има и към четвъртфиналите в петък, за когато са останали около 50% от билетите. \"Благодаря на фантастичните български фенове за огромния интерес. Имаме и много солидни партньори. Заедно ние изграждаме основите за бъдещето. Всичко с организацията е на професионално ниво и ни очаква истински празник за тениса\", заяви директорът на турнира Пол Макнами. \"София оупън\" беше един от най-посетените турнири от категория \"АТП 250\" през 2017 г. Около 55 хиляди зрители наблюдаваха двубоите в \"Арена Армеец\". Полуфиналите и финалът бяха гледани на живо от 12 500 зрители, което е рекорд за една сесия в най-ниската категория турнири от световния тур. Шампионът от 2017 г. Григор Димитров ще се завърне в България, за да защитава титлата си. Световният №3 е един от четиримата играчи от настоящия топ 30, които заявиха участие в турнира. Другите трима са №25 Жил Мюлер, №28 Адриан Манарино и №29 Филип Колшрайбер. В София ще играе и шампионът от младежките финали на АТП Хьон Чун.", "date": "2018.01.11", "title": "Тенис турнирът в София ще разчита на четири основни спонсора"}
{"url": "https://www.dnevnik.bg/zelen/2018/01/11/3110887_parlamentut_othvurli_nov_opit_za_uduljavane_sroka_za/", "text": "Парламентът днес отхвърли спорни и експресно предложени  законови промени,  с което осуети пореден опит – за втори път от страна на \"Обединени патриоти\", да се удължат безсрочно строителните разрешения за земеделски земи с променено предназначение. Депутатите обаче решиха да прегласуват част от отхвърлените текстове в петък след вота на недоверие и това решение беше посрещнато с ръкопляскане в пленарната зала. В преходните и заключителните разпоредби на  Закона за посевите и посадъчния материал , обсъждани днес на второ четене в пленарната зала, всъщност се правят промени в Закона за опазването на земеделските земи. Те целят да облекчат процедурата на строителство в земеделски земи с променено предназначение и удължават безсрочно строителни разрешения, дадени в миналото и чийто срок вече е изтекъл. В момента законът предвижда давност на разрешителни 3 и 5 години. Това означава, че ако собственик на земя, който има строително разрешение, но не е започнал строеж рамките на 3 или 5 години, губи разрешителното си и трябва да мине отново през цялата процедура, за да получи ново разрешително. Това включва за някои земи и екологична оценка. През май миналата година поправки в Закона за опазване на земеделските земи, внесени пак от \"Обединени патриоти\", предлагаха  да се удължи с още три години срокът за строителство на черноморското крайбрежие.  Тогава обаче след шумна реакция в социалните мрежи ГЕРБ оттегли подкрепата си и проектът не стигна до пленарната зала. С днешна дата предложенията за промени в закона за посевите са били направени устно от народния представител Йордан Апостолов от \"Обединени патриоти\" между първо и второ четене в Комисия по земеделието и храните в края на 2017 г. В средата на декември тези изменения са били одобрени на второ четене от всички присъствали на заседанието на комисията депутати от ГЕРБ, \"Обединени патриоти\" и БСП, става известно от стенограмата от заседанието на комисията. В четвъртък предложенията на патриотите бяха отхвърлени в пленарната зала. Мотивът за прегласуването е, че след отхвърлянето на поправките, предложени от Йордан Апостолов, други новите предложения за членове в законопроекта също трябва да отпаднат. Данаил Кирилов, който е шеф на правната комисия, увери пред репортер на \"Дневник\", че режимът си остава в старото законово положение и поправките на \"Обединени патриоти\" няма да бъдат приети. Той разясни, че утрешното прегласуване е техническо, за да отпаднат ненужни текстове. В случай че парламентът не спази обещанието си и тези поправки бъдат приети, природозащитните организации ще се обърнат към президента Румен Радев с молба за негово вето. Това се разбира от официална тяхна позиция, разпратена до медиите днес. Според коалиция \"За да остане природа в България\", ако парламентът утре прегласува поправките, дава зелена светлина за окончателното бетониране на българското Черноморие, където множество земи бяха с променено предназначение, но не можеха да се ползват поради изтичането на срока на строителните им разрешителни. В това число са и най-скандалните заменки на дюни по Черноморието. Еколозите припомнят, че промени в едни закони чрез преходни и заключителни разпоредби на други закони бяха обичайна практика на тройната коалиция, която преди години беше сериозно критикувана от лидера на ГЕРБ Бойко Борисов, тогава в опозиция.", "date": "2018.01.11", "title": "Парламентът отхвърли нов опит за удължаване срока за строителство в земеделски земи"}
{"url": "https://www.dnevnik.bg/bulgaria/2018/01/11/3110927_sudut_v_strasburg_osvetiavaneto_na_bivshi_agenti_na/", "text": "Европейският съд по правата на човека (ЕСПЧ) отхвърли жалбата на Хараламби Анчев, адвокат и бивш служебен министър на правосъдието срещу решението на Комисията на досиетата. С него п рез 2008 година той  беше разкрит като агент на Държавна сигурност. \"Съдът приема, че осветяването има за цел подобряване на прозрачността на публичния живот и допринася за увеличаване на доверието в институциите на страната след падането на комунистическия режим\", пише в решението на съда,  цитирано от пресслужбата на институцията. Анчев е служебен министър на правосъдието в кабинета на Стефан Софиянски през 1997 година. Той е сътрудничел на шесто управление на Държавна сигурност в периода 1982 - 1990 година и се е борел с идеологическата диверсия под псевдонима Чавдар. След оповестяването на решението на комисията, Анчев води няколко съдебни дела срещу решението в България и накрая се обръща към съда в Страсбург. Пред съда той се оплаква от това, че осветяването му не е било предхождано от анализ дали той наистина е помагал на тайните служби. Досието му е било прочистено Съдът приема, че комисията е действала напълно законно, а процесът по проверка е съпроводен от много предпазващи процедури и се публикува в Държавен вестник. Затова и съдът отхвърля жалбата на Анчев и приема, че осветяването на агентите на бившите тайни служби е \"необходимо в едно демократично общество\".", "date": "2018.01.11", "title": "Съдът в Страсбург: Осветяването на бивши агенти на Държавна сигурност увеличава доверието в институциите"}
{"url": "https://www.dnevnik.bg/evropa/2018/01/11/3110898_liliana_pavlova_obvini_mediia_che_pishe_s_luji_i/", "text": "Дори не искам да споменавам този интернет сайт, защото не одобрявам прокарването под каквато и да е форма на инициативите на някой, който наистина се опитва да работи срещу България. (...) Не мисля, че трябва да говорим за него или да му правим реклама, защото разчитаме на вас. А и свободата на медиите не означава, че трябва да допускаме език на омразата и фалшиви новини.\" Така министърът за европредседателството Лиляна Павлова отговаря на въпрос на журналиста Пекка Миканен, кореспондент в Брюксел на финаландския всекидневник \"Хелзинкин Саномат\". Въпросът му е за сайта  Bulgarianpresidency.eu , създаден от работещия в белгийската столица Георги Готев, зам. главен редактор изданието на Еuractiv.com. Това е станало в четвъртък при срещата на министъра с групата от 56 журналисти, поканени на организирана от министерството обиколка на институциите и забележителностите на България между 10 и 14 януари. Историята разказа както Bulgarianpresidency.eu, така и Микканен в профила си в \"Туитър\". Готев коментира, че \"като инициатор на този сайт заявявам, че основният ми мотив да започна проекта е трагичната ситуация със свободата на медиите в България, описана в Бялата книга за свободата на медиите в България. Документът бе разпространен в сряда от Съюза на издателите в България, сред които е и \"Икономедиа\". \"Не се изненадвам, че Павлова не каза и дума за ситуацията със свободата на медиите в страната\", допълва Готев. След като припомня за срива за 11 години на България в класацията на \"Репортери без граници\", той допълва: \"Целта ми е максимално да запълня бездната от липсваща свободна и независима репортерска работа за председателството и за България като цяло. Не го правя сам, тъй като трима български журналисти помагат от София. Не работя \"срещу държавата\" си, правим услуга на родината си и смятам това за мой дълг като журналист и гражданин.\" В заключение той заявява, че понеже е гражданин и на Белгия, може да отправи иск в белгийски съд срещу Лиляна Павлова за отправяне на хули срещу работата му.", "date": "2018.01.11", "title": "Лиляна Павлова обвини медия, че пише с лъжи и омраза за България"}
{"url": "https://www.dnevnik.bg/biznes/2018/01/11/3110939_bnb_odobri_sdelkata_za_obshtinska_banka_v_neia_iznikna/", "text": "Управителният съвет на БНБ реши да издаде предварително одобрение за покупката на 67.6% от Общинска банка на регистрирания в Лихтенщайн фонд \"Новито Опортюнитиис Фонд АГмвК\" (Novito Opportunities Fund AGmvK), съобщи пресслужбата на банката. Предмет на сделката са 3 880 388 броя безналични акции, представляващи 67.646407 % от вписания акционерен капитал, в размер на 57 362 810 лева, които са притежание на Софийската община. Сделката вече е одобрена от общинските съветници и от Комисията за защита на конкуренцията. БНБ съобщава, че освен документите, подадени от заявителя, е поискала от него и допълнителна информация, консултирала се е с финансовия надзор в Лихтенщайн, прегледала е публичните регистри и е отчела информацията, предоставената от Държавна агенция \"Национална сигурност\". От данните, които е събрала централната банка, се разбира, че българския производител и търговец на горива \"Инса ойл\" притежава инвестиционни дялове без право на глас в кандидат - купувача \"Новито\". Фондът е предупреден, че за преобразуването на тези дялове в акции с право на глас ще трябва ново разрешение от БНБ, информира централната банка.  Тя се е уверила, че заявителят е дружество, учредено съгласно законодателството на Княжество Лихтенщайн и регистрирано в Търговския регистър на Лихтенщайн. Дружеството представлява алтернативен инвестиционен фонд съгласно законодателството на княжеството, лицензиран и надзираван от Financial Market Authority - Орган за надзор на финансовите пазари на Лихтенщайн, се посочва в съобщението. Всички акции от капитала на заявителя са собственост на \"КАИАК Фонд Мениджмънт АГ\" - дружество, учредено съгласно законодателството на Лихтенщайн, представляващо алтернативен инвестиционен фонд, лицензиран и надзираван от Органа за надзор на финансовите пазари на Лихтенщайн, продължава съобщението на БНБ. От сайта на \"Инса ойл\" се вижда, че е основана през 2001 г. и се занимава с производство и търговия на петролни продукти в България, Румъния, Гърция, Сърбия и Косово. Справка в Търговския регистър сочи, че компанията със седалище в град Раковски се управлява от Георги и Йорданка Самуилови. През 90-те години Георги Самуилов беше в ръководството на структури на \"Мултигруп\", до преди година беше и собственик на футболния отбор \"Ботев\" - Пловдив. ", "date": "2018.01.11", "title": "БНБ одобри сделката за Общинска банка, в нея изникна компания за горива"}
{"url": "https://www.dnevnik.bg/photos/2018/01/11/3110523_fotogaleriia_koniat_moiat_priiatel_i_sukvartirant/", "text": "Палестинецът Фарес Салем не просто отглежда коне, но и ги приема като част от семейството си. В този смисъл няма нищо странно, че за тях има място във всяка стая на дома.", "date": "2018.01.11", "title": "Фотогалерия: Конят, моят приятел и съквартирант"}
{"url": "https://www.dnevnik.bg/bulgaria/2018/01/11/3110938_izdatelite_na_pras-pres_poiskaha_tri_bilborda_ot_g-n/", "text": "Издателите на \"Прас-прес\" Христо Комарницки, Чавдар Николов и Чавдар Георгиев са внесли в Министерския съвет искане да им бъдат предоставени три билборда. Писмото е адресирано до премиера Бойко Борисов. Авторите очакват след 15 часа утре да получат входящ номер, каза Комарницки, потърсен от \"Дневник\". Вчера премиерът Бойко Борисов  в коментар за сваления билборд на полицейския синдикат  каза,  че е разпоредил на министъра за  европредседателството   Лиляна Павлова да предостави \"колкото искат билбордове от рекламата, която имаме за председателството\". Впоследствие от синдиката заявиха,  че няма да използват билборда. Писмото започва с обръщението \"Уважаеми г-н Главатар Борисов\". Попитан, Комарницки каза, че думата главатар означава водач на племе и не е оскърбителна, дори когато се употребява за премиера. Карикатуристите желаят да получат по един билборд на летище \"София\", пред Народния театър \"Иван Вазов\" и пред Националния дворец на културата. \"Вярваме, че едно позитивно Ваше решение ще утвърди доверието в главатарската институция като гарант за свободата на словото и ценностите на демокрацията\", се казва още в писмото. Желанието на карикатуристите е на тях да показват част от съдържанието на сатиричния вестник. Избраните места са свързани с провеждането на българското председателство на Съвета на Европейския съюз, което се открива днес с официална церемония в Народния театър. Заседанията ще се провеждат в сградата на НДК. Карикатуристите посочват, че са избрали този \"нестандартен начин\" да достигнат до своите читатели и до \"високопоставените гости от Европейския съюз\", защото \"монополистът в разпространението \"Национална дистрибуция\" АД\" не допуска \"Прас-прес\" до медийния пазар. Неведнъж тримата издатели сигнализираха, че вестникът не достига до читателите и сергиите. Причината те намериха в разпространителя \"Национална дистрибуция\", за което сезираха и Комисията за защита на конкуренцията.  Регулаторът обаче не откри  нарушения,  а \"Прас-прес\" намери нов дистрибутор .", "date": "2018.01.11", "title": "Издателите на \"Прас-прес\" поискаха три билборда от \"г-н Главатар Борисов\""}
{"url": "https://www.dnevnik.bg/photos/2018/01/11/3110991_snimka_na_denia_premierut_i_jurnalistite/", "text": "Премиерът Бойко Борисов и правителството се срещнаха с представители на 56 международни агенции и медии от ЕС, съобщи той във фейсбук профила си.", "date": "2018.01.11", "title": "Снимка на деня: Премиерът и журналистите"}
{"url": "https://www.dnevnik.bg/sport/2018/01/11/3110904_skiorut_albert_popov_specheli_purva_pobeda_za_godinata/", "text": "Българинът Алберт Попов постигна първа победа за годината в алпийските ски. Той спечели гигантския слалом от надпреварата на ФИС в Мария Алм. Попов измина трасето с общо време 1:52,41 мин. Българинът допусна грешка в първия манш и остана пети с 56,93 сек, като беше на почти половин секунда от водача. 20-годишният състезател направи силно второ спускане, което му осигури първото място. Той беше най-бърз във втория манш с 55,48 сек., като изпревари с 0,03 сек Юлиан Раухфус. \"Допуснах грешка в първия манш, иначе можеше да направя по-голяма разлика на останалите\", каза Попов. Германецът Раухфус имаше преднина от 0,44 сек. пред Попов след първия манш, но не успя да запази първото място. Трети на 0,19 сек. зад победителя финишира Саму Торсти от Финландия.  В сряда Попов отново кара в гигантския слалом в Мария Алм, където завърши втори. Българинът продължава подготовката си за предстоящето световно първенство за младежи в началото на февруари в Давос, Швейцария. Преди година Попов се размина с медалите , но записа три влизания сред първите осем в Оре, Швеция. Той остана пети в гигантския слалом, седми в комбинацията и завърши осми в слалома. Следващите стартове на Попов ще бъдат 14 и 15 януари в Кирхберг, Австрия от Европейската купа.", "date": "2018.01.11", "title": "Скиорът Алберт Попов спечели първа победа за годината"}
{"url": "https://www.dnevnik.bg/photos/2018/01/11/3110836_fotogaleriia_jivko_koito_razchistva_singapur_ot/", "text": "Огромният брой жълти и оранжеви колелета на обществените места в Сингапур е показателен за това колко бързо градът-държава възприе културата на споделените велосипеди, разказва \"Ройтерс\".", "date": "2018.01.11", "title": "Фотогалерия: Живко, който разчиства Сингапур от велосипеди"}
{"url": "https://www.dnevnik.bg/sviat/2018/01/11/3111136_asanj_veche_e_grajdanin_na_ekvador_potvurdi_vunshniiat/", "text": "Основателят на \"Уикилийкс\" Джулиан Асанж действително е получил еквадорско гражданство, след като го е поискал, каза външният министър на страната Мария Фернанда Еспиноса, цитирана от \"Ройтерс\" и местни медии. Съобщението на властите в Кито дойде след публикация на в. \"Ел универсо\", според която  Асанж е получил граждански идентификационен номер  на Еквадор. Еспиноса каза още, че търси \"достойно\" решение на ситуацията с Асанж, който от пет години е в еквадорското посолство в Лондон. Великобритания каза по-рано днес, че е отхвърлила молба от Еквадор Асанж да получи дипломатически статут. Първият дипломат на латиноамериканската страна добави, цитирана от \"Ел универсо\", че има заплахи за живота му от \"трети страни\". По думите ѝ Асанж е получил гражданство на 12 декември, като е спазил всички процедури, за да бъде натурализиран, от датата на кандидатстване (16 декември) насам.", "date": "2018.01.11", "title": "Асанж вече е гражданин на Еквадор, потвърди външният министър"}
{"url": "https://www.dnevnik.bg/sport/2018/01/11/3111106_penev_shte_tursi_sreshta_s_partnyora_si_po_tenis_boiko/", "text": "Любослав Пенев ще търси подкрепа от всички държавни институции,  ако стане президент на Българския футболен съюз (БФС) . Той планира организацията да работи в тясно сътрудничество с министерствата на образованието и спорта, за да може футболът да се развива. Бившият национален селекционер посочи, че ще се срещне и с премиера Бойко Борисов, с когото преди време бяха партньори на двойки в демонстративни тенис турнири. \"Той не ми е бивш партньор, не сме закачили ракетата. Просто напоследък не сме играли много, защото и двамата имаме ангажименти. Ето виждате, че сега е зает около  европредседателството , но при всички положения ще инициирам среща с министър-председателя\", каза Пенев. Той обаче не е толкова благоразположен към министъра на младежта и спорта Красен Кралев. Пенев го разкритикува заради заемането на позиция в борбата за президентския пост в БФС. Кралев даде ясен знак, че подкрепя настоящия президент Борислав Михайлов. Това се случи по време на визитата на президента на УЕФА Александър Чеферин през декември. По време на церемонията за Футболист на годината, Кралев го направи отново. \"Искам да кажа на министър Кралев да не прави така. Нека да взима отношение, но не и страна. А какво прави той: \"Много сме спокойни в работата с вас\", \"Пожелавам ви догодина да се видим в същия състав\", \"Колко добре се работи с вас\", каза Пенев, цитирайки изказвания на министъра и продължи: \" . Попитайте го от кой път БФС му дадоха списъка с делегатите и дали въобще са му дали истински. Излиза, че той е първият излъган от тях\". Пенев насочи критиките си и към члена на изпълнителния комитет на БФС Венцеслав Стефанов. Президентът на \"Славия\" твърдо подкрепи Михайлов, а обяви, че Пенев има  \"безумно количество кредити и е преследван от банките\" . \"Нямам задължения. Ако визирате някакъв кредит, той е много стар и за мен темата е приключена с банката. Математика – залагам за 1.8, получавам 1. Кой е на загуба? Аз, при това с 0.8, но това не значи, че имам проблеми. Ясно и точно. За въпросния господин ще отговоря още мъничко - от това, което виждам като изражение, ми се струва, че е доста злобен човек, лош, не разбира от материята \"футбол\", каза Пенев и призова Стефанов да се оттегли, за да се наслаждава на старините си. По темата, че  съди БФС  Пенев уточни, че няма конфликт на интереси. \"Ако съдът реши, че съм прав и взема тези пари, те няма да дойдат при мен, а ще ги даря за деца\". Адвокат Радостин Василев повтори, че според съда това не е конфликт на интереси, тъй като Пенев съди БФС като физическо лице. Любослав Пенев твърди, че  . Екипът му обяви, че има сигнали за плащани от 1000 до 20 хиляди лева, давани от родители, за да могат деца да играят в определени отбори или национални гарнитури. Също така разкри, че част от делегатите, които ще гласуват на конгреса, са заплашвани, а други \"спонсорирани\" с по 200-300 лева. Неговият бивш съотборник от националния отбор Николай Илиев говори за конфликт на интереси в настоящото ръководство. \"Правят се едни турнири за деца и юноши, които са по един месец. От тях  , а всички знаем кои имат бази там\", каза Илиев. Кандидатът за президент на БФС заяви, че може да направи срещи освен с футболни клубове и делегати, но и със знакови фигури от българския футбол. На въпрос за евентуална подкрепа от Христо Стоичков и Димитър Бербатов, Пенев отговори: \"Христо да, Ицо. Има място в екипа, но от там насетне всичко зависи от ангажиментите. Бербата не мога да го коментирам, в момента играе в Индия. Предполагам, че е за промяната. Всеки е добре дошъл, но трябва да разширяваме Изпълкома\". Бившият нападател не уточни има ли подкрепа от отбори от елита на българския футбол. Той коментира единствено ЦСКА, изразявайки учудване защо няма реакция от бившия му клуб.  . Николай Илиев, който  влезе в екипа на Пенев  обаче, изрази увереност, че \"Левски\" ще подкрепи промяна във футболния съюз. Той го каза с убеждение, независимо че в края на 2017 г. собственикът на сините Спас Русев обяви, че е зад Борислав Михайлов. \"Сигурен съм, че малко притеснихме останалите от ръководството на футболния съюз. Убеден съм, че \"Левски\" ще застане зад нашия екип. Това не значи, че \"ЦСКА-София\" или \"Левски\" ще има лоби, не.  . Всичко,  което сме обещали , ще го изпълним в интерес на всичките клубове\", добави Илиев.", "date": "2018.01.11", "title": "Пенев ще търси среща с партньора си по тенис Бойко Борисов, направи забележка на Кралев"}
{"url": "https://www.dnevnik.bg/evropa/2018/01/11/3111137_s_rech_na_bulgarski_ezik_i_pohvali_za_bulgariia/", "text": "Отечество любезно, как хубаво си ти, как чудно се синее небето ти безкрайно, как твоите картини меняват се омайно, при всеки поглед нови, по-нови красоти\". С тези думи председателят на Европейския съвет   приветства началото на българското председателство на Съвета на Европейския съюз. Изказването му по време на концерта за официалното откриване на българското председателство беше изцяло на български език. (Цялата реч  тук ) \"Като поляк разбирам колко много работа, кураж и решимост ви е струвало да постигнете тези е успехи за вашето отечество. Никой не ви е дал нищо даром, вие самите на първо място сте творците на тези нови, по-нови красоти\", подчерта Туск. По-младите поколения свързват този театър с известния актьор Захари Барахов и участието му в \"Игра на тронове\", но историята на Балканите е по-драматична и по-интересна от сценария на \"Игра на тронове\", макар в нея да няма дракони, каза Туск. \"Всички ние бихме искали настоящето и бъдещето на Балканите да наподобяват по-малко сценарии на драматични филми. Стабилност, сигурност, благоденствие – това заслужават хората в целия този регион. А Европейският съюз съществува, за да превърне именно този сценарий в реалност\", допълни той. \"Добре е, че един от приоритетите е бъдещето на Западните Балкани. Кой друг, ако не вие, потомците на Спартак, наследниците на най-старата държава в Европа, които никога не сте загубили бойно знаме в битка, кой би бил на висотата на тази важна задача – да се поднови е перспективата за този регион\", подчерта Туск. \"Вие винаги сте били решителни и смели, което потвърдихте и през последните години. Ето защо аз вярвам, че вашето Председателство ще бъде толкова резултатно, колкото преди четвърт век беше Христо Стоичков в Световната купа. С Министър-председател, който би могъл да сплаши не един тракийски воин, ще се справите!\", завърши изказването си Туск. Председателят на Европейския парламент   заяви, че \"заедно ние следва да преборим предизвикателствата и да направим Европа готова за бъдещето. Сега е добро време за размисъл как да напоравим ЕС по-ефективен, демократичен, и по-гъвкав за гражданите, особено за младото поколение\". \"През ноември се срещнах със студенти в Софийския университет и бях впечатлен от ентусиазма и знанието на българските студенти. Те имат огромни очаквания от ЕС и разчитат на нас за основни отговори. Те искат повече заетост. За да я създадем, трябва да привличаме повече инвестиции\". \"Българските студенти бяха убедени че единствено общо европейско решение може да прекъсне притока на мигранти и са прави в това. Ние всички сме съгласни, че европейската система трябва да се нагоди към новите предизвика, но в духа на сътрудничество и българското председателство е начин да се премине към конкретни действия в това отношение\", допълни Таяни. Той благодари на България за защитата на общата граница на ЕС, за сътрудничеството на българската полиция и армия с европейските им колеги. Председателят на Европейската комисия   също започна речта си като каза \"добър вечер\" на български език. \"Всички го очаквахме. Сигурен съм, че всички българи тук си спомнят часовниците в София, които отброяваха дните до присъединяването на страната към Европейския съюз. Преди 11 години – през 2007 – България се присъедини към европейското семейство. Но този процес започна много преди това. И аз лично се възприемам като малка част от този забележителен европейски път на България още от деня, в който подписах Договора за присъединяването й през април 2005г. в качеството ми на министър-председател на Люксембург, ръководещ ротационното председателство на Съвета на ЕС\", каза Юнкер. \"Трябва да знаете – ако бях отказал да подпиша, нямаше да сте член. Така че, бъдете благодарни, че бях в добро настроение, с оптимистичен поглед към бъдещето. Защото много години като премиер и като финансов министър аз се възхищавах на постиженията на българското общество, най-вече на най-бедната част на българското общество – колко усилия, колко жертви бяха направени от всички онези, които силно вярваха в европейското бъдеще на България. Така че сега е наш ред да кажем \"благодаря\" на България\", допълни Юнкер. Той изрази възхищението си от постижения като българската песен, която лети в Космоса. \"Не знаем дали някой из Космоса ги слуша (българските гласове – бел.ред.), но те заслужават да бъдат там\", подчерта Юнкер. \"Председателството ви съвпада с ключов момент, ред инициативи са в ход за определяне на бъдещето на нашия съюз. Не бих могъл да си представя по-добра личност от добрия ми приятел Бойко Борисов, който да поеме лидерството\", каза Юнкер, като допълни, че мястото на България е в Европа и комисията е на страната на България. Тази вечер трябва да заявим, че България води Европа и България е страна, към която изпитвам особена слабост, обичам шопската ви салата, луканката ви, заяви още председателят на Еврокомисията. Министърът за българското председателство   отбеляза: \"За нас българите присъединяването към ЕС преди 11 години беше една сбъдната мечта. С гордост и самочувствие поемаме отговорността на председателството на Съвета на ЕС 2018 г. Ние българите вярваме в доброто, в доброто утре, имаме волята, енергията и решимостта да работим за него заедно с всички вас\". България има много какво да даде на Европа, от нашата богата култура, до иновациите, технологията, знанията и таланта на българите. Нашата древна култура събира най-доброто от всички цивилизации, преминали през земите ни. Не трябва да се делим на малки и големи, богати и бедни, Изток и Запад, настоя Павлова. Готови ме да посрещнем всички предизвикателства пред нас, затова повече от всякога вярваме в посланието на българското председателство \"Съединението прави силата\", допълни министърът. Президентът  отбеляза, че \"от 13 века България е югоизточната порта на континента. Това е скъпо платен исторически опит, на Балканите знаем добре, че от разделението покълват трагедии. Европа е твърде голяма, за да е монолитна, но и твърде малка, за да е разделяна, това обяснява и мотото на българското европредседателство\". България притежава изпитан във времето модел на съжителство на религии, ние сме родината на кирилицата, която е мост, България спаси своите евреи през най-мрачните години на континента, това ме кара да вярвам, че много сме дали и много можем да дадем на европейското ни семейство, допълни той. Президентът подчерта че моментът за ЕС е труден, европейската отбрана е императив, миграцията и тероризмът изискват активен диалог с големите съседи на съюза, конкуренцията не трябва да се постига чрез орязване на социални права, а чрез инвестиции в образованието и високите технологии. За да пребъде Европа ни трябват разбирателство, опростени процедури, взаимно доверие, ново самочувствие Европа не е само икономическо пространство, а територия на свободата, завърши президентът. Премиерът   започна изказването си с молба за благословията на патриарха, защото \"без Господа нищо не можем да направим\". След словата на Туск всяко изказване е неуместно, заяви Борисов и разказа, че председателят на Европейския съвет всеки ден учел изречение на български език. Ние като българи трябва да оценим, че председателят на съвета е положил толкова труд, за да покаже уважението си към всички нас, допълни премиерът. Имаме шест месеца да положим усилия не само за България, защото трябва да сме безпристрастен модератор в преговорите, но и да направим така, че за всеки българин да остане усещането, че ЕС прави нещо и за него, подчетта Борисов. Той отбеляза, че има много събития, които да започнат, да се развият и да завършат по време на българското европредседателство и изброи: \"кохезионната политика, 10 млрд. по-малко евро в европейския бюджет, много големи проблеми в региона, многоо усилия трябва да се положат, чл. 7 за Полша, Западните балкани, които действително имаме шанс да го придвижим напред, земеделската политика, киберсигурността, обща европейска отбрана, миграционния поток и миграционната криза, която жестоко разделя съюза, всичко това в тези шест месеца\". Председателят на парламента изрази увереност, че България ще е успешен ротационен председател и основен двигател на задачите от дневния ред на ЕС. Приемаме председателството като национална и надпартийна кауза, подчерта тя. \"Като председател на българския парламент подчертавам, че всички ние – народните представители, ясно съзнаваме значението на Парламентарното измерение – съществен и неделим елемент от нашето първо председателство. Имаме политическата воля да продължим да насърчаваме българското правителство в неговата роля на честен и неутрален посредник между държавите-членки на ЕС да постига конкретни резултати по стратегическите европейски приоритети – както в рамките на 6-месечния период на Председателството, така и в контекста и 18-месечната политическа програма на Триото Естония-България-Австрия\", каза Караянчева. \"Българското Парламентарно измерение ще следва водещия принцип на Председателството за единство и солидарност по пътя на ориентирани към бъдещето реални резултати. Скъпи колеги и гости, уверявам ви, че през идните месеци ние, българските народни представители, ще насърчим ефективното и интензивно междупарламентарно сътрудничество и ще дадем своя ценен принос към формирането на ключовите общоевропейски политики\", допълни тя.", "date": "2018.01.11", "title": "С реч на български език и похвали за България евролидерите откриха в София председателството на ЕС"}
{"url": "https://www.dnevnik.bg/citat_na_deniia/2018/01/11/3111149_citat_na_denia_s_premier_koito_bi_mogul_da_splashi_ne/", "text": "Вие винаги сте били решителни и смели, което потвърдихте и през последните години. Ето защо аз вярвам, че вашето Председателство ще бъде толкова резултатно, колкото преди четвърт век беше Христо Стоичков в Световната купа. С Министър-председател, който би могъл да сплаши не един тракийски воин, ще се справите!\" Това заяви председателят на Европейския съвет Доналд Туск по време на концерта за официалното откриване на българското председателство на Съвета на ЕС. (Цялата му реч можете да видите  тук )", "date": "2018.01.11", "title": "Цитат на деня: С премиер, който би могъл да сплаши не един тракийски воин, ще се справите с европредседателството"}
{"url": "https://www.dnevnik.bg/sport/2018/01/11/3111156_sled_slab_mach_voleibolniiat_marica_dopusna_vtora/", "text": "Волейболистките на \"Марица\" допуснаха тежка загуба във втория си мач в групите на Шампионската лига. Отборът от Пловдив отстъпи с 1:3 (17:25, 25:22, 17:25, 13:25) срещу сръбския \"Визура\". Това беше второ домакинска загуба за водения от Иван Петков отбор. В дебюта си в групите на най-силния европейски турнир  \"Марица\" падна от един от водещите клубове \"Динамо\" (Казан) . Руският отбор е начело с шест точки след две чисти победи. Българският състав е последен без точки. \"Марица\" изигра слаб мач, в който почти през цялото време съперникът беше по-добър. Сръбкините направиха забележителните 17 блокади срещу шест за домакините. Българският отбор завърши успешно само 29% от атаките си. Най-резултатна с 16 точки стана Десислава Николова, а Радосвета Тенева добави десет. За \"Визура\" Катарина Лазович направи 24. Сръбският състав имаше осезаемо превъзходство във всички елементи, като оспорван се оказа само вторият гейм. В него \"Марица\" съумя да спечели и изравни. След нови два силни гейма \"Визура\" заслужено победи. На 24 януари \"Марица\" гостува на полския \"Хемик\".", "date": "2018.01.11", "title": "След слаб мач волейболният \"Марица\" допусна втора домакинска загуба в Шампионската лига"}
{"url": "https://www.dnevnik.bg/sport/2018/01/11/3111153_tihomir_ivanov_beshe_nagraden_za_nai-dobur_atlet/", "text": "Тихомир Иванов беше определен за най-добър атлет на България за 2017 г. Състезателят в скока на височина прие отличието си с благодарности към министъра на спорта Красен Кралев и председателя на федерацията по лека атлетика Добромир Карамаринов. \"За мен е голяма чест да бъда избран за атлет на България за 2017-а, след като през 2016-а година получих наградата за изгряваща звезда. Благодаря на спортния министър Красен Кралев и на президента на федерацията Добромир Карамаринов за това, че помагат много на българския спорт\", заяви Иванов. Миналата година той се класира за финала на световното в Лондон с личен рекорд, но заради контузия не успя да се бори за медал, а на европейското в зала стана четвърти. В Диамантената лига записа второ и четвърто място. В тройката влязоха Ивет Лалова и Радослава Мавродиева. Карамаринов определи годината за успешна за българската атлетика, въпреки неубедителното представяне на световното. \"Има бум на младите състезатели, които са нашата надежда за бъдещето. Годината е успешна и с откриването на новата зала \"Асикс Арена\". На 10 февруари там ще посрещнем първото международно състезание – балканския шампионат за юноши и девойки до 20 години. Още веднъж благодарим на правителството и специално на министър Кралев затова, че сбъднаха тази наша мечта\", каза президентът на федерацията. Кралев погледна към бъдещето с похвали за Лиляна Георгиева (бягане на дълги разстояния) и Александра Начева (троен скок). \"Те са водещите ни състезатели, но има и други таланти, което значи, че през последните години се е работило много добре и ние трябва да отговорим адекватно на тези успехи. Мисля, че младите ще са готови за следваща олимпиада (Токио 2020) - ако не да носят трофеи, то поне да участват, за да покажем на света какво талантливо поколение имаме. Като направим подходящата инфраструктура, децата сами ще намерят пътя си към най-престижния олимпийски спорт.\" Министърът отново посочи инфраструктурните проекти, по които се работи. \"В момента изграждаме писта и в Сандански. Поставили сме си задача до края на календарната година да бъде готова  залата в Бургас . Предстои реконструкция и на закритата зала в Добрич - тя е изключително стратегическо и важно за българската атлетика съоръжение, което пое основната тежест по подготовката на нашите състезатели през последните седем години\", заяви Кралев. ", "date": "2018.01.11", "title": "Тихомир Иванов беше награден за най-добър атлет, федерацията определи годината за успешна"}
{"url": "https://www.dnevnik.bg/evropa/2018/01/11/3111165_rechta_na_donald_tusk_s_koiato_shte_se_zapomni/", "text": "Премиерът Бойко Борисов отбеляза, че председателят на Европейския съвет всеки ден учел изречение на български език. Ние като българи трябва да оценим, че председателят на съвета е положил толкова труд, за да покаже уважението си към всички нас, допълни премиерът. \"Дневник\" публикува видео и пълен текст на речта. Скъпи приятели, Уважаеми гости, Господин Президент на Република България, Госпожо Председател на Народното събрание, Господин Министър-председател, Министри, Ваши Превъзходителства, \"Отечество любезно, как хубаво си ти! Как чудно се синее небето ти безкрайно! Как твоите картини меняват се омайно! При всеки поглед нови, по-нови красоти.\" Тези думи на Иван Вазов, чието име носи този театър, улавят духа на днешното празненство. \"При всеки поглед нови, по-нови красоти\" – тази мисъл ме съпътства днес като Председател на Европейския съвет и като поляк. Защото като поляк аз добре разбирам колко много работа, кураж и решимост ви е струвало на вас, българите, да постигнете тези европейски успехи за вашето Отечество. Никой не ви е дал нищо даром. Вие самите, на първо място, сте творците на този исторически обрат, на тези \"нови, по-нови красоти\". По-младите поколения навярно свързват театъра, в който се намираме сега, по-скоро с известния актьор Захари Бахаров и ролята му в култовия сериал \"Игра на тронове\", отколкото с поезията на Вазов. Историята на Балканите е по-драматична и по-интересна от сценария на \"Игра на тронове\", макар в нея да няма дракони. Всички ние бихме искали настоящето и бъдещето на Балканите да наподобяват по-малко сценарии на драматични филми. Стабилност, сигурност, благоденствие – това заслужават хората в целия този регион. А Европейският съюз съществува, за да превърне именно този сценарий в реалност. Добре е, че един от приоритетите на Българското председателство е бъдещето на Западните Балкани. Кой друг, ако не вие, потомците на Спартак, наследниците на най-старата държава в Европа, вие, които никога не сте загубили бойно знаме в битка, кой друг би бил на висотата на тази важна и изключително трудна задача – да се поднови Европейската перспектива за целия регион. Вие винаги сте били решителни и смели, което потвърдихте и през последните години. Ето защо аз вярвам, че вашето Председателство ще бъде толкова резултатно, колкото преди четвърт век беше Христо Стоичков в Световната купа. С Министър-председател, който би могъл да сплаши не един тракийски воин, ще се справите! Благодаря.", "date": "2018.01.11", "title": "Речта на Доналд Туск, с която ще се запомни откриването на председателството (видео)"}
{"url": "https://www.dnevnik.bg/sviat/2018/01/11/3111144_lica_na_kampaniiata_za_brekzit_zagovoriha_za_vtori/", "text": "Две от най-популярните британски лица на кампанията за напускане на Европейския съюз допуснаха, че би било добре да се проведе втори референдум за членството в общността като най-добрия начин поддръжниците на съюза да издействат по-лека версия на Брекзит или дори напълно да го осуетят, пише \"Ройтерс\". Според агенцията мнозина в антиевропейския лагер се опасяват, че напускането накрая ще е \"меко\", без ограничаване на миграцията и със запазване на част от връзките на фона на разделения в обществото и разочарование от това колко е сложно оттеглянето, както и заради евентуалния икономически ефект на Брекзит. Бившият лидер на Партията за независимостта на Великобритания (UKIP)  Найджъл Фараж , който беше ключова фигура в кампанията за напускане, каза, че става все по-склонен да допусне второ гласуване, за да се изясни дали решението е било правилно. \"Може би, само може би, стигнах до момента, в който си мисля, че трябва да имаме втори референдум... за членство в ЕС,\" каза той. Според него втори референдум би могъл да доведе до урните много по-голям процент поддръжници на Брекзит, отколкото през юни 2016 г. Малко след Фараж обаче и бизнесменът Арън Банкс, съосновател на кампанията Leave.EU, за когото се смята, че е мобилизирал значителна подкрепа за Брекзит, също обяви, че подкрепя идеята за втори вот. По думите му правителството на Мей не се справя да осигури такова напускане, за каквото британците са гласували и съществува рискът от \"неуспешен Брекзит\" или \"фалшив Брекзит\", а премиерът \"предава нацията\", изтиквайки истинските поддръжници на напускането в ъгъла. Затова сега е моментът те отново да заявят пред урните, че искат \"истински Брекзит\", каза Банкс. Разделения Някои британски депутати също настояват, че е необходимо второ допитване и то за условията на напускането, тъй като гражданите на Обединеното кралство са били попитани през 2016 г. само дали искат да напуснат, а не как това да се случи. Говорител на премиера Тереза Мей, цитиран от \"Ройтерс\" и Би Би Си, обаче подчерта, че \"няма да има втори референдум\" и припомни обещанието ѝ, че страната ще напусне ЕС в края на март 2019 г., както е планирано. Различни проучвания на общественото мнение отбелязват малки разлики между двата лагера - според изследване на BMG от декември 51 на сто от респондентите са казали, че биха искали страната да остане в Евросъюза, а 49 - да напусне. Според агенция Би Ем Джи, извършила проучването, промяната е основно сред негласувалите, а 9 от 10 души - и от двата лагера - не са променили възгледите си.", "date": "2018.01.11", "title": "Лица на кампанията за Брекзит заговориха за втори референдум"}
{"url": "https://www.dnevnik.bg/sport/2018/01/11/3111123_nebosturgachi_triugulnici_i_dunoto_na_dunoto_ili_koi/", "text": "Когато Любослав Пенев говори, никога не е скучно. Бившият футболист и треньор винаги говори директно, а когато е засегнат лично, не пести думите си. По време на представянето на идеите и екипа си за кандидатурата си за президент на БФС Пенев отново даде свобода на изказа си.  По повод  обвиненията от собственика на \"Лудогорец\" Кирил Домусчиев, че зад него е кръгът \"Царско село\" . - За ситуацията в българския футбол. – За свършеното от настоящото ръководство на футболния съюз. - Пенев отговаря на нападките към себе си. За нуждата от промяна в българския футбол. - В отговар на твърденията, че участва в избори с предизвестен край. Съвет към спортния министър  Красен Кралев  да не заема страна преди конгреса. След твърдението на  Венцислав Стефанов, че Пенев има кредити . - За партньорството си в тениса с  премиера Бойко Борисов .", "date": "2018.01.11", "title": "Небостъргачи, триъгълници и дъното на дъното, или кои са новите крилати фрази на Любослав Пенев"}
{"url": "https://www.dnevnik.bg/photos/2018/01/11/3111228_fotogaleriia_niakolko_protesta_i_edno/", "text": "Девет протеста бяха заявени за днешния ден, в който България официално пое председателството на Европейския съюз. В кадрите на \"Дневник\" вижте моменти от трите основни шествия, които се проведоха по време на официалната церемония в Народния театър \"Иван Вазов\". Протестът \"Спаси Пирин\" събра хиляди с каузата за опазване на националния парк от инвестиционни планове.", "date": "2018.01.11", "title": "Фотогалерия: Няколко протеста и едно европредседателство"}
{"url": "https://www.dnevnik.bg/sport/2018/01/11/3111047_livurpul_se_nadiava_da_privleche_keita_oshte_prez/", "text": "Ливърпул\" ще направи опит да привлече полузащитника на \"Лайпциг\" Наби Кейта до края на зимния трансферен прозорец. Червените искат гвинейския национал в състава си шест месеца по-рано от договореното. В края на август  двата отбора се споразумяха играчът да премине на \"Анфийлд\"  след края на този сезон. Кейта беше основната трансферна цел на \"Ливърпул\" през лятото, като мърсисайдци се съгласиха да платят клаузата за откупуване на играча - 48 милиона паунда. Според информацията на \"Гардиън\" германският клуб е поискал още 18 милиона паунда, за да пусне предсрочно полузащитника. Мениджърът на червените Юрген Клоп се надява привличането на Кейта да заздрави центъра на полузащитата, където отборът има проблеми. Емре Джан, Жоржиньо Вайналдум, контузеният в момент капитан Джордан Хендерсън и Джеймс Милнър са играчите, които Клоп използва в тази зона. Полузащитата на \"Ливърпул\" беше драстично отслабена от напускането Филипе Коутиньо. Бразилецът се превърна във  втория най-скъп футболист в историята на футбола , след като премина в \"Барселона\" срещу 145 милиона паунда. Кейта е основен футболист на \"Лайпциг\" и германският клуб обяви, че не желае да се разделя с него още през зимата. \"Няма нищо ново по въпроса. Нашата позиция около трансфера не се променило\", се казва в изявлението на клуба. До момента \"Ливърпул\" привлече капитана на \"Саутхемптън\" Върджил ван Дайк.  Червените платиха 75 милиона паунда за централния защитник , което е рекорд за бранител.", "date": "2018.01.11", "title": "\"Ливърпул\" се надява да привлече Кейта още през зимата"}
