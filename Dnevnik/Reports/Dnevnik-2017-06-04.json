{"url": "http://www.dnevnik.bg/kultura/2017/06/04/2980273_otkus_ot_dushteriata_na_stalin_na_rouzmari_sulivan/", "text": "Какво означава да се родиш дъщеря на Сталин, цял живот да носиш бремето на това име и никога да не се освободиш от него? В СССР Сталин е легенда. Той е Вождът, върховният ръководител, който превърна Съветския съюз в свръхсила и спечели войната срещу нацистите. Но за милионите негови съветски жертви той е човекът, отговорен за Терора и за печално известния ГУЛаг. На Запад той е демонизиран като един от най-жестоките диктатори по света. Колкото и да се опитва, Светлана Алилуева никога не успява да се отърси от сянката на Сталин.С отчаяние тя споделя: \"Където и да отида, независимо дали в Австралия или на някой остров, аз винаги ще бъда политически затворник на бащиното си име.\"1 В СССР животът ѝ е низ от мъчителни загуби. Майка ѝ, Надежда Алилуева, се самоубива, когато Светлана е едва на шест и половина години. По време на чистките през Големия терор в края на 30-те години Сталин не пощадява семейството си. Любимите ѝ леля Мария и чичо Александър Сванидзе, братът и снахата на първата съпруга на Сталин, са арестувани и разстреляни като врагове на народа; техният син Джоник – неин приятел от детинство – изчезва.Чичо Станислав Реденс, за когото е омъжена сестрата на майка ѝ Анна, също е разстрелян. Чичо Павел, братът на майка ѝ, не издържа на мъката и умира от сърдечен удар. Когато Светлана е едва на седемнайсет, баща ѝ изпраща Алексей Каплер – нейната първа любов – за десет години в ГУЛаг. Нацистите убиват доведения ѝ брат Яков във военнопленнически лагер през 1943 г. По време на вълната от репресии през 1947 г. и 1948 г., известни като \"борба срещу космополитизма\", сестрата на майка ѝ, Анна, и вдовицата на Павел, Женя, са осъдени на седем години строг тъмничен затвор. Дъщерята на Женя, Кира, също е хвърлена в затвора и по-късно изпратена в изгнание.Нещастията продължават за Светлана и след смъртта на баща ѝ през 1953 г. По-големият ѝ брат, Василий, е арестуван и през 1962 г. умира от алкохолизъм. Приятелите ѝ литератори през 60-те години са изпратени в трудови лагери. Когато Светлана най-сетне намира покой в изпълнената с обич връзка с Браджеш Сингх, властите ѝ отказват правото да се омъжи за него, макар след смъртта му да ѝ разрешават да отнесе праха му в Индия.В средата на живота си, на четирийсет и една години, Светлана Алилуева изведнъж решава да избяга. Вечерта на 6 март 1967 г. влиза в американското посолство в Делхи и иска убежище. Това е опит да избяга и от миналото си и да намери свободата, от която е лишена в Съветския съюз, където по думите ѝ с нея се отнасят като с държавна собственост. Първоначално Държавният департамент отказва да я допусне в Съединените щати, опасявайки се, че бягството ѝ ще усложни отношенията с Москва. Светлана е принудена да чака в Швейцария, докато дипломатите се опитват да намерят страна, готова да я приеме.Когато най-сетне пристига в Съединените щати с туристическа виза, американците я посрещат като най-знаменития невъзвращенец от Страната на Съветите. Скоро става невъзвращенка милионер – \"Двайсет писма до един приятел\", мемоарите, които е написала през 1963 г. и е успяла да изнесе от Съветския съюз, ѝ донасят 1,5 милиона долара.Но на нея ѝ е чужда стойността на парите: голяма част от богатството си раздава, а останалото скоро загубва, тъй като се поддава на манипулациите на Олгивана Райт, вдовицата на Франк Лойд Райт, която я подмамва да се омъжи за Уесли Питърс, главния архитект на създадената от Райт фондация \"Талиесин\". На четирийсет и пет години Светлана ражда дъщеря на Питърс, Олга, която става нейната утеха. Когато е напуснала Съветския съюз, тя е изоставила 21-годишния си син Йосиф и 16-годишната си дъщеря Катя и поради интригите на КГБ няма никаква връзка с тях цели петнайсет години.Лаконичният хумор винаги e помагал на Светлана. Понякога тя казва: \"Вече не храня приятната илюзия, че мога да се освободя от клеймото \"дъщерята на Сталин\"... Човек не бива да съжалява за съдбата си, но аз съжалявам, че майка ми не се е омъжила за дърводелец.\"2 През повечето от четирийсет и петте години, прекарани на Запад, Светлана живее като скитница; мести се от едно място на друго над трийсет пъти и дори за кратко се връща в Съветския съюз.Някои я наричат \"неуравновесена\". Историкът Робърт Тъкър отбелязва, че \"въпреки всичко в известен смисъл тя приличаше на баща си\".Всъщност поразително е колко малко Светлана прилича на баща си. Тя не вярва в насилието. Тя притежава издръжливостта на авантюрист, жажда за живот и изненадващ оптимизъм, въпреки че жизненият ѝ път преминава през най-жестоките престъпления на ХХ в. и тя е принудена да опознае тъмната страна на човешкия живот така, както малцина я познават. Разкъсвана между Изтока и Запада в битките им за надмощие по времето на Студената война, тя не среща разбиране нито в единия, нито в другия свят. Налага ѝ се бавно да привикне към западния начин на живот и този процес е една увлекателна и същевременно тъжна история.За Алилуева е също толкова трудно, колкото и за всички оста­нали, да обясни действията на баща си. Отношението ѝ към Сталин е изтъкано от противоречия. Тя безрезервно осъжда пре­стъпленията му, но в детските ѝ спомени той си остава любящият баща – поне до известно време. Опитва, но рядко успява, да си обясни какво мотивира жестокостта му. \"Не вярвам някога да е изпитвал угризения на съвестта; не мисля, че някога е изпитвал. Но не беше щастлив, въпреки че постигаше предела на желанията си, като убиваше много хора, други смазваше, а на някои печелеше възхищението.\"Но същевременно тя предупреждава, че да смятаме Сталин просто за чудовище би било непоправима грешка. Въпросът е какво в личния живот на човека и в определена политическа система предначертават една такава съдба. Светлана Алилуева неизменно твърди, че баща ѝ никога не е действал сам. Той е имал хиляди съучастници.Светлана се е надявала, че на Запад ще успее да се утвърди като писател и ще намери човека, с когото да сподели личния си живот. Въпреки храбрите си усилия смята, че се е провалила, но други не мислят така. Удивителното е, че изобщо е оцеляла.В 7 ч. на 6 март 1967 г. едно такси спира пред отворените порти на американското посолство на \"Шантипат Авеню\" в Делхи. Под зоркия поглед на индийския полицай таксито бавно се изкачва по виещата се нагоре алея. Погледът на пътничката на задната седалка се плъзга по огледалната повърхност на голямото кръгло езеро, спокойно в гаснещата светлина. Няколко патици и гъски все още се поклащат между струите вода, които се издигат над повърхността му. Фасадата на посолството е плетеница от бетонни конструкции, което ѝ придава изящество и лекота. Жената си мис­ли колко много се различава тази постройка от студената, казионна сграда на съветското посолство, което току-що е напуснала. Такава, очевидно, е Америка.Светлана Алилуева се изкачва по широките стъпала и вперва поглед в американския орел, изобразен върху остъклената врата. Всички решения в живота си е вземала, без много да се замисля. Знае, че прекрачи ли този праг, с предишния ѝ живот ще е завинаги свършено. Не се съмнява, че гневът на Кремъл скоро ще се стовари върху главата ѝ. Чувства се окрилена, но и много изплашена. Взела е най-важното решение в живота си: избягала е, но няма представа какво я очаква. Не се поколебава и, стиснала куфарчето си в ръка, натиска звънеца.Дани Уол, дежурният морски пехотинец, отваря вратата. Поглежда дребната жена пред себе си: жена на средна възраст, добре облечена, с нищо не бие на очи. Готви се да ѝ каже, че посолството вече е затворено, когато тя му подава паспорта си. Уол пребледнява. Прави ѝ път да влезе, заключва вратата и я отвежда в малка съседна стаичка. После се обажда по телефона на Робърт Рейл, втори секретар в посолството, който отговаря за \"нечаканите гости\" – невъзвращенците. Рейл не е у дома, но когато се обажда след няколко минути, Уол му съобщава тайния код, с който го уведомява, че в посолството има съветски дезертьор. Това е последното, което Рейл е очаквал да се случи в онази тиха вечер в индийската столица.Когато пристига в посолството в 7,25 ч., Рейл е заведен в стая, където някаква жена разговаря с консула Джордж Хюи. Когато Рейл влиза, тя се обръща към него направо с думите: \"Сигурно няма да ми повярвате, но аз съм дъщерята на Сталин.\"1Рейл гледа скромната, привлекателна жена с червеникава коса и бледосини очи, вперила поглед в него. Не отговаря на представата му за дъщерята на Сталин, макар че не би могъл до каже как всъщност си я е представял. Подава му съветския си паспорт и той веднага вижда името: Светлана Йосифовна Алилуева. Бързо пре­хвърля наум възможностите. Може да е подставено лице от руснаците, може да е агент на контраразузнаването, може да е просто смахната. Джордж Хюи смутено пита: \"Казвате, че сте дъщерята на Сталин? На онзи Сталин?\"2Тъй като отговаря за \"нечаканите гости\" от съветския блок, Рейл трябва да установи самоличността ѝ. След кратък разговор се извинява и отива в центъра за свръзка на посолството, откъдето се обажда във Вашингтон. Иска да му изпратят всички материали за Светлана Йосифовна Алилуева. Час по-късно идва отговорът: \"Няма такива.\" Във Вашингтон не знаят нищо за нея – няма данни в ЦРУ, няма данни във ФБР, няма данни в Държавния департамент. Американското правителство дори не знае, че Сталин има дъщеря.3Докато чака отговор от Вашингтон, Рейл разпитва Светлана. Как е попаднала в Индия? Отвръща му, че е напуснала Съветския съюз на 19 декември с необичайна мисия: съветското правителство ѝ е издало специално разрешение да замине за Индия, за да разпръсне праха на \"съпруга\" си, Браджеш Сингх, над река Ганг в родното му селце Калаканкар, в щата Утар-Прадеш – така, както повелява индуистката традиция. С горчивина добавя, че тъй като Сингх бил чужденец, Алексей Косигин, председателят на Съвета на министрите, лично отхвърлил нейното искане да ѝ разрешат да се омъжи за него.След смъртта на Сталин обаче ѝ разрешили да отнесе праха му в Индия. През трите месеца след пристигането си тя се влюбила в страната и поискала да ѝ разрешат да остане. Отказали ѝ. \"В Кремъл ме смятат за държавна собственост – добавя тя с омерзение. – Аз съм дъщерята на Сталин!\" Казва на Рейл, че под съветски натиск индийското правителство отказало да продължи визата ѝ. Омръзнало ѝ да гледат на нея като на \"национална реликва\". Нямало да се върне в СССР. Поглежда решително Рейл и добавя, че е дошла в американското посолство да поиска от правителството на САЩ политическо убежище.4Единственото заключение на Рейл до този момент е, че тази изключително спокойна жена вярва в думите си. Незабавно осъзнава политическите последици, ако онова, което тя твърди, е вярно. Ако наистина е дъщерята на Сталин, тя е един вид \"кралска особа\" в СССР. Бягството ѝ щеше да нанесе силен психологически удар на съветското правителство и то щеше да направи всичко възможно да я върне обратно. Американското посолство щеше да се озове в центъра на политически ураган.5Рейл е все така подозрителен. Пита я защо не се казва Сталина или Джугашвили, фамилното име на баща ѝ. Тя му обяснява, че през 1957 г. е променила името си от Сталина на Алилуева, моминското име на майка ѝ Надежда – нещо, на което всяка гражданка на Съветския съюз има право.Тогава Рейл я пита къде е отседнала. \"В дома за гости на съветското посолство\", отвръща му тя – само на няколкостотин метра от американското посолство. Как е успяла да се измъкне, без да я забележат? \"Тази вечер има голям прием за гостуваща съветска военна делегация, а всички останали празнуват Международния ден на жената\", отвръща му тя. След това я пита след колко време предполага, че ще забележат отсъствието ѝ.Вероятно едва след около четири часа, обяснява тя, тъй като всички ще са пияни. Всъщност вече би трябвало да е в дома на Т. Н. Каул, бившия посланик на Индия в СССР. Изведнъж я обзема паника: \"Трябва да се обадя на дъщеря му, Приити, да ѝ кажа да не ме чакат.\"6За Рейл това е начин за проверка. \"Добре, нека аз да ви набера номера\", казва той. Намира номера, набира го и ѝ подава телефона. Чува я да обяснява на Т. Н. Каул и на дъщеря му, че я боли глава и няма да отиде на вечеря у тях. После любезно се сбогува и с двамата.7След това подава на Рейл измачкан куп листове хартия. Това е ръкописът на руски на \"Двайсет писма до един приятел\", а самата тя е посочена като автор. Обяснява, че това са личните ѝ спомени за детството, прекарано зад стените на Кремъл. Индийският посланик Каул, с когото двамата с Браджеш Сингх се сприятелили в Москва, успял да го изнесе от Съветския съюз преди малко повече от година. Върнал ѝ го веднага щом пристигнала в Делхи. Рейл не може да повярва на ушите си: дъщерята на Сталин е написала книга. Какво ли разказва за баща си? Пита я може ли да направи копие на книгата и Светлана се съгласява.Следвайки съветите на Рейл, Светлана пише официална молба за предоставяне на политическо убежище в Съединените щати и я подписва. Рейл я предупреждава, че не може да ѝ гарантира успех, и Светлана, с присъщата си политическа прозорливост, отговаря, че \"ако Съединените щати не могат или не искат да ѝ помогнат, надали друга страна с дипломатическо представителство в Индия ще го направи\".Твърдо е решена, че няма да се върне в Съветския съюз, и следователно единствената алтернатива би била да разкаже пред журналисти историята си \"изцяло и без задръжки\", с надеждата, че ще спечели обществена подкрепа в Индия и в Съединените щати.8 Евентуален отказ да се помогне на дъщерята на Сталин не би бил посрещнат добре в САЩ – Светлана много добре знае как действа политическата манипулация. Цял живот се е учила на това.Рейл завежда Светлана в стая на втория етаж, предлага ѝ чаша чай и я съветва да напише декларация, в която накратко да разкаже биографията си и да обясни защо е напуснала Съветския съюз. После отново я оставя сама под предлог, че трябва да се посъветва с началниците си.В онази нощ американският посланик, Честър Боулс, лежи болен вкъщи и Рейл отива пеша до резиденцията му, придружен от началника на службата на ЦРУ към посолството. По-късно Боулс ще признае, че не искал да се срещне лично със Светлана, защото се опасявал, че е просто някоя смахната. В присъствието на Ричард Селест, специалния помощник на Боулс, служителите на посолството обсъждат ситуацията.Знаят, че не разполагат с достатъчно време, за да установят истинността на разказа на Светлана, преди руснаците да забележат отсъствието ѝ. Боулс е убеден, че Съветският съюз има толкова силно влияние върху правителството на Индия, което снабдява с военно оборудване, че ако разберат, че Светлана е в американското посолство, индийците веднага ще поискат да им бъде предадена. Ето защо посолството трябва да я измъкне от страната.В 9.40 ч. във Вашингтон е изпратена втора спешна телеграма с повече подробности9, в която се отбелязва, че Светлана разполага с четири часа, преди отсъствието ѝ от съветското посолство да бъде забелязано. Телеграмата завършва с думите: \"Ако не получим други указания, ще се опитаме да качим Светлана на полет №751 до Рим на авиокомпания \"Куантас\", излитащ от Делхи в 19.45 ч. по Гринуич (01.15 ч. местно време).\" Единайсет минути по-късно от Вашингтон потвърждават, че телеграмата е получена.10Служителите на американското посолство обсъждат възможностите, с които разполагат. Могат да откажат да помогнат на Светлана и да ѝ кажат да се върне в съветското посолство, където отсъствието ѝ вероятно все още не е забелязано. Но тя е дала ясно да се разбере, че ще се обърне към международната преса за съдействие. Могат да я задържат в официалната резиденция на пос­ланика или в канцеларията на посолството, да уведомят индийците, че е поискала политическо убежище в Съединените щати, и да изчакат решението на съда. Проблемът в този случай би бил, че индийското правителство може да се опита да върне Светлана със сила. И накрая, посолството би могло да се опита да я измъкне тайно от Индия. Нито един от тези варианти не им харесва.Фактът, че Светлана държи в ръцете си своя съветски паспорт, се оказва решаващ. Това е безпрецедентно. В чужбина паспортите на съветските граждани винаги се конфискуват и им се връщат едва след като се чакат на самолета, който ще ги върне у дома. По-рано следобед съветският посланик в Индия И. А. Бенедиктов е дал прощален обяд за Светлана. Напрежението по време на обяда било осезаемо. Бенедиктов бил изключително ядосан на Светлана за това, че е останала в Индия много по-дълго, отколкото ѝ позволява едномесечната ѝ виза, и Москва вече настоявала да бъде върната. Алилуева компрометирала кариерата му и трябвало да се качи на самолета за Москва на 8 март.\"Е, щом трябва да замина, къде е паспортът ми\", попитала тя. Бенедиктов изръмжал на помощника си: \"Дайте ѝ го.\"11В този случай Светлана доказва, че неслучайно е дъщеря на Сталин: когато иска нещо, никой не може да ѝ откаже. Бенедиктов допуска огромна грешка, за която ще заплати по-късно. За съветските власти Светлана е най-знаменитата личност, напуснала страната.От леглото си, болен, Честър Боулс взема решение: с редовните си индийски документи и със съветския си паспорт Светлана може открито и легално да напусне Индия. Боулс нарежда в паспорта ѝ да бъде поставена туристическа виза, валидна шест месеца. Пита Боб Рейл готов ли е да я придружи, когато отпътува от Индия. Рейл се съгласява и служителите се връщат в посолството.12Часът е 11.15. Докато се готвят да тръгнат за летището, Рейл се обръща към Светлана: \"Наистина ли сте наясно какво правите? Изгаряте всичките си мостове.\" Моли я да премисли всичко внимателно. Светлана отвръща, че вече е имала достатъчно време за размисъл. Рейл ѝ дава 1500 долара от безотчетните средства на посолството, за да ѝ е по-лесно, когато пристигне в Съединените щати.Рейл се обажда на жена си Рамона, за да ѝ каже да му приготви куфар с най-необходимото за няколкодневно пътуване и да го чака след час на летище \"Палам\". Не ѝ казва къде заминава. След това отива до гишето на \"Куантас Еърлайнс\" и купува два билета първа класа за Съединените щати без определена дата, с прекачване в Рим. Не след дълго се присъединява към другите американ­ци на летището – на полупразния терминал вече са се събрали десетина служители на посолството, но само двама седят редом със Светлана.13Светлана минава лесно през индийския митнически и паспортен контрол и след пет минути, с редовна индийска изходна виза и с туристическата си американска виза, вече е до Рейл на изхода за заминаващите с международни полети. На въпроса му дали се притеснява отвръща с усмивка: \"Съвсем не.\" Тази реакция е типична за нея. Светлана по дух е авантюристка. През целия си живот взема съдбовни решения спонтанно, а после сякаш с опиянение приема последствията. Винаги казва, че любимият ѝ роман от Достоевски е \"Картоиграч\".Макар външно спокоен, самият Рейл е много притеснен. Убеден е, че щом открият отсъствието ѝ, руснаците непременно ще поискат тя да им бъде предадена. Открие ли я на летището, индийската полиция ще я арестува и той ще е безсилен да ѝ помогне. Знае, че евентуалните последствия за нея биха били изключително тежки. Смъртната присъда би била съвсем в стила на някогашния сталински режим, но баща ѝ е мъртъв от четиринайсет години.Въпреки това съветското правителство наказва сурово бегълците и не е изключено да я хвърлят в затвора. Рейл вероятно си е мислел за неотдавнашните процеси срещу писателите Андрей Синявски и Юлий Даниел. През 1966 г. те са осъдени за \"антисъветска\" пропаганда и изпратени в трудови лагери и по онова време все още гният там. Кремъл едва ли би си позволил публичен процес срещу Светлана, но тя би могла да изчезне зад мрачните стени на някоя психиатрична клиника.Светлана също вероятно си е мислела за това. Синявски е неин близък приятел. Тя знае, че ако я арестуват, в най-добрия случай повече никога няма да ѝ позволят да излезе от Съветския съюз.Самолетът на \"Куантас\" за Рим пристига навреме, но облекчението на Рейл преминава в ужас, когато съобщават, че полетът ще закъснее поради техническа повреда. Двамата със Светлана седят в зоната за заминаващи и чакат, а минутите се превръщат в часове. За да не се поддаде на изострящото се безпокойство, Рейл става от време на време да погледне таблото за пристигащи полети. Знае, че редовният полет на \"Аерофлот\" от Москва пристига в 5 ч. и голяма делегация от съветското посолство винаги идва да посрещне дипломатическите куриери и други важни особи. Служителите от \"Аерофлот\" вече отварят гишето си. Точно тогава най-сетне обявяват полета за Рим и в 2.45 ч. самолетът на \"Куантас\" е във въздуха.Когато те вече са на път, в американското посолство в Делхи пристига телеграма относно \"невъзвращенката\". Във Вашингтон Доналд Джеймисън, служител на ЦРУ за връзка с Държавния департамент, е уведомил Фой Колър, заместник на държавния секретар, за ситуацията. Реакцията на Колър била смайваща. \"Кажете им да изхвърлят тази жена от посолството. Да не ѝ се оказва никаква помощ\", избухнал той.Колър до неотдавна е бил посланик на Съединените щати в СССР и смята, че лично е поставил началото на известно затопляне в отношенията със Съветите. Не желае бягството на дъщерята на Сталин, още повече в навечерието на петдесетата годишнина от болшевишката революция, да размъти водите. В посолството прочитат телеграмата, с която се отхвърля искането на Светлана за политическо убежище, и веднага изпращат отговор: \"Късно е. Заминаха. Вече са на път за Рим.\"Служителите са пропуснали да проверят дали самолетът на \"Куантас\" наистина вече е излетял. Ако бяха разбрали, че Светлана и Рейл са чакали почти два часа на летището и е можело да бъдат върнати, Светлана щеше да бъде закарана обратно в посолството и \"изхвърлена\". Животът ѝ щеше да премине по съвсем различен начин. Но животът на Светлана като че ли винаги е висял на косъм и шансът или съдбата я тласкат ту в една, ту в друга посока. Понякога тя сама се нарича циганка. Дъщерята на Сталин живее цял живот в сянката на бащиното си име и никога не успява да намери спокоен пристан.", "date": "2017.06.04", "title": "Откъс от \"Дъщерята на Сталин\" на Роузмари Съливан"}
{"url": "http://www.dnevnik.bg/sport/2017/06/04/2983158_berbatov_otnovo_igra_za_manchestur_junaited_v/", "text": "Димитър Бербатов отново облече екипа на \"Манчестър юнайтед\". Пет години след като , той взе участие в благотворителен мач, организиран от фондацията на Майкъл Карик. Срещата беше и в чест на бившия съотборник на Бербатов в \"Юнайтед\", който чества 11 години, откакто се присъедини към отбора.Бербатов беше част от състава \"Манчестър юнайтед 08\". В него бяха включени играчи, участвали при спечелването на Шампионска лига през 2008 г. Те се изправиха срещу \"Ол старс\", воден от Джон Тери.Българският нападател влезе като резерва след почивката в двубоя, който завърши 2:2. Гайска Мендиета откри за \"Ол старс\", а Неманя Видич изравни за \"Юнайтед\". През второто полувреме двата отбора си размениха по още едно попадение - Роби Кийн за звездите, а Карик зарадва публиката, оформяйки крайното 2:2На \"Олд Трафорд\" присъстваха над 70 000 зрители, а в двата тима личаха имената на световни звезди. Преди началото на мача Майкъл Карик изнесе реч пред присъстващите и заяви, че е поканил близки на загиналите в атентатите в Манчестър преди седмица.На 14 юни  в София. Голяма част от играчите, които бяха на \"Олд Трафорд\", ще присъстват и на Националния стадион \"Васил Левски\".", "date": "2017.06.04", "title": "Бербатов отново игра за \"Манчестър юнайтед\" в благотворителен мач на \"Олд Трафорд\""}
{"url": "http://www.dnevnik.bg/sport/2017/06/04/2983060_transferut_na_berbatov_v_junaited_bil_kato_na_film_-/", "text": "Едно от най-значимите трансферни събития в българския футбол - преминаването на Димитър Бербатов в \"Манчестър юнайтед\", е било \"като по филмите\", разказа нападателят. Той говори по темата, като заяви, че се е чувствал напрегнат в някои моменти.Рекордьорът по голове за България обясни, че сър Алекс Фъргюсън е бил първият човек, който го е посрещнал в Манчестър още на летището: \"Беше като по филмите. Бяха ни пратили самолет, кацнахме в Манчестър, слизам развълнуван, не знам къде се намирам. В същия момент чувам: \"Хай, Берба!\" и кого да видя - сър Алекс\", разказа Бербатов пред \"Код спорт\" по ТВ+.\"Изпаднах в шок, губиш ума и дума, като видиш такъв по-известен човек. Мисля си, че той си е с неговата кола, а ние с друга. Кани ни в неговата кола всички заедно. Аз продължавам да съм в шок. Влизаме в колата и тръгваме – аз, той, Емо Данчев и още някой имаше. Караме и мълчим, на мен мълчанието не ми пречи – седя си и си мисля разни работи. По едно време започна да говори нещо, за да разчупи леда. Още имах трудности да разбирам Съра, не бях свикнал с акцента\", продължи нападателят.Той допълни, че трансферът му от  в \"Юнайтед\" през 2008 г. е бил пред провал минути преди затварянето на прозореца.\"Тогава ми беше много напрегнато, но сега си мисля, че просто англичаните така обичат да се случват. Там всичко трябва да става в последния момент, въпреки че нервите на футболистите се опъват. Конкретно в моя случай имаше факс, но той не идваше и аз бях пред инфаркт, Емо Данчев също. Сър Алекс и Дейвид Гил бяха спокойни. Казват: \"Спокойно, всичко ще бъде наред!\" Викам си: \"Как спокойно? Няма нищо, ще си изпусна шанса\".Бербатов заяви, че важна част от личността му е това, че \"няма проблем да бъде сам\". \"Сам си обядвам, сам си вечерям в определени моменти, когато имам нужда да съм на спокойствие. Търся компания на хора, когато просто трябва да съм там поради други фактори. Самодостатъчен съм си. Това ми е помогнало много в кариерата. Човек може да успее сам някъде на чуждо място, ако не се пречупи от тази самота, която на моменти може да те докара дотам да правиш глупости, което пък ще доведе до лоши решения и в последствие вместо да вървиш напред, ще трябва да тръгнеш назад.\"Нападателят даде съвет на родителите да не притискат децата си. \"Това е най-важното, което мога да дам и продължавам да давам като съвет към родители или пък на деца, които са достатъчно големи да ме разберат. Болната родителска амбиция е едно от най-лошите неща, които могат да се случат. Това може да повлияе пагубно на детето. Постоянно давам този съвет на родители.\"И добави, че този извод е направил от личен опит. \"Не виждам по-добър пример от самия себе си за едно дете, което иска да е футболист и да успее.\"", "date": "2017.06.04", "title": "Трансферът на Бербатов в \"Юнайтед\" бил като на филм - емоции, драма и... сър Алекс за шофьор"}
{"url": "http://www.dnevnik.bg/sport/2017/06/04/2983021_verniiat_grizman_obiavi_che_ostava_v_atletiko/", "text": "Нападателят Антоан Гризман остава в \"Атлетико\" (Мадрид) и през следващия сезон. Французинът определи като \"мръсен ход\" евентуално свое напускане през лятото, докато трае трансферното ембарго за клуба. в последните месеци, като дори се заговори, че \"червените дяволи\" са готови да подобрят световния рекорд за най-скъп играч. Засега подобен ход се отлага, след като Спортният арбитражен съд (КАС) по-рано тази седмица потвърди забраната за трансфери на на \"Атлетико\" до 2018 г.Гризман беше гост на телевизионната програма Telefoot, където потвърди, че остава в Мадрид: \"Забраната от КАС е в ход и \"Атлетико\" не може да взима нови играчи. С моя съветник Ерик Олятс решихме да остана в отбора\", каза 26-годишният нападател.\"В момента периодът е тежък за клуба и ще бъде много мръсен ход, ако аз напусна. Говорихме с шефовете и те имат моята подкрепа за следващия сезон\", каза още Гризман.В началото на 2016 г.  на \"Атлетико\" и \"Реал\" до 2018 г. заради нередности при подписването на договори с непълнолетни играчи от други държави. Паричната глоба на \"Атлетико\" е намалена от 900 хил. на 550 хил. франка.\"Атлетико\" завърши трети в Примера дивисион и стигна до полуфинал в Шампионската лига през изминалия сезон.", "date": "2017.06.04", "title": "Верният Гризман обяви, че остава в \"Атлетико\""}
{"url": "http://www.dnevnik.bg/sviat/2017/06/04/2983023_teror_za_8_minuti_-_kakvo_e_izvestno_za_napadeniiata_v/", "text": "Нападенията в Лондон в събота вечерта - в района на туристическа атракция и на оживен пазар с много заведения - са вторият случай на терористична атака, докато Обединеното кралство е в предизборна кампания.\"Дневник\" обобщава публично известната информация за нападенията, отнели живота на най-малко 7 души и ранили 48. За подробна хронология на атаките .Микробус се врязва с голяма скорост в пешеходци на \"Лондон бридж\" около 22 ч. местно време (полунощ българско време.)Първият сигнал, получен от полицията, е в 22:08 ч. Линейки пристигат на моста минута по-рано.Същият микробус продължава към пазара \"Бъроу\". Движи се по \"Бъроу хай стрийт\", където катастрофира пред посещавано заведение. Нападателите излизат от него.Нападателите атакуват пешеходци на пазара с ножове. Според очевидци цели на атаката са били и посетители на заведения. Свидетел разказва пред Би Би Си, че извършителите тичали и крещели: \"Това е за Аллах!\" Част от ранените се втурват в най-близките заведения. Полицията влиза и евакуира посетителите.Осем минути след първоначалния сигнал, в 00:16 ч. българско време, полицията пристига в същия район и застрелва нападателите.Отделно нападение, в района на \"Воксхол\" (Vauxhall), съвпадна с атаките на \"Лондон бридж\" и край пазара \"Бъроу\", но властите обявиха, че то е отделен инцидент.Първоначално бяха обявени шест жертви и 48 ранени, впоследствие полицията в Лондон увеличи броя на загиналите на 7.Атаката беше последвана от няколко контролирани експлозии в района на \"Лондон бридж\". Половин час след нападението премиерът Тереза Мей обяви, че инцидентът се разглежда като потенциална терористична атака.Полицията е установила, че \"жилетките с експлозиви са фалшиви и нападателите са ги носели само за да всяват страх,\" обяви на брифинг британският премиер Тереза Мей. Според шефа на полицията в Лондон Кресида Дик те най-вероятно са действали сами, но въпреки това силите на реда ще продължат да разследват, за да разберат дали нападателите са имали съучастници.Мей каза, че няма данни трите атаки от края на март насам да са свързани и зад тях да стои една терористична мрежа.По-късно в неделя обаче полицията обискира домове в района \"Баркинг\" в източен Лондон и задържа 12 души. Британски медии цитират очевидци, които твърдят, че са разпознали един от неутрализираните нападатели (чиято снимка беше публикувана в социалните мрежи минути след като полицията ги застреля) и че е бил \"любезен\" и \"част от общността\". Самоличността на нападателите обаче не е официално потвърдена.Между ранените има граждани на Франция, Австралия и Нова Зеландия. Един от френските граждани е критично пострадал. Няма информация българи да са сред ранените, но граждани на страната са били в района на \"Бъроу\" по време на инцидента.Часове след атаката никоя терористична организация не е поела отговорност за инцидента.Премиерът Тереза Мей обяви, че сигурността ще бъде повишена и ще , но не спомена вдигане на нивото на терористичната заплаха, което в момента е \"сериозно\" - степен под най-високото (\"критично\"). Разузнаването и полицията са против подобна стъпка. Властите трябва да променят плана си за борба с радикализма, каза Мей.Властите нямат намерение да отменят предсрочните избори, които предстоят на 8 юни. И консерваторите на Мей, и лейбъристите обаче  за неделя. Партията на независимостта на Великобритания (UKIP) отказа да го направи, защото \"тъкмо това искат терористите\".Същевременно опозицията обвинява Мей, че продължава с кампанията си, тъй като в изявлението си до британците предлага дългосрочна визия как страната да се бори с радикализма, а не незабавни мерки, които биха повишили сигурността.", "date": "2017.06.04", "title": "Терор за 8 минути - какво е известно за нападенията в центъра на Лондон"}
{"url": "http://www.dnevnik.bg/sviat/2017/06/04/2982966_shest_dni_voina_koito_promeniha_jivota_na_milioni/", "text": "- Непосредствената причина се корени в това, че египетският президент Гамал Абдел Насър навремето затвори Тиранския проток и Израел се оказа без достъп до международните води. Същинската причина обаче се състоеше в това, че Израел постоянно отхвърляше резолюцията на ООН от 1948 година за връщане на бежанците. Освен това имаше напрежения по границата между Израел и Египет в ивицата Газа.- Армиите на Сирия, Египет и Йордания претърпяха поражение. Освен това . Непосредственият ефект от войната беше опустошителен не само за арабските правителства, но и за палестинците от Западния бряг и ивицата Газа.- Две неща промениха нормалния живот на хората: от една страна, палестинците от Западния бряг, ивицата Газа и Голанските възвишения останаха без летище. Те вече не можеха да пътуват и търгуват, нарушен беше културният им обмен. От друга страна, пазарите от Западния бряг и ивицата Газа бяха интегрирани в израелските пазари. Полезната последица от това беше, че палестинците отново получиха достъп до историческа Палестина, а по този начин и до областите, които бяха загубили през 1948 година. Ерусалим беше анексиран формално и палестинците там станаха жители на Израел. Те можеха да се придвижват по-свободно в сравнение с палестинците от Западния бряг и ивицата Газа.Салим Тамари: Градът беше анексиран, но не и населението. Те са имали право на т.нар. \"син паспорт\", осигуряващ им различен статут от този на палестинците от Западния бряг и ивицата Газа. Всъщност оттогава те се намират в състояние на безтегловност.- Много палестинци, които живеят на Западния бряг и в ивицата Газа, са бежанци от териториите, които през 1948 година бяха включени в Държавата Израел. А палестинците, които избягаха през 1967 година, живеят в други арабски държави. Хората са травматизирани от войната през 1948 година. А 1967 година означава за тях нещо съвсем друго: те не бяха бежанци, а заложници на анексията на Западния бряг и на ивицата Газа от Израел.- Непосредствено след войната през 1967 година хората имаха усещането, че това състояние няма да се промени никога. Арабските нации бяха победени и не можеха да се възстановят във военно отношение. Но  и хората бяха обнадеждени, че може да настъпи край на окупацията. Но договорите от Осло през 1993 г. бързо ги разочароваха. Защото там беше взето решение за продължаване на окупацията под друга форма - на т.нар. автономия. Изведнъж вече не ставаше дума за борба за повече независимост или за решение на Близкоизточния конфликт на принципа на двете държави, а по-скоро за битка на юридическото поприще.", "date": "2017.06.04", "title": "Шест дни война, които промениха живота на милиони"}
{"url": "http://www.dnevnik.bg/sport/2017/06/04/2983082_nadal_se_klasira_za_chetvurtfinalite_s_ekspresna/", "text": "По-малко от два часа бяха нужни на , за да се класира за четвъртфиналите на \"Ролан Гарос\". Поставеният под №4 прелетя срещу Роберо Баутиста Агут след 6:1, 6:2 и 6:2, за да влезе за 11-и път сред осемте най-добри на турнира.Търсещият десетата си титла в турнира Надал беше по-добър и не остави съмнение в превъзходството си. Той беше стабилен както на първи, така и на втори сервис и позволи да бъде пробит само веднъж от четири възможности.От своя страна, Надал завърши срещата със седем пробива от 18 възможности, като Баутиста-Агут имаше големи проблеми при подаването си. Седемнадесетият поставен водеше единствено в третия сет при 2:1, но Надал направи обрат и със силна серия стигна до победата.Деветкратният шампион е загубил само 20 гейма дотук в турнира, което е негово второ най-добро постижение на  след 2012 г. (19 гейма до четвъртфиналите). Тогава Надал спечели титлата в Париж.\"Той игра с по-плоски топки и за мен това беше добре. Представих се на ниво, въпреки че обичам малко по-бързи условия от днешните. Имам какво да подобря и в сервиса си, за другото не мога да се оплача. Доволен съм да спечеля толкова убедително срещу силен тенисист\", каза Надал.\"Престанете да ми звъните за рождения ми ден, защото телефонът ми вече е счупен\", пошегува се Надал по повод 31-ия си рожден ден, който беше в събота. \"Благодаря на всички за уважението и на хората, които празнуваха с мен\", добави испанецът пред \"Евроспорт\".Съперник на Надал на четвъртфиналите ще бъде победителят от мача между Милош Раонич и Пабло Кареньо Буста.", "date": "2017.06.04", "title": "Надал се класира за четвъртфиналите с експресна победа срещу Баутиста Агут"}
{"url": "http://www.dnevnik.bg/bulgaria/2017/06/04/2983051_angelkova_palatki_i_karavani_sushto_unishtojavat/", "text": "Така както дюни се унищожават от незаконно строителство, така и дюни се унищожават от безразборно полагане на каравани и палатки върху тях. Това каза министърът на туризма Николина Ангелкова пред БНР. Тя съобщи, че законите за устройство на черноморското крайбрежие и за туризма ще бъдат внесени през есента в парламента. В тях се регулира въпросът с къмпингуването. Предишният кабинет на Бойко Борисов, част от който беше и Ангелкова, .Законът за черноморското крайбрежие премина обществено обсъждане в края на предишния кабинет на Бойко Борисов, но не и през парламента и затова трябва да премине отново през фазата на обсъждане.За къмпингуването е изключително важно да се създадат ред и правила, каза Ангелкова. Според нея тези туристи, които искат да къмпингуват, трябва да го правят на определените за това места, където има ток, вода и тоалетна. Това е било желанието на кметовете на населени места, на чиято територия има атрактивни местности. Трябва да има ред и правила, тонове боклуци се изсипват на тези плажове, аргументира се Ангелкова. Тя добави, че ще се срещне с всяка от групите, имащи интерес към темата, за да се намери баланс.Със сигурност и това лято ще има проблеми и на къмпинг Корал, на Карадере и на Иракли, прогнозира Ангелкова. \"Знаете, че там има хора, които непрекъснато разполагат незаконно своите палатки, тонове боклуци...\", повтори тя тезите на противниците на дивото бивакуване. Тя разказа, че не случайно са направили проверка с РИОСВ и кмета на Царево на къмпинг Корал и открили, че \"там няма вода, няма ток, трябва да се изгради инфраструктура, за да има достъп и до тоалетна\". Според нея има много желаещи да изградят къмпинги при улеснени условия и като новите закони влязат в сила, ще могат да го направят.В \"Албена\" ще работят над 1000 украинци, в \"Златни пясъци\" също има започнати процедури за наемане на работници от Молдова и Украйна, съобщи Николина Ангелкова. Това стана възможно, след като , че собствениците на туристически обекти ще могат да назначават без трудово разрешение в рамките на 90 дни граждани от трети страни. Ангелкова обеща, че органите ще следят да няма нередности.", "date": "2017.06.04", "title": "Ангелкова: Палатки и каравани също унищожават дюните"}
{"url": "http://www.dnevnik.bg/sviat/2017/06/04/2982423_markata_ivanka_trump_obeshta_dostupen_luks_no/", "text": "Създавайки модния си бизнес, Иванка Тръмп искаше да излъчва екстравагантност и лукс, имитирайки имиджа, изграждан от баща ѝ в продължение на десетилетия. \"Тифани\" и \"Кристиян Лубутин\" бяха вдъхновенията ѝ, а бутикът ѝ се намираше на \"Мадисън авеню\" в Манхатън, припомня агенция \"\".Сега обаче марката ѝ е в ниския сегмент на пазара. \"Знаменитостите, използвани като маркетингов инструмент, привличат масовия потребител, а не този, който търси лукс\", коментира Алън Адамсън от консултантската фирма BrandSimple. \"Колкото по-надолу отива тя, толкова повече конски сили има брандът ѝ.\"През 2010 г., когато създаде първата си колекция обувки, Тръмп заложи на по-ниски цени и оттогава насам върви надолу. На откриващото събитие в \"Тръмп тауър\" в Ню Йорк тя изложи обувки от всякакви видове – от високи токчета до кецове, с цени между 60 и 160 долара. На следващата година тя извади и дрехи – блузи по 80 долара и якета по 200. Тръмп твърдеше, че иска колекциите ѝ да излъчват \"вечен блясък\" въпреки умерените цени.Искам цените да бъдат достъпни, но в крайна сметка ние сме в луксозния бизнес и външният вид на тези продукти е в съзвучие с голямото послание, твърдеше тя тогава. Линията ѝ облекла се превърна в бизнес за сто милиона,Тя започна да произвежда стоки за дома и аромати, марката ѝ навлезе в повече магазини. С времето лъскавите ѝ бижута отстъпиха на масово производство, а сега се продават в онлайн магазините на \"Уолмарт\", \"Кмарт\" и \"Сиърс\".Искахме да предлагаме луксозни стоки за пет-, шест- и седемцифрени суми, но и да предложим неща на стойност между 500 и 1000 долара, пише тя в своя книга. С времето бизнесът в средния сектор набра сила, но не ѝ амбициите на луксозните ѝ стоки. Хората, които можеха да си позволят скъпи бижута, не купуваха нейните. Сега основните потребители на бранда са хора с доходи между 60 000 и 100 000 долара годишно.След избора на  за президент тя изгуби най-звездните си търговски партньори, пострада от бойкоти и противоречия и прекрати производството на диамантените си бижута. Сега някои от украшенията ѝ се продават за по 11 долара.Макар да твърди, че не управлява компанията си, Иванка все още я притежава. Марката се опитва да се дистанцира от създателката си и премахна снимките ѝ от промоционалните материали, ноТо поляризира клиентите: консервативните са благосклонни, но умерените и либералите гледат на нея с неприязън. Продажбите обаче вървят добре – те скочиха с 21% през 2016 г.Бъдещето на марката обаче е неясно. През февруари тя изгуби два важни партньора – Nordstrom, които отказаха да продават нейни обувки и облекла, и Neiman Marcus, които спряха да предлагат бижутата ѝ. И двете компании твърдят, че причините са икономически.В крайна сметка може да се окаже, че бъдещето на \"може да зависи не толкова от търговския успех, колкото от успеха на баща ѝ в Белия дом. Поне за клиентите те са едно и също.", "date": "2017.06.04", "title": "Марката \"Иванка Тръмп\" обеща достъпен лукс, но купувачите не могат да игнорират името ѝ"}
{"url": "http://www.dnevnik.bg/sviat/2017/06/04/2983103_tuit_na_denia_da_se_evakuiram_li_dobre_no_shte_si/", "text": "Часове след двойната атака в Лондон, , властите призоваха британците да продължат с живота си, защото няма основание за безпокойство.Някои от жителите обаче изглежда са го направили броени секунди след инцидента, въпреки че са били в непосредствена близост до него.Потребители на \"Туитър\" публикуваха снимки на жители, които бягат от местопрестъплението, а на преден план се вижда как един от тях държи в ръка наполовина пълната си чаша бира.Районът, в който нападателите намушкаха британци и чужди туристи, е известен и с популярни заведения и полицията първоначално призова част от минувачите да влязат в близки ресторанти и барове, а по-късно ги помоли по най-бързия начин да се отдалечат от района.Пародиен акаунт в мрежата дори отбеляза бирата, препубликувайки изображението.\"Хората бягат от терористична атака КАТО ЛОНДОНЧАНИ,\" гласеше коментарът в публикацията.\"Да се евакуирам? Добре. Но тази бира струва шест паунда. Взимам си я,\" написа Андрю Брукс в мрежата, публикувайки снимката. Последваха шеговити коментари от други потребители, един от които написа: \"Полицията издирва мъжа, който задигна чаша за бира.\"\"Прав е. Цената на бирата в Лондон е твърде висока, за да разливаме каквото и да било (количество) от нея,\" отбеляза британска журналистка.Други споделиха по-мрачна гледна точка и изразиха безпокойство от това, че евакуациите и заплахите са станали толкова нормално нещо, че човек се сеща да си вземе бирата.", "date": "2017.06.04", "title": "Туит на деня: Да се евакуирам ли? Добре, но ще си взема бирата!"}
{"url": "http://www.dnevnik.bg/sport/2017/06/04/2983129_fenove_na_levski_blokiraha_botevgradsko_shose_pri/", "text": "Привърженици на \"Левски\" се събраха на протест 2 часа преди началото на . Първоначално демонстрацията на запалянковците започна с песни срещу БФС и премина в блокиране на движението по бул. \"Ботевградско шосе\".Те са недоволни от решението на футболния съюз отборът им да играе бараж с \"Верея\", въпреки че ЦСКА няма право да участва в Лига Европа. От БФС обясниха, че .Малко преди 19.00 ч. фракциите на сините се събраха заедно и решиха да затворят движението. Преди това председателят на Националният клуб на привържениците Степан Хиндлиян обяви, че се планират още такива изяви.\"Планираме тези действия да продължат. Винаги може да се излезе от ситуация, която се позоваваме на нормативни актове. Това е нещото, което преля чашата, ние не живеем по кабинетите\", каза Хиндлиян.След решението на БФС мачът с \"Верея\" да се проведе, запалянковците призоваха футболния клуб да не излезе.  \"Левски\" да напусне Първа лига.", "date": "2017.06.04", "title": "Фенове на \"Левски\" блокираха \"Ботевградско шосе\" при протест срещу БФС"}
{"url": "http://www.dnevnik.bg/sviat/2017/06/04/2982825_dve_teroristichni_ataki_v_london_v_subota_vecher_ima/", "text": "Този текст е с информацията до 03:43 часа българско време. Микробус се вряза в пешеходци на \"Лондон бридж\" (London Bridge) в британската столица в събота вечер, съобщи агенция \"Ройтерс\", позовавайки се на очевидци. Има ранени и поне една жертва.Малко след това полицията съобщи за атака в района на пазара \"Бъроу\", в която според местните медии мъже са наръгали хора.Около два часа и половина след случилото се, британският премиер Тереза Мей определи \"ужасния инцидент\" на моста като \"възможен терористичен акт\", а британската полиция посочи като такова и нападението на пазара.За третия инцидент в района \"Воксхол\" (Vauxhall), за който липсват подробности, засега е ясно само, че няма връзка с другите два.\"Ройтерс\" цитира вестник \"Сън\", че двама нападатели са били застреляни близо до моста, но все още няма официална информация. Изданието съобщава и за поне седем загинали в инцидентите, както и за експлозии, които са се чули в района след 1 часа местно време (3 часа българско), но според медиата те са контролирани.Според очевидец, цитиран от БиБиСи в нападението на моста има поне трима ранени, други съобщават, че ударените са били поне пет или шест човека, след като бял микробус се е отклонил и врязал в пешеходците около 22 часа местно време.Районът около моста е затворен, както и едноименната станция на метрото.Полицията все още не дава повече подробности, не съобщава и какво се е случило с шофьора на микробуса. За него няма и свидетелски разкази.Малко след атаката на \"Лондон бридж\", британските медии съобщиха и за инцидент в района на пазара \"Бъроу\" (Borough Market), който е близо до моста. СиЕнЕн се позовава на свидетели, че двама мъже са нахлули в ресторант и са намушкали двама човека вътре.Според други очевидци, нападенията обаче са били на улицата сред разхождащите се.Полицията потвърди, че има и втори инцидент, но без подробности, а само че е реагирала със стрелба.Полицията съобщи и за трети в по-отдалечения район \"Воксхол\" (Vauxhall), без да казва дали са свързани. По-късно беше изяснено, че няма връзка с първите два.Британският премиер Тереза Мей следи случващото се, съобщиха от \"Даунинг стрийт\", а говорителят на Доналд Тръмп написа в \"Туитър\", че и американският президент се информира за инцидента в Лондон. По-късно Тръмп също реагира със съобщение в социалната мрежа с готовност за помощ към Великобритания.Нападенията в Лондон стават няколко дни преди  и две седмици след  по време на концерт на Ариана Гранде.", "date": "2017.06.04", "title": "Две терористични атаки в Лондон в събота вечер, има ранени и поне една жертва"}
{"url": "http://www.dnevnik.bg/sport/2017/06/04/2983088_doviciozo_donese_purva_italianska_pobeda_v_moto_gp_na/", "text": "Андреа Довициозо с \"Дукати\" грабна победата за Гран при на Италия в  на пистата \"Муджело\". Той изненада фаворитите от \"Ямаха\" Маверик Винялес и Валентино Роси и триумфира едва за трети път в кралския клас. Втори финишира Винялес, а трети на почетната стълбичка се качи още един пилот на \"Дукати\" - Данило Петручи.Още преди състезанието стана ясно, че Довициозо не е спал заради хранително натравяне, но въпреки това стартира. Мощният двигател на \"Дукати\" му позволи да излезе начело още в края на първата обиколка след атрактивно двойно изпреварване.Последва оспорвана гонитба между Довициозо и Винялес като двамата на няколко пъти размениха позициите си. Десет обиколки преди финала обаче пилотът на \"Дукати\" се откъсна и лидерът в световния шампионат нямаше отговор.Назад в колоната Валентино Роси беше изпреварен за подиума от сънародника си Данило Петручи. Доктора се завърна на мотоциклета след тежко падане на тренировка по мотокрос преди две седмици, но въпреки болки в дясната ръка финишира четвърти.За радост на местната публика общо петима пилоти на \"Дукати\" влязоха в топ 10, като Италия завърши с петима представители в челото. Това беше и първа италианска победа на \"Муджело\" от 2008 г., когато триумфира Роси. В последните седем сезона неизменно испанец печелеше италианската Гран при.Победата на Довициозо го изкачи на второ място в световния шампионат със 79 точки, с четири повече пред Роси.  със 105.Следващият старт е след седмица в Барселона.", "date": "2017.06.04", "title": "Довициозо донесе първа италианска победа в Moto GP на \"Муджело\" от 2008 г."}
{"url": "http://www.dnevnik.bg/bulgaria/2017/06/04/2982553_na_petdesetnica_pravoslavnite_chestvat_rojdeniia_den/", "text": "Днес е Петдесетница - един от най-големите православни празници, отбелязван на 50-ия ден след Възкресение - винаги в неделя.На Петдесетница се празнува рожденият ден на Христовата църква. На този ден Исус Христос основава църквата си на земята чрез пращането на Светия Дух.Според библейското предание на 50-ия ден след Пасха в Йерусалим било пълно с поклонници, дошли за големия юдейски празник, посветен на Божието законодателство на планината Синай. Дванадесетте Христови апостоли и Божията майка били събрани на молитва в къщата, където преди 50 дни вечеряли преди Пасха заедно с Христос. Внезапно се чул шум, сякаш задухал силен вятър и изпълнил цялата къща, а над главата над всеки от молещите се явили пламъци, приличащи на огнени езици. Апостолите се изпълнили със Светия Дух и започнали да славят Бога на всички езици, които дотогава не знаели.Пламъците били видимият знак за въздействието на Светия Дух върху Христовите ученици, на които била дадена силата да проповядват Христовото учение на всички народи. Така били поставени основите на църквата, затова и празникът Петдесетница се смята за неин рожден ден.", "date": "2017.06.04", "title": "На Петдесетница православните честват рождения ден на Христовата църква"}
{"url": "http://www.dnevnik.bg/bulgaria/2017/06/04/2983127_stolichna_obshtina_shte_kupi_uredi_za_izmervane_na/", "text": "Столична община ще купи за МВР уреди за измерване на замърсяването на въздуха от автомобили, съобщи кметът на София Йорданка Фандъкова пред Канал 3. Общината очаква от полицията задание за това, какви да бъдат уредите. Те ще бъдат монтирани и в КАТ, където да се проверяват колите при регистрация, а пътните полицаи също ще имат станции. Фандъкова каза, че някои собственици хитруват, не отговарят автомобилите им на стандарите, но въпреки това минават технически прегледи. Тя каза, че замърсяването на въздуха във София намалява и по двата показателя- твърди частици и брой на дни с концентрация на замърсяване над нормите.Миналия месец Столичния общински съвет гласува , а България от съда на Европейския съюз заради мръсния въздух.Най-голямата мярка срещу замърсяването на въздуха на Столична община е строителството на метрото. Третият лъч ще бъде готов към края на 2019 г., каза Фандъкова.Вече е започнала работата по ремонта на бул. \"Дондуков\" от \"Софийска вода\". Паветата там ще останат, каза Фандъкова.", "date": "2017.06.04", "title": "Столична община ще купи уреди за измерване на газове от колите"}
{"url": "http://www.dnevnik.bg/sport/2017/06/04/2982816_niamashe_kak_da_mechtaem_za_neshto_po-dobro_kaza_zidan/", "text": "Треньорът на \"Реал\" (Мадрид) Зинедин Зидан остана впечатлен от забележителния сезон, който завърши със спечелването на Шампионската лига. Белите  и стъпиха на европейския връх за 12-и път в историята си.Зидан, под чието ръководство \"Реал\" стана първият отбор, защитил титлата си в надпреварата, заяви, че остава в клуба.\"Годината беше забележителна. Нямаше как да мечтаем за нещо повече\", каза френският специалист. \"Спечелихме първенството в последния ден. Много е трудно да стигнеш финала в Шампионската лига в две поредни години, но го направихме.\"\"Ако ми бяхте казали, че ще спечеля всичко това като треньор, нямаше да ви повярвам. Невероятно доволен съм\", продължи Зидан.Според него първото полувреме на финала е било трудно, но след това \"Реал\" е имал превъзходство. \"Пресирахме много повече и физически бяхме по-добре.\"За себе си французинът заяви: \"Не съм най-добрият треньор на света. Ясно е, че оставам. Трябва да мислим за следващия сезон. Ключът е в това, че всички се чувстват важни и най-вече, че помежду си имат отлични отношения.\"", "date": "2017.06.04", "title": "Нямаше как да мечтаем за нещо по-добро, каза Зидан"}
{"url": "http://www.dnevnik.bg/sviat/2017/06/04/2982279_brazilskiiat_prezident_e_s_vuje_na_shiiata_no_se_bori/", "text": "При избухването на \"Темергейт\" в средата на май мнозина сметнаха, че бразилският президент бързо ще напусне сцената. Но дните си минават, а Мишел Темер все още се държи. Държавният глава успешно печели време - дали обаче ще може да опази поста си?Сред аналитиците преобладава усещането, че Темер е настанен в отделение \"за интензивни грижи\", обобщава политологът Карлос Перейра от фондацията \"Жетулио Варгас\".Разследван по обвинения в пасивна корупция и пасивно възпрепятстване на правосъдието,  е обект и на редица внесени в парламента искания за импийчмънт.Година след като днешният лидер смени на поста левичарката , свалена от власт за манипулации с бюджета, мандатът му виси на косъм, откакто в средата на май изтече компрометиращ запис, на който той изглежда дава съгласие да бъде купено мълчанието на бивш депутат, сега затворник. Хиляди бразилци, излезли на улицата, настояват за оттеглянето му и за \"преки избори още сега\".Според конституцията, ако Темер бъде отстранен от поста или подаде оставка, долната парламентарна камара ще бъде натоварена да посочи негов приемник до 30 дни. Мнозина бразилци обаче не желаят подобни косвени избори заради накърнения имидж на парламента - десетки депутати се разследват за корупция. С категоричния си отказ да подаде оставка президентът избра стратегия, която засега му носи успех - да печели време.Той успя да оцелее в критичен момент на 21 май, когато можеше да го изостави основният му съюзник - десноцентристката Бразилска социалдемократическа партия. Три дни по-късно успя да оцелее, като внесе жалба и възпрепятства Върховния съд да вземе решение по неговия случай.Следващата критична дата е вторник, 6 юни. На този ден Висшият избирателен съд на Бразилия ще възобнови разглеждането на дело за евентуални нарушения при финансирането на предизборната кампания на бившия президент Дилма Русеф през 2014 г. Магистратите може просто да анулират последните президентски избори.Мнозина смятат, че това ще е най-добрият вариант сегашният лидер да излезе с чест от ситуацията, но е твърде вероятно процесът да се отложи.Приближени на президента вече намекнаха, че съдебното следствие може да се проточи, ако някой съдия поиска пауза, за да проучи делото.\"Окачат ли ти въже на шията, най-важното е да имаш време, защото колкото повече време имаш, толкова повече са шансовете да се спасиш. Но ако Темер не сполучи да превърне това време в подкрепа за реформите, шансовете да оцелее доста ще се свият\", заяви Перейра пред АФП.Бразилският президент обеща да изведе гигантската южноамериканска държава от рецесията чрез сурови мерки за икономии. В четвъртък бе обявено, че бразилците поемат отново към растеж с повишение на БВП през първото тримесечие след двегодишен спад - глътка въздух за страната.Съдбата му обаче може да зависи от одобрението за пенсионната реформа и от смекчаването на трудовото законодателство. Две мерки, наложени от пазара, но бавени от законодателите, които се страхуват да не изгубят креслата си на общите избори в края на 2018 г.В този контекст правителството разпредели току-що бюджетни средства в размер на 3100 милиона реала (близо 950 милиона долара), насочени главно за здравеопазване и инфраструктурни проекти. Аналитици виждат тук стремеж да пребори резервите на своите съюзници.Друг фактор също може да осигури отсрочка на Мишел Темер - липсата на консенсус за евентуалния му приемник. \"За разлика от случая с Русеф няма кой естествено да замести Темер\", отбелязва Силвио Коща, директор на сайта за политика \"Конгресо ем фоко\".Освен председателя на долната камара , също обвинен в корупция, се споменават още политици - например сенаторът и председател на социалдемократическата партия Тасо Жереисати и бившият министър на правосъдието Нелсон Жобим.\"Трудно е да намериш чист човек, при това ангажиран с тази програма за реформи\", смята Коща. Но предупреждава, че Темер \"може да падне всеки момент\", защото стратегията му да печели време няма как да го опази от \"толкова непредвидимата\" конюнктура в Бразилия.", "date": "2017.06.04", "title": "Бразилският президент е с въже на шията, но се бори да спечели време"}
{"url": "http://www.dnevnik.bg/bulgaria/2017/06/04/2982777_nai-cheteno_v_dnevnik_spirane_na_evrofondovete_za/", "text": "                        1  - 36652 прочитания2.  - 33493 прочитания3.  - 26130 прочитания4. \" - 15140 прочитания5.  - 14672 прочитания6.  - 14350 прочитания7. - 14084 прочитания8. - 13534 прочитания9.  - 12779 прочитания10. - 12680 прочитания", "date": "2017.06.04", "title": "Най-четено в \"Дневник\": Спиране на еврофондовете за страни без върховенство на закона"}
{"url": "http://www.dnevnik.bg/bulgaria/2017/06/04/2983133_obmislia_se_religiite_da_se_finansirat_ot_durjavata_a/", "text": "Издръжката на вероизповеданията да се поеме от държавата, за да се контролира по-добре кой и какво проповядва в църквите и джамиите у нас. За да могат да работят легално, проповедниците ще трябва да са завършили в България. Това предвиждат поправки в Закона за вероизповеданията, които депутатите скоро сядат да пишат, съобщи Нова.Контролът върху изповеданията е обсъждан и договорен на Предварителните разчети сочат, че това ще струва 35-40 милиона лева годишно, според депутата от \"Обединени патриоти\" Йордан Йорданов. Парите включват разходи за заплати и осигуровки, и освобождаването от данъци на храмовете. Сега вероизповеданията разчитат на самоиздръжка или дарения, което можело да създаде рискове пред националната сигурност.Според Димитър Лазаров от ГЕРБ държавата трябва да престане да дава разрешения на чужди духовници, да проповядват у нас, каквото споразумение имаме с Турция, или това да става по изключение.В момента в България няма акредитиран висш ислямски институт, а само средни училища за имами. Главното мюфтийство преди години е закупило земи за строеж на университет в София, но строителството се спъва с административни пречки. Хамид Хамид от ДПС смята, че българското общество ще оцени обучението ако то е традиционно в България, а не в държави в \"пустинята\".", "date": "2017.06.04", "title": "Обмисля се религиите да се финансират от държавата, а проповедниците да завършват тук"}
{"url": "http://www.dnevnik.bg/sviat/2017/06/04/2982931_sedem_zaginali_desetki_raneni_12_zadurjani_sled/", "text": "Най-малко седем души, сред които чужди граждани, загинаха, а 48 бяха ранени при  в събота вечерта.Късно в събота микробус се вряза в пешеходци на \"Лондон бридж\". Няколкостотин метра след моста превозното средство катастрофира, а от него излязоха трима души и нападнаха минувачи и посетители на заведения в района на пазара \"Бъроу\", известен с баровете и ресторантите си. Осем минути след първия сигнал за инцидента на моста полицията неутрализира тримата мъже, предадоха британските медии.Почти половината от пострадалите са в критично състояние. Няма данни за български граждани сред ранените., които британските власти определят като \"тероризъм\", се случиха броени дни преди изборите на 8 юни. Водещите британски партии прекратиха за ден кампанията си (само Партията на независимост на Великобритания, до миналата година ръководена от Найджъл Фарадж, отказа да го направи). Инцидентът беше вторият случай на нападение по време на предизборната кампания (след атентата в Манчестър) и третият от края на март, когато , а нападателят слезе от нея и извърши нападение с нож пред сградата на парламента.Премиерът Тереза Мей, след среща на контратерористичния съвет COBRA, обяви, че  и призова за промени в работата на властите срещу радикализацията.Полицията първоначално обяви, че не вярва други лица освен тримата нападатели да са замесени в атаките. По-късно в източния район \"Баркинг\" бяха задържани 12 души като част от разследването.\"Дневник\" следи тук на живо случващото се: - Бранденбургската порта в Берлин светна в цветовете на британското знаме в памет на жертвите на атаките в британската столица. - Обобщение на коментарите, които направи президентът на САЩ Доналд Тръмп след нападенията, можете да прочетете . - Полицията е била предупредена за главния заподозрян за атентата преди две години, съобщи \"Гардиън\", като цитира негови съседи. Според Ерика Гаспари, жена от италиански произход, която живее в Баркинг, в непосредствена близост до заподозрения, тя пожелала да разговаря с мъжа, след като синът ѝ се прибрал и ѝ казал, че си е говорил с него и че иска да стане мюсюлманин. Мъжът ѝ обяснил, че е \"готов да направи всичко в името на Аллах\" и че заради него е готов \"дори да убие собствената си майка\". Гаспари го снимала и предоставила материала на полицията заедно с показания. Била помолена да изтрие снимките в името на собствената си безопасност. Оттогава не била търсена от полицията.Големите издания в Обединеното кралство продължават да не публикуват имената на нападателите или на лица, евентуално свързани с атаките. - Публиката в Манчестър шумно приветства излизането на сцената на Ариана Гранде, по време на чийто концерт беше и смъртоносният атентат през май. \"Манчестър, ние сме силни, ние сме силни. Все още си пеем песните,\" пригласяше публиката на \"Тейк дет\" малко по-рано. Песента беше в памет на жертвите на нападението от края на май. Песента, с която \"Гранде\" се появи, се казва \"Ще бъде наред\". - Англоезичният канал на телевизия \"Ал джазира\" , което показва, че непосредствено след нападенията потребители на социалните мрежи са разпространявали фалшиви новини - например информация за изчезнали лица. От профил в \"Туитър\" беше отправен апел от жена, която не може да се свърже с приятеля си. Лицето на снимката е на активиста от сайта \"Инфоуорс\" (Infowars) Пол Джоузеф Уотсън, който често разпространява недостоверни новини в подкрепа на различни популистки движения.Друг туит показва \"заподозрян за атаките\", преминал по \"Лондон бридж\" с микробуса, врязал се в пешеходци. Лицето е на популярен комик и и друг път е ставало част от фалшиви новини - той е бил набеждаван и за други нападения. - Междувременно в Манчестър започна  в памет на загиналите при , който отне живота на 22 души и рани 60. На него ще участват, освен американската изпълнителка Ариана Гранде (на чиято изява атентатор самоубиец задейства самоделна бомба) пеят Джъстин Бийбър, Кейти Пери, Майли Сайръс и групите Take That и Coldplay, а публиката е около 50 000 души. През деня британските телевизии излъчваха кадри с жители на Манчестър и други градове, които се готвят за концерта и казват, че случилото се в Лондон няма да ги откаже да излязат и тази вечер. - Лидерите на Мюсюлманския съвет на Великобритания застанаха зад  и обявиха, че ще увеличат усилията си да ограничат екстремизма във Великобритания. \"Стига толкова,\" каза Мей в изявление в неделя сутринта и обяви, че страната ѝ е била \"твърде толерантна\" към радикализма. - Един френски гражданин е починал, ранените са общо шест, от които трима са тежко пострадали. Един френски гражданин пък е в неизвестност след нападенията, съобщи външният министър Жан-Ив льо Дриан, цитиран от френски медии. По-рано канадските власти обявиха, че един гражданин на страната е сред жертвите. - В изявление \"Гугъл\" каза, че ще работи с правителствата, за да се увери, че \"терористите не могат да се изявяват онлайн\". \"Вече работим с хиляди служители и инвестираме милиони в това да се борим със злоупотребите на нашите платформи и да се уверим, че сме част от решението, когато се справяме с тези предизвикателства.\" - \"България стои редом с Великобритания в борбата с тероризма\". Това е написал държавният глава Румен Радев в социалната мрежа \"Туитър\".\"Осъждаме остро поредното варварско нападение срещу мирни граждани\", - Двайсет и един от пострадалите при атаките са в \"критично състояние\", съобщават британските здравни власти, цитирани от \"Прес асосиейшън\" и \"Ройтерс\". - Напрежение между консерватори и лейбъристи заради речта на Мей, в която тя изложи визията си какво трябва да се направи оттук нататък, за да няма повече нападения. Според външния министър в сянка Емили Торнбъри изявлението на Мей е било в разрез с консенсуса между торите и опозицията, че кампанията се замразява до края на деня. Причината е, че премиерът изложи стъпки, които не могат да се приложат незабавно, каза Торнбъри. - Мъж, който живее в \"Баркинг\", заяви пред \"Скай нюз\", че часове преди атаката е говорил с един от неутрализираните нападатели. \"В момента се пренасям, затова пред нас има голям микробус. Той дойде при мен и отбеляза, че се местя. Обикновено е много дружелюбен. Този път обаче беше дружелюбен по различен начин. Разпитваше ме за микробуса... Нищо не си помислих в този момент.\" Полицията още не е потвърдила имената на нападателите. - Дванайсет са задържаните в района \"Баркинг\" в източен Лондон във връзка с атаките, обяви полицията в британската столица. Тя съобщи и че няма опасност за живота на служителя от транспортната полиция, пострадал при нападението. Според изявление на институцията той получил раните си в опит да спре един от нападателите. - Американският президент Доналд Тръмп използва профила си в \"Туитър\", за да нападне кмета на Лондон Садик Хан заради негови коментари след атаките. Той постави под въпрос думите му, че \"няма причина за притеснение\" след случилото се в събота вечерта. Тръмп изненадващо заяви в следващ туит, че случилото се трябва отново да насърчи дебата за контрола над оръжията. \"Забелязвате ли, че в момента нямаме дебат за оръжията? Това е, защото те (нападателите) са използвали ножове и камион!\" - Обобщение на известната до момента информация за атаките . - Разузнаването и полицията не подкрепят идеята нивото на терористична заплаха да се вдига отново до най-високата степен, както се случи за няколко дни при атентата в Манчестър, съобщават източници на \"Гардиън\". Причината е, че според властите единствените, замесени в атаката, са самите нападатели, ликвидирани минути след нападението. Сегашното ниво, \"сериозно\", означава, че е много вероятно да има нови нападения. По-високата степен, \"критична\", сигнализира, че предстоят нови атаки. - Българка в Лондон пише в \"Туитър\", че е пресякла моста минути преди да стане инцидентът. Тя отбелязва, че полицията първо накарала минувачите в района на \"Бъроу\" да влязат в най-близкия ресторант. Впоследствие ги изкарала \"в колонка един по един, с вдигнати ръце в коридор от полицаи\".- В САЩ и Великобритания американският президент Доналд Тръмп си навлече критики, след като използва атаките в Лондон, за да аргументира забраната за влизане от няколко предимно мюсюлмански държави. Едва осем минути след коментара за забраната той написа с главни букви: \"Ние сме с вас. Бог да ви благослови!\"Повечето световни лидери изразиха съболезнованията си след атаката, сред тях - френският президент Еманюел Макрон, германският канцлер Ангела Меркел, индийският премиер Нарендра Моди, германският канцлер Ангела Меркел и представители на европейските институции. Руският президент Владимир Путин нарече атаките \"отблъскващи\" и каза, че са нужни нови усилия в борбата срещу тероризма и при това работата на институциите е нужно да се \"комбинира\" между държавите от цял свят. Терористите вече не насърчават британците да се приъединят към Халифата (земите, контролирани от \"Ислямска държава\"). Вместо това се стараят да ги превържат в \"оръжия\" в самата страна, каза на пресконференция вътрешният министър Амбър Ръд.- Телевизия \"Скай нюз\" показва кадри от полицейска операция в района на Баркинг в източен Лондон. - Последните атаки в страната не са свързани, но вярваме, че това е тенденция. Тероризмът поражда тероризъм, а нападателите се вдъхновяват един от друг и копират действията си,  в изявление. Тя очерта четири основни извода, обсъдени на срещата на антитерористичната кризисна група COBRA, събираща кабинета с представители на полицията и службите.Първо, макар последните атаки да не са свързани от обща мрежа, те са обединени от идеологията на екстремизма, който подтиква към разделенията. Тази идеология няма да бъде победена само с действията на полицията и службите. Трябва да отдалечим умовете на хората от радикалните ценности и да ги накараме да вярват в нашите ценности, настоя Мей.Премиерът каза, че ролята на международните интернет корпорации в насърчаването на екстремизма и организирането на терористични атаки трябва да се осмисли, но това ще изисква международно усилие от редица правителства в съдействие с тези корпорации.На трето място, подчерта Мей, е необходимо Лондон да адресира проблемите на \"безопасните места\", където се развива радикалната идеология, не само в Сирия и Ирак, а и във Великобритания. \"Твърде сме толерантни към екстремизма... Трябва да променим това и ще се изискват доста неудобни разговори. Трябва да водим живота си не само като разделени, сегрегирани общности, а като истински обединено кралство.\"Трябва да се промени и контратерористичната стратегия, за да се дадат нови правомощия на полицията и службите в съответствие с новите предизвикателства, добави тя.- Лидерът на Партията на независимостта на Великобритания (UKIP) Пол Нътфол обяви, че партията му няма да прекрати предизборната си кампания, защото \"тъкмо това\" биха искали терористите, предава \"Гардиън\". \"За онези от нас, които искат да служат на народа на тази страна е наш дълг да водим диалога за това как най-добре да се изправим срещу този вид тероризъм. Това и ще направи UKIP днес и след това. Ето защо отказвам да прекратя кампанията, защото тъкмо това биха искали от нас екстремистите.\" - Правителството смята, че е \"много рано\" да се каже дали нападателите са били \"обект на интерес\" за МИ-5 и полицията. В списъка на контраразузнаването обикновено има 3000 души, които се наблюдават приоритетно. По-рано шефът на полицията, попитана дали знае самоличността на нападателите на Лондон \"бридж\", отговори: \"Не зная.\" - \"Доближавахме се до \"Лондон бридж\" и забавяхме, за да могат хората да снимат,\" разказва пред Би Би Си екскурзовод, преминал по моста минути след атаката с двуетажен автобус без покрив, пълен с туристи. \"Тогава забелязахме спрели превозни средства и таксита близо до нас и продължихме. Тогава видяхме човек, който лежеше на пътя, а после - и човек на когото оказваха медицинска помощ... Хората изпаднаха в шок, някои деца заплакаха. Казаха ни да преминем от другата страна на моста. Аз го направих след туристите и когато пристигнах, всички се бяха разбягали в различни посоки. Това е едно от най-лошите неща за подобна атака. Хората тъкмо се приготвяха да правят снимки на \"Тауър бридж\".\" - Според пресслужбата на Кремъл руският президент Владимир Путин е изпратил телеграма на британския премиер Тереза Мей и е призовал за \"нови усилия\" в борбата с тероризма след атаките в Лондон. - Попитана дали британските служби ще споделят информация по случая с американските си колеги, Кресида Дик, шефът на полицията в Лондон, обяви: \"Предположението ми е, че ще го правим.\" Великобритания  на САЩ за атентата в Манчестър, след като информация, предоставена на службите, изтече в американски медии. - Полицията вярва, че няма други замесени в атаката и че извършителите са неутрализирани, но работата по изясняване на случилото се ще продължи. Засега няма да бъде разкривана самоличността на тримата заподозрени, застреляни от силите на реда осем минути след първата атака. Шефът на полицията настоя, че властите са реагирали \"изключително добре\" на инцидента, но въпреки това случилото се е \"объркващо\". - Кресида Дик, шефът на полицията в Лондон, каза, че загиналите в атаката са седем. По думите ѝ инцидентът е \"под контрол\", но районът ще остане отцепен от съображения за сигурност. - Експертът по тероризъм и депутат от БСП Славчо Велков  и не изключи то да е \"акт на отмъщение\" на \"Ислямска държава\". Посланието е като в Манчестър, коментира Велков пред Би Ти Ви, – може да имате всичко, да правите каквито искате мерки, но докато ни удряте и ние ще ви удряме. Според журналиста Мажд Алгафари пък атаки ще има тепърва, защото за мюсюлманите е важния за тях месец Рамадан. - Председателят на Народното събрание Димитър Главчев изпрати съболезнователен адрес до председателя на Камарата на общините на парламента на Великобритания. Димитър Главчев изразява най-дълбоки съболезнования и съчувствие към семействата и близките на жертвите на терористичната атака в Лондон. За пореден път Великобритания е потопена в скръб. Скърбим заедно с вас за невинните жертви и се надяваме за скорошно възстановяване на ранените, пише председателят на парламента в съболезнователното писмо. - Ранените френски граждани са най-малко четирима, обяви френският външен министър Жан-Ив льо Дриан, цитиран от телевизия \"Франс 24\". По думите му един от тях е в критично състояние. Междувременно новозеландски медии съобщиха, че гражданин на страната е бил поставен в състояние на изкуствена кома, след като получил тежки наранявания по време на атаката. - Лидерът на лейбъристите Джеръми Корбин потвърди, че партията ще отмени всички кампанийни събития в неделя. \"Ужасени сме от бруталните нападения в Лондон... Хората, които искат да наранят хората ни, да разделят общността ни и да атакуват демокрацията ни, няма да успеят. Заедно ще защитим ценностите ни на солидарност, човечност и правосъдие и няма да им позволим да прекъснат демократичния ни процес,\" каза Корбин. - Свидетел на Би Би Си разказва, че един от нападателите крещял: \"Това е за Аллах\", преди няколко пъти да намушка жена с нож на пазара \"Бъроу\". \"Жена на видима възраст над 20 години влетя в кръчмата, вратът и устата ѝ кървяха. Изглежда имаше рана на гърлото. Хората отидоха да ѝ помогнат и барът затвори,\" казва друг очевидец. - В изявление германският канцлер Ангела Меркел изрази \"тъгата и шока\" си от нападенията в Лондон. \"Днес отвъд всички граници ние сме обединени в ужаса и скръбта си, но също и в решителността си. В борбата срещу всяка форма на тероризъм ние сме твърдо и решително на страната на Британия.\" - Нивото на терористична заплаха остава \"сериозно\" и засега не е повишено до \"критично\", както  реши да направи след атентата в Манчестър. Това значи, че продължава да е \"много вероятно\" да последва нова атака и властите в Лондон ще направят всичко възможно да предотвратят всякакъв риск, каза кметът Садик Хан за \"Скай нюз\". - В телеграма до своя британски колега Тереза Мей премиерът Бойко Борисов поднася своите дълбоки съболезнования към близките на загиналите и отправя пожелания за бързо възстановяване на ранените, съобщиха от Министерския съвет. \"Мислите ни са с мъката, изживявана в този момент от народа на обединеното кралство,\" отбелязва Борисов. - Баровете и ресторантите в района на пазара \"Бъроу\" били пълни, но клиентите се разбягали панически, след като разбрали за нападението, показват кадри на очевидци, излъчени в репортаж на \"Скай нюз\". Телевизията цитира полицейски служители, според които е възможно всички нападатели да са носели \"фалшиви самоубийствени жилетки\".- Нападението в Лондон - третото на британска почва, довело до жертви, за по-малко от три месеца - повдига сериозни въпроси както за работата на полицията, така и на контраразузнаването МИ-5, пише \"Гардиън\". По-рано тази седмица МИ-5 обяви, че  заради атентата в Манчестър. - Редица улици около \"Лондод бридж\" са отцепени от полицията, а до края на деня ще останат затворени и метростанциите при моста и при пазара \"Бъроу\", съобщава Би Би Си. - Шотландският първи министър Никола Стърджън определи атаката като \"ужасяваща\" и обяви, че антитерористичната комисия към правителството се събира по-късно в неделя, за да обсъди инцидента. - След нападението , само дни преди вота на 8 юни.- Към момента  при атаките в Лондон. Кметът на Лондон Садик Хан каза за Би Би Си, че ще засили полицейското присъствие в Лондон в неделя, за да потвърди, че британската столица е \"най-безопасната\" в света. Той добави, че ще посети срещата заседание на антикризисната група COBRA, която събира кабинета и представители на службите и полицията тази сутрин. \"Изборите не бива да се отлагат. Те (терористите) искат да ни попречат да гласуваме в четвъртък. Не можем да им го позволим.\" - Не е известна националността на всички пострадали, но френският президент Еманюел Макрон обяви, че най-малко двама френски граждани са сред тях. Австралиец е също сред ранените и е настанен в болница, каза премиерът на страната Малкълм Търнбул.- Най-малко шестима са загиналите, след като микробус се вряза в пешеходци на \"Лондон бридж\" (London Bridge) в британската столица в събота вечер.Малко след това въоръжени мъже наръгаха минувачи в района на пазар \"Бъроу\". Полицията обяви, че нападателите на пазара са свързани и с атаката на \"Лондон бридж\". Минути след инцидентите властите съобщиха, че трима заподозрени са били застреляни в района на пазара.По данни на британските власти закараните в болница след нападенията са общо 48 души, като част от тях са в критично състояние. Сред ранените е и служител на транспортната полиция.", "date": "2017.06.04", "title": "Седем загинали, десетки ранени, 12 задържани след атаките в Лондон (хронология)"}
{"url": "http://www.dnevnik.bg/bulgaria/2017/06/04/2982929_nelegalni_imigranti_zaginaha_v_katastrofa_na/", "text": "Десет нелегални имигранти от Афганистан са загинали тази нощ при катастрофа на автомагистрала \"Тракия\". Седем са закарани в болницата в Пазарджик, а други двама са откарани в университетската болница в Пловдив\". Това съобщава говорителят на областната дирекция на МВР в Пазарджик Мирослав Стоянов, цитиран от агенция \"Фокус\".По данни на полицията имигрантите са били превозвани в микробус, управляван от 16-годишен криминално проявен от София, който няма шофьорска книжка.Сигнал за тежък пътен инцидент в района на 98 км на АМ \"Тракия\", край Пазарджик, е получен на тел.112 към 4.20 часа тази сутрин. Установено до момента е, че микробусът е самокатастрофирал микробус. В него са пътували общо 19 нелегални мигранти.Никой от превозваните не е носел документ за самоличност, но по техни данни те са от Афганистан и Пакистан, съобщи МВР. В момента тече досъдебно производство, което ще установи причините за инцидента. Към момента се извършва оглед от криминалисти.Служители на звено \"Миграция\" към областната дирекция на МВР в Пазарджик разговарят с хоспитализираните нелегални граждани. Целта е да се установи от къде са влезли в страната, от коя държава идват и кой е поел тяхното транспортиране през страната.", "date": "2017.06.04", "title": "Нелегални имигранти загинаха в катастрофа на магистрала \"Тракия\" (допълнена)"}
{"url": "http://www.dnevnik.bg/sviat/2017/06/04/2982937_nai-malko_600_raneni_v_mele_zaradi_panika_vuv_fen-zona/", "text": "Около 600 привърженици на \"Ювентус\" са пострадали в блъсканица в центъра на града, след като са чули силен звук и в паниката са започнали да бягат. Според \"Ройтерс\" причината е експлозия на фойерверки.Инцидентът е станал във фен-зона в Торино, организирана за видео-наблюдение на финала в Шампионската лига между \"Ювентус\" и \"Реал\" (Мадрид), пише изданието Football Italia, цитирано от БТА.Испанците  в най-престижния клубен турнир. Близо 20 хиляди фенове се събраха на площад Сан Карло във въпросната фен-зона.Най-малко един човек е изнесен от мелето на носилка, докато пристигналите на място парамедици оказваха първа помощ на други пострадали с по-леки контузии и наранявания.Паниката е настъпила, след като няколко човека независимо един от друг са потвърдили, че чуват силен звук, наподобяващ изстрел или експлозия, казва журналистът от \"Асошиейтед прес\" Брайън Хендри.\"В този момент видях как хората от целия площад тръгнаха към екрана, за да се спасят. Някои от тях казваха, че са чули изстрел, а други- експлозия. Постоянното повтаряне на тези версии още повече засили паниката, добавя американският журналист.Проблемът е, че при натиска от следващите редици хора доста от тях са паднали на земята върху камъни, счупени или здрави бутилки или кенчета от бира или безалкохолни напитки, което е и причина за прорезните рани и контузиите.", "date": "2017.06.04", "title": "Най-малко 600 ранени в меле заради паника във фен-зона в Торино"}
{"url": "http://www.dnevnik.bg/sviat/2017/06/04/2982935_britanskite_partii_zamraziha_kampaniiata_si_za_izborite/", "text": "Политическите партии във Великобритания прекратиха временно кампанията си за извънредните парламентарни избори, насрочени за следващия четвъртък. Говорител на управляващите консерватори каза, че преценката дали и кога да се продължи с агитацията ще бъде направена през деня, \"както и с появата на повече подробности за нападението\".Причината са терористичните нападения в Лондон в събота вечер, в които загинаха поне 6 и са ранени близо 50 души. Трима нападатели са застреляни от полицията.Лондонският кмет Садик Кан заяви, че е против отлагането на вота, въпреки че това е второто терористично нападение в страната за последните седмици след това в Манчестър, в което загинаха повече от 20 души.\"Едно от нещата, с които можем да демонстрираме, че няма да бъдем сплашени, е да гласуваме в четвъртък и да покажем, че разбираме важността на нашата демокрация, на гражданските свободи и човешките ни права. \"Не съм привърженик на отлагането на изборите. Аз страстно вярвам в демокрацията и в това да гласуваме и да разберем, че едно от нещата, които тези терористи мразят, е гласуването, те мразят демокрацията\".Кан допълни, че лондончани ще станат свидетели на засилено полицейско присъствие, но това не е основание за паника. Останете спокойни и бдителни, каза той, и припомни, че нивото на теорористична заплаха остава на предпоследната степен \"много сериозна\", т.е. има голяма вероятност от нападение.Нападенията в центъра на британската столица идват в момент, когато популярността на Консервативната партия и без това намалява и според някои социологически проучвания преднината ѝ пред опозиционните лейбъристи дори се е стопила до 1 пункт. Сред анализаторите започва да доминират изводите, че Тереза Мей, предизвика изборите с цел да увеличи контрола си над парламента, но макар да спечели изборите, вероятно ще изгуби мнозинството.Тереза Мей заяви в края на седмицата, че важен е изборният ден 8 юни, а не какво казват социолозите.Подобно на ситуацията преди референдума за напускане на Европейския съюз, и сега прогнозите са със значителни разминавания. Шестте последни проучвания, публикувани в събота преди атаките в Лондон, показваха преднина за консерваторите между 1 и 12 пункта. Четири от тях описваха продължаващо свиване на популярността им, едно - запазване на статуквото, и едно - увеличаване на преднината им от 6 на 9 пункта.Не е известно какъв може да е ефектът от лондонските нападения върху изборите. Във Франция имаше терористичен инцидент 48 часа преди президентския вот без сериозно отражение върху предпочитанията на избирателите. Но тогава нападателят бе един и стреля по полицейски патрул, докато атентатът в Манчестър и атаките в Лондон са очевидно насочени срещу беззащитни цивилни.", "date": "2017.06.04", "title": "Британските партии замразиха кампанията си за изборите"}
{"url": "http://www.dnevnik.bg/bulgaria/2017/06/04/2982939_niama_postradali_bulgari_pri_atakite_v_london/", "text": "След терористичните инциденти в Лондон през нощта на 3 срещу 4 юни 2017 г. в българското посолство незабавно е сформиран кризисен щаб, който следи ситуацията и поддържа постоянна връзка с местните власти, съобщиха от Министерството на външните работи. Към 8.30 часа българско време няма постъпили данни за пострадали български граждани.Български граждани, които желаят да получат актуална информация или да подадат сигнал за техни близки и познати, могат да го направят на дежурния телефон на българското посолство в Лондон:При избиране от Обединеното кралство: 020 7581 3144При избиране от България: 00 44 20 7581 3144Британските власти публикуваха горещи телефони, на които също може да се получи информация за пострадали граждани във връзка с инцидентите:При избиране от Обединеното кралство: 0800 096 1233, 0207 158 0197При избиране от България: 00 44 800 096 1233; 00 44 207 158 0197", "date": "2017.06.04", "title": "Няма пострадали българи при атаките в Лондон"}
{"url": "http://www.dnevnik.bg/kultura/2017/06/04/2982483_sofiia_praid_iska_da_progoni_zlite_duhove_na/", "text": "Седмица от изложби, пърформънси и кино ще предшества тазгодишното шествие за правата на хората с различна сексуална ориентация и полова идентичност Sofia Pride, което тази година е на 10 юни. Събитията започват днес с традиционния \"София Прайд Филм Фест\", който ще предложи някои от най-добрите филми на ЛГБТИ тематика.Програмата на като тазгодишното издание включва ленти от Великобритания, Израел, Италия, САЩ, Холандия и Швеция, носители на редица награди от международни филмови фестивали. \"Искаме повече хора да видят тези истории, за да разберат, че хората с нехетеросексуална ориентация преминават през големи предизвикателства, в които подкрепата и толерантността са ключови за крайния успех\", пише Симеон Василев, член на организационния комитет на \"София Прайд\" в прессъобщението за фестивала. Прожекциите продължават до 9 май в Дома на киното, като всички са с вход свободен. За влизане в салона е необходим безплатен пропуск от касата.Фестивалът ще бъде открит тази вечер от 19 ч. в \"Дом на киното\" с прожекция на документалния филм \"А сега кой ще ме обича?\" на режисьорите Барак Хейман, Томер Хейман и Александър Сафир. Лентата разказва историята на 21-годишния Саар, който е изключен от кибуц в Израел и бяга във Великобритания, където намира своето място в Лондонския хор за гей мъже. 19 години по-късно Саар се прибира в Израел, за да потърси помирение със семейството си. Филмът е носител на наградата на публиката от Филмовия Фестивал в Краков и \"Берлинале\".Утре, 5 юни започва и \"София Прайд Арт Седмица\", която ще представи разнообразна програма от пърформанси, представления, изложби и книги, посветени на хората с нехетеросексуална ориентация. Откриването е от 19.30 ч. в Центъра за култура и дебат \"Червената къща\" с пърформанса Gender(Fluid), изследващ половите роли в обществото чрез импровизация. Спектакълът поставя въпроси като \"Кой може да каже какво подобава на един мъж и една жена?\" и \"Какво става с тези, които изцяло изпадат от бинарната матрица?\"Документалният спектакъл #PRIDE ще бъде показан за десети пореден път на 8 юни от 19 ч. в \"ДНК - пространство за съвременен танц и пърформанс\" и ще разкаже историите на участниците в първия \"София Прайд\" през 2008 г., както и хора, свързани със събитието. Билетите са на цена от 5 и 7 лева.На 9 юни се открива и последното събитие - изложбата The Gallery Project в Yalta Club Art Room, която включва творби на 44 артисти от 27 страни, посветени на ЛГБТИ тематиката. Експозицията остава в Yalta до 18 юни.Тази година \"София прайд\" се провежда под мотото \"Да прогоним предразсъдъците\" със собствена интерпретация на образа на кукерите. Шестието ще започне в 18 ч. на 10 юни, събота, от Паметника на Съветската армия. Пълната програма на събитията, свързани с него може да бъде намерена на .", "date": "2017.06.04", "title": "\"София Прайд\" иска да прогони злите духове на предразсъдъците с кино и изложби"}
{"url": "http://www.dnevnik.bg/detski_dnevnik/2017/06/04/2982046_na_dvanaiset_tia_e_drebnichka_za_vuzrastta_si/", "text": "На дванайсет, тя е дребничка за възрастта си, дяволски грациозна и безшумна, с очи – жълти като кехлибар. Живее във великолепен замък, но съвсем не е принцеса. Отраснала е в подземието на голямата къща и никой освен грубоватия ѝ, но сърдечен баща не знае за съществуването ѝ.Въоръжена с най-тихата стъпка и най-острите сетива, които можете да си представите, Фина броди тайно из заплетените коридори на имението \"Билтмор\", скришом чете книги от огромната библиотека и наблюдава обитателите му, за да разнообрази ежедневието си.\"Серафина и черният плащ\" е смесица от исторически факти, мистерия и фентъзи. Робърт Бийти създава класически приключенски роман, чиито вечни теми говорят езика на деца и тийнейджъри и подсказват на възрастните правилните отговори на някои въпроси. Първият роман от поредицата не само получава висока оценка от децата, но и попада в полезрението на учители и родители. Подобно на съвременните си връстници, които навлизат в тийнейджърската възраст, дванайсетгодишната героиня от \"Серафина и черният плащ\" си задава неизбежни въпроси: Коя съм всъщност? Защо съм различна? Какво е приятелството? Кое ни прави добри или лоши?Една нощ от \"Билтмор\" започват да изчезват деца, но възрастните от голямата къща и детективите, които идват от близкия град, са безпомощни пред тайнствения похитител. Само Серафина е зървала страховития мъж с черен плащ, който стои зад отвличанията. Сега тя е единствената надежда за спасение на изчезналите деца и е решена да разплете мистерията на всяка цена.С помощта на новия си (и единствен) приятел Брейдън и на неговия предан доберман Фина се впуска в опасно разследване, изпълнено със спиращи дъха изпитания, непобедими врагове и древна магия.Авторът на романа Робърт Бийти живее в Ашвил, Северна Каролина, със съпругата и трите си дъщери. Вече е писател на пълен работен ден, но преди време се е занимавал с компютърни технологии и е един от пионерите на изчисленията в облак. Освен това е основател и бивш изпълнителен директор на Plex Systems и съосновател на beatty-robotics.com. \"Билтмор\" и околностите му са реално съществуващи места и са описани исторически коректно от Робърт Бийти, който живее наблизо със семейството си и обича да навестява имението. Замъкът е построен от Джордж Вашингтон Вандербилт ІІ в европейски ренесансов стил между 1889 и 1895 г. по модел на няколко френски замъка от долината на река Лоара. Днес сградата е най-голямата частна постройка в Щатите. През 1930 г. частично става музей, а от 1956 г. изцяло е отворена за посетители.Уредниците на музея \"Билтмор\" са първите читатели и редактори на \"Серафина и черният плащ\". Робърт Бийти им доверява ръкописа, за да е сигурен, че е уловил правилно загадъчната и пищна атмосфера на имението. Там е заснет и трейлъра на книгата, като ролята на Серафина се изпълнява от една от дъщерите на автора, а костюмите са създадени от съпругата му.\"Серафина и черният плащ\" е бестселър на New York Times над 60 седмици, а през 2015 е избрана за детска книга №1 на Goodreads. Историята продължава в \"Серафина и магическият жезъл\", която ще излезе на български през септември, и завършва в \"Серафина и изгубеното сърце\" (на книжния пазар в началото на декември). Книгите излизат на български език в превод на Паулина Мичева. ", "date": "2017.06.04", "title": "На дванайсет тя е дребничка за възрастта си, дяволски грациозна и безшумна"}
{"url": "http://www.dnevnik.bg/bulgaria/2017/06/04/2982961_slavcho_velkov_smiata_che_atentatut_v_london_e_zaradi/", "text": "\"Говорим за жесток акт и го свързвам със случилото се косвено в Сирия – вчера \"Ислямска държава\" понесе тежки загуби. Говори се за 1200 души загинали. Не изключвам и това да е акт на отмъщение\", каза пред Би Ти Ви депутатът от БСП Славчо Велков, който е с минало в службите и е експерт по антитероризъм. Според Велков нападението е координирано и част от т.нар градски тероризъм.Поне след две терористични нападения в центъра на Лондон в събота вечерта.Според полицията атаките са свързани. Все още никой не е поел отговорност за тях.До часове \"Ислямска държава\" ще поеме отговорността и ще обяви извършителите за свои бойци и мъченици, смята Велков. Според него тази цикличност на нападенията в Европа се скъсява на по-малко от 4-5 месеца. Обикновено действията се активират лятото, защото има струпване на хора, коментира още експертът. Самите обекти не са онези, които правителството определи като стратегически, а мястото където могат да свършат работа – оживените места.Посланието е като в Манчестър, коментира Велков, – може да имате всичко, да правите каквито искате мерки, но докато ни удряте и ние ще ви удрямеАко искаме да реагираме на такава заплаха трябва да знаем, че ключовата дума е превенция, а контролът върху тези огромни контингенти трябва да е ефективен с идването им в страната, категоричен е той.Журналистът Мажд Алгафари смята че атаки ще има тепърва, защото за мюсюлманите е важния за тях месец Рамадан. В този месец, ако мюсюлманин извърши нещо в благото на религията и Аллах той е по-почитан в Рая, каза Алгафари.\"В момента ние се сблъскваме с глобалния джихад. Трябва да изследваме социалните предпоставки за възникването му и да действаме там\". Това заяви пред Нова Цветлин Йовчев, бивш министър на вътрешните работи и бивш шеф на ДАНС. Според Йовчев е необходима стратегия против радикализацията на тероризма.\"Най-важната стъпка е успешната интеграция на тези социални групи, която обаче изисква много време\", каза Йовчев, като добави, че трябва да има контрол върху това, което се случва с различните вероизповедания. \"Това не значи те да бъдат ограничени\", допълни ексминистърът.", "date": "2017.06.04", "title": "Славчо Велков смята, че атентатът в Лондон е заради загубите на \"Ислямска държава\""}
{"url": "http://www.dnevnik.bg/analizi/2017/06/04/2982759_kakuv_e_problemut_s_liberalniia_sviat/", "text": "Модата на громене на \"либералния свят\" като че ли вече отминава. Победата на Макрон във Франция ясно показа, че либерализмът си е жив и здрав и може да мобилизира сериозна обществена подкрепа. Алтернативите на либерализма пък – от Тръмп в САЩ, през Брекзит, та чак до Орбан и Путин – не са особено атрактивни.При антилибералите, които е ясно какво правят – като Орбан и Путин – нещата са или на границата, или съвсем на територията на автокрацията. Тръмп и Тереза Мей пък просто не е ясно какво правят. Брекзит очаквано се оказа скъпо и непредвидимо начинание, при което загубата за обществото е много по-вероятна от хипотетичните ползи. Политиката на Тръмп пък продължава да удивлява света с всеки свой нов епизод, като публиката тръпне в съспенс дали става дума само за шоу или все пак ще се стигне до някаква глобална катастрофа.Щом либералният свят е успял да произведе толкова антилиберални лидери обаче, нещо в него наистина е сбъркано и необходимостта от саморефлексия е безспорна. Най-обсъжданите кандидат-проблеми, обясняващи кризата, са следните:Най-популярната хипотеза е свързана с т.нар. губещи от глобализацията. Либералният ред безспорно е умножил многократно световното богатство и днес всички като цяло са по-богати откогато и да е било в историята. Световната бедност също безпрецедентно спада. Но ползите не са равномерно разпределени и има цели региони, включително в развитите страни, които не са забогатели пропорционално. Точно тези недоволни като че ли са основният електорат на антилиберализма.Ако неравенството е това, което мотивира хората да гласуват за Тръмп, Орбан и Мей, нещата изглеждат доста парадоксални обаче. Нито един от тях не предлага \"егалитарни\" политики на преразпределение чрез високи данъци, трансфери от \"спечелилите\" към \"неспечелилите\" и т.н. В крайна сметка либералната демокрация има инструменти за справяне с неравенството и това е \"държавата на благоденствието\". Парадоксът е в това, че уж егалитарно настроени мнозинства избират отявлени анти-егалитарианци (като Тръмп и Мей).Някои смятат, че реакцията на мнозинствата е чисто емоционална – дори се говори за синдроми на идентификация с агресора (нещо като Стокхолмски синдром). Други считат, че избирайки лидери като Тръмп и Мей, хората просто слагат прът в колелото на историята, надявайки се че по този начин ще забавят определени нежелани промени. Нефункционалната държава по дефиниция не може да инициира сериозна обществена промяна, а това дава надежда за запазване на статуквото. Трета група обяснения настояват, че антилибералните мнозинства просто се държат опортюнистично – опитват се да извлекат максимални ползи за себе си в глобализирания свят. Протекционизмът, изгонването на имигрантите, предоговарянето на търговски споразумения, екологичното гратисчийство (другите да понесат цената на намаляването на вредните емисии) са част от този опортюнизъм.Която и от трите хипотези да е вярна, либералният свят има проблем. Ако първата е водеща, проблемът е психологически – необходима е масова терапия и укротяване на медийно-раздухваните страхове и негативизъм. Ако втората хипотеза е вярна, проблемът е по-скоро в загубата на доверие в политиката като цяло – доверие, че чрез политика животът може да бъде подобрен. Решаването на този проблем изисква доста сериозна рехабилитация на политическия процес и формите на представителство, заздравяване на структурите на гражданското общество, промени в образованието и т.н.Ако третата хипотеза е водеща, тогава е необходимо засилване на доверието в универсалните, общностни решения за сметка на индивидуалистичните и егоистични стратегии на спасяване поединично. Вярно е, че либерализмът поставя индивидът в центъра на доктрината си, но решенията, които предлага, са с претенция да са полезни за обществото като цяло. В този смисъл либерализмът не е частична групова стратегия за успех на гърба на останалите в обществото. Ако такова разбиране се наложи, либералният ред наистина би бил заплашен от разпад.Друг проблем на либералния ред се корени в неговия успех. След 1989 г. този ред всъщност стана безалтернативен и доведе до твърдения, като това на Фукуяма, за \"край на историята\". Подобна интелектуална арогантност винаги се наказва и възходът на антилиберализма е напомняне в тази посока.По-важен от арогантността е ефектът на безалтернативността върху политическия процес. Ако всички партии в демокрацията са либерални и със сходни програми, то тогава единствената реална алтернатива са националпопулистите, които поставят под въпрос самата либерална демокрация. По сходен начин стояха и нещата в ЕС: ако статуквото е единствено възможната политика, то вотът за евроскептиците става единствената възможна промяна.Безалтернативността не е екзистенциален проблем обаче. Вече алтернативи има. И като ги видяха, мнозина се уплашиха от тях и започнаха да ги изоставят. Това е естествена динамика, която е вградена в либералния ред, дотолкова, доколкото той е плуралистичен. В този смисъл Адам Смит е бил прав да настоява на ефективността на конкуренцията, чрез която либералният ред се самокоригира.Усещането на липса за сигурност води до искания за авторитарно управление – това е Хобсовият закон на всяка диктатура. Този закон е бил отхвърлен още от Лок обаче, който е твърдял, че и една система с разделение на властите може да гарантира сигурността на гражданите си. Западът е тръгнал по пътя на Лок и големите му катастрофи са били всъщност отклоненията от него. Днешният тероризъм – колкото и да е опасен – не е екзистенциална опасност за либералния ред и би трябвало да бъде третиран рутинно – чрез служби и съответните мерки за сигурност.Много популярно обяснение на проблемите на либерализма е т. нар. културна война с консерваторите, които искат повече религия, национализъм и капитализъм в политиката. От тази гледна точка Путин, Ердоган и Тръмп са в един лагер, а Меркел, Макрон и Трюдо в другия, либералния лагер. Всъщност исторически либерализмът наистина е опонент на консерватизма, както се вижда и от нашето Учредително събрание от 1879 г. Тогава консерваторите са искали по-силна автократична власт и по-слабо Народно събрание. Заслужено са загубили, което е спомогнало да вкара България в по-европейска орбита и е намалило самодържавното влияние на Русия у нас. Но наистина консервативни настроения има във всяко едно общество и те трябва да се уважават. Проблемът с \"културното\" обяснение на съвременната криза е, че \"консерватизмът\" – дефиниран като \"Бог, капитализъм и нация\" – не е способен да прави разлика между Мусолини, Франко и Бърк. И докато консервативните тенденции ала Майкъл Оукшот или Роджър Скрътън са напълно съвместими с либералната демокрация, Ердоган, Франко, Путин и Дугин очевидно не са. На този фон се появяват междинни феномени като Орбан, Тръмп и Фарадж, които не е ясно дали са по-близо до Франко или до Скрътън.\"Умерените консерватори\" използват тази неяснота стратегически. Те казват: дайте ни властта на нас, за да избегнем Мусолини. И на места успяха да спечелят избори с този аргумент – засега най-показателно в САЩ и Великобритания. Проблемът е, че идвайки на власт уж като коректив на либералния ред, консерватизмът може напълно да го разгради и сведе до автокрация от фашизоиден тип. Това със сигурност няма да се случи в САЩ и Обединеното кралство, но не е изключено за страни от нашия регион като Русия и Унгария. А и у нас нещата са \"културно\" подготвени за такъв обрат, ако човек се вслуша в изказванията на висшия ешалон на властта.Изводът е, че докато \"културната война\" на Запад може и да е нормална форма на идеологическо съперничество в един плуралистичен свят, на Изток тя може да се окаже пагубна за либерализма и демокрацията като цяло.В заключение, проблемите на либералния ред са от най-различен характер, но новината за неговата смърт е силно преувеличена. Основното, което го заплашва, е формирането на антилиберални мнозинства, които макар и да нямат непротиворечива политическа алтернатива, са в състояние да разградят съществуващите институции или поне да ги направят нефункционални. Необходимо е да се анализира внимателно мотивацията на различните компоненти на тези мнозинства и да не се предписва едно общо решение за всички. Нито политика на високи данъци и преразпределение, нито пък либертариански ексцеси на разграждане на държавата ще спрат антилибералната вълна – напротив, някои от тези мерки могат всъщност да я превърнат в цунами. Вместо една политика за всички, необходима е много по-точно прицелена стратегия и на регионално ниво: глобализацията наистина има различен ефект върху различните общности.Тази регионализация на политиката ще доведе и до нови либерални партии от типа на Макроновото движение, които не се вписват в стандартните категории на лявото и дясното в политиката. Голямата задача е да се конструират такива позитивни мнозинства – такива, които искат заедно да направят нещо, а не просто да блокират дадена реформа или да изведат страната си от ЕС. Нищо в теорията не предполага, че тази задача няма решение. А вече има и успешни примери от Франция, Холандия, Германия и други държави.Либералният ред зависи от доза оптимизъм (в този смисъл той не е апокалиптичен) и от доза готовност да се поемат разумни рискове в интерес на свободата. Докато тези две предпоставки са налице – а те в момента определено са – проблемите на либералния ред не могат да са предвестници за неговия край.", "date": "2017.06.04", "title": "Какъв е проблемът с либералния свят"}
{"url": "http://www.dnevnik.bg/sviat/2017/06/04/2982953_niama_danni_za_postradali_bulgari_v_torino/", "text": "Към 10 ч. българско време няма данни за пострадали български граждани при , Италия, съобщиха от Министерството на външните работи.През нощта на 3 срещу 4 юни  на централния площад \"Сан Карло\" след паника, настъпила вследствие на фалшива информация за експлозии.Генералното консулство на Република България в Милано следи ситуацията и поддържа контакт с местните власти.Българските граждани могат да подадат сигнал за техни близки, които може да са били засегнати при инцидента, на дежурния телефон на Генералното консулство в Милано:Телефон за спешни случаи: 00393337826043имейл: ", "date": "2017.06.04", "title": "Няма данни за пострадали българи в Торино"}
{"url": "http://www.dnevnik.bg/sport/2017/06/04/2982817_juventus_e_bil_bezsilen_pred_napadatelnata_mosht_na/", "text": "\"Ювентус\" не е успял да се справи с мощта на нападението на \"Реал\" (Мадрид), призна треньорът на \"бианконерите\" Масимилиано Алегри. Италианците .\"През първото полувреме играхме много добре, но след това те натиснаха газта и не успяхме да се противопоставим\", каза специалистът.В 12-те си мача по пътя към финала \"Ювентус\" допусна само три гола. Отборът преодоля с много стабилна игра в защита \"Барселона\" и \"Монако\", но в Кардиф не можа да спре \"Реал\".\"Двата бързи гола ни затрудниха и не успяхме да отговорим. Единствената критика, която бих отправил, е, че след втория гол трябваше да останем психически в мача, за да съхраним шансовете си\", каза Алегри.По думите му с повече късмет отборът е можел да води след първото полувреме. \"Тогава щеше да е различно.\"Част от основните футболисти са над 30-годишни, но въпреки това специалистът е положително настроен за бъдещето. \"Не, не мисля, че \"Ювентус\" е достигнал края на един цикъл. Буфон ще пази и през следващия сезон, а и Бардзали ще е с нас. Те още имат много какво да дадат на клуба. Можем да станем по-добри.\"", "date": "2017.06.04", "title": "\"Ювентус\" е бил безсилен пред нападателната мощ на \"Реал\", заяви Алегри"}
{"url": "http://www.dnevnik.bg/bulgaria/2017/06/04/2982970_bolnicite_moje_da_poluchat_poveche_pari_ot_zdravnata/", "text": "\"Предстои заседание на Надзорния съвет на НЗОК, на което наново ще гледаме бюджетите на болниците. Попитах новия председател дали ще има възможност да се отпуснат допълнителни средства и той отговори положително\", това каза д-р Иван Кокалов, член на Надзорния съвет на Здравната каса пред \"Нова\". Той се надява, че това може да стане, след като бъдат събрани повече пари от НАП (Национална агенция за приходите б.а.).За, Кокалов каза, че спешна помощ не може да бъде отказана и там няма лимити. Най-голямата спешна болница в страната - \"Пирогов\", е надхвърлила лимита си с половин милион лева. По сметки на ръководството й, за да се вмести в бюджета, е трябвало да затвори преди седмица. Лекарите са избрали да лекуват отвъд договореното с касата.\"Повече от ясно е, че промяната е абсолютно наложителна. Медицината ни е добра, но здравеопазването има нужда от промени\", коментира доц. д-р Иво Петров, който е медицински директор на голяма софийска клиника.", "date": "2017.06.04", "title": "Болниците може да получат повече пари от Здравната каса"}
{"url": "http://www.dnevnik.bg/bulgaria/2017/06/04/2983005_zadurjan_e_sobstvenikut_na_mikrobusa_v_koito_zaginaha/", "text": "Задържан е собственикът на микробуса, в който тази сутрин загинаха деветима нелегални мигранти и шофьорът им при катастрофа на магистрала \"Тракия\", съобщи на пресконференция в Пазарджик главният секретар на МВР гл. комисар Младен Маринов, цитиран от БТА. В нея участваха още директорът на ОД МВР- Пазарджик Йордан Рогачев и окръжният прокурор на Пазарджик Васил Малинов. Пред медиите те оповестиха подробности около инцидента, който е станал тази сутрин около 4,15 ч. на 98 километър на автомагистралата в посока София. По случая е образувано досъдебно производство по чл. 343 от НК срещу неизвестен извършител.Водачът и девет пътници са загинали на място. Осем са ранените, като седем от тях са в пазарджишката болница, а един е транспортиран в Пловдив. Всички пътували в микробуса нелегални мигранти са мъже от Пакистан, Афганистан и един сириец, каза окръжният прокурор на Пазарджик. Няма данни да има роднински връзки помежду им.Главният секретар на МВР Младен Маринов уточни, че шофьорът на микробуса е на 16 години и не е притежавал свидетелство за правоспоспособност. Той е регистриран в полицията за кражба и грабеж, извършен през януари тази година в София. Направено е претърсване в дома му в кв. \"Модерно предградие\" на столицата.Полицията работи по три версии за причината за тежката катастрофа - заспиване на водача, техническа неизправност на микробуса или друг автомобил, причинил инцидента, каза още Младен Маринов.Проверява се също къде и през коя от двете южни граници са преминали мигрантите.По думите на главния секретар на МВР между 20 и 50 души от чужди държави ежедневно правят опити да преминат българската граница през Турция и Гърция. Тази нощ са предотвратени два такива случая, а през вчерашния ден на българско-гръцката граница в тежкотоварен камион са открити 13 нелегални мигранти, добави още главен комисар Маринов.", "date": "2017.06.04", "title": "Задържан е собственикът на микробуса, в който загинаха нелегални мигранти"}
{"url": "http://www.dnevnik.bg/citat_na_deniia/2017/06/04/2983008_citat_na_denia_tvurde_mnogo_tolerantnost_ima_v_tazi/", "text": "\"В нашата страна има твърде много толерантност към екстремизма\" и това ще изисква да проведем някои неприятни и трудни разговори, заяви премиерът на Великобритания Тереза Мей пред резиденцията си в Лондон.В първото ѝ специално изявление след терористичното нападение в центъра на Лондон тя представи промяната на това отношение като третата от поредица мерки за пресичане на серията атаки.\"Достатъчно!\", каза видимо ядосаната Мей и директно посочи ислямския екстремизъм като общото между последните терористи. Тя определи тази идеология като извращение на исляма.Тя каза, че въпреки третото от 3 месеца насам нападение силите на реда са предотвратили други 5 заговора. Виждаме нов стил - тероризъм, захранващ тероризъм, хората започват да имитират предишни нападения.Първата стъпка на правителството е, че няма да спечелим битката с тях чрез контратерористични операции. Това ще стане като убедим хората, че нашите ценности - тези, за които терористите твърдят, че са несъвместими с исляма - са по-добрите.Второ, не можем да оставим на терористите пространство да действат, а интернет доставчиците правят точно това. Затова Мей предложи удвояване на международните усилия за контрол над екстремизма в интернет.", "date": "2017.06.04", "title": "Цитат на деня: Твърде много толерантност има в тази страна към екстремизма"}
{"url": "http://www.dnevnik.bg/kultura/2017/06/04/2982868_k-x-p_eksperimentalna_muzika_ot_finlandiia_s_bulgarsko/", "text": "Финландският музикант Тимо Кауколампи е преминал през десетки разножанрови групи, бил е продуцент и на експериментална, и на поп музика, а също така и радио DJ. Но от близо десет години вниманието му е фокусирано върху описваната като \"параноидно диско\" и \"структуриран хаос\" група K-X-P, с която идва .\"Сега съм 100% творец\", казва пред \"Дневник\" Тимо Кауколампи, малко преди да потегли към европейското турне на K-X-P, което включва концерти с индъстриъл легендите Skinny Puppy и участие на фестивала Zdravo Mladi в Скопие с британските легенди Slowdive. Живеещият между Хелзинки и Берлин музикант казва, че отдавна е искал да посети България и причината за това е народната музика.\"Бяхме на турне, когато звуковият ни инженер пусна \"Пиленце пее\" и се влюбих в тази музика на секундата. Почувствах истинската сила, страст и красота на тези женски гласове. Оттогава насетне те са постоянно вдъхновение и ще продължат да ме преследват доживот. Има нещо много първично в тази музика. Мисля, че това е истинското звуково изражение на човешката душа. Веднага намерих оригиналната компилация на Мистерията на българските гласове, записана от Марсел Селие през 1975 г. По-късно научих, че 4AD, същият лейбъл, който издава групи от Pixies през Dead Can Dance до Future Islands, ги преоткрива за публиката през 80-те години. Най-любимият ми албум е Two Girls Started to Sing... на Bulgarian Village Singing от 1990 г. (бел.ред. американско издание на записвалата българска народна музика през 70-те и 80-те Марта Форсайт)\", разказва Тимо, чийто предишен албум с K-X-P е вдъхновен от северноафриканската музика. Миниизданието History of Techno пък проследява историята на електронната музика през различните инструменти, използвани в композициите в него.Абстрактността на музиката му не е за сметка на личния елемент в нея – вторият албум на K-X-P е свързан с темата за смъртта (родителите на Тимо и по-големият му брат умират в кратък период от време преди записването му), а по-късните с идеята личността на музиканта да няма значение, а музиката да е изцяло на преден план. Затова както клиповете на K-X-P, така и сценичното му поведение на Тимо, е като един леко комедиен колаж. По негови думи \"нещо средно между Фреди Меркюри, Джони Ротън, Роб Халфорд, окултен водач и йога учител\".Освен с групата си, той е постоянно ангажиран с филмова музика и планира издаването на соло проект по-късно тази година. \"Натовареността не ме обърква къде да използвам идеите си. В момента на създаване няма колебание. Догадките и категоризациите идват после.\" Следващият албум на K-X-P е планиран за началото на 2018 г. \"Мислим за концертите си като изразно средство само по себе си – искаме специалната енергия, която създаваме, да се усети и в записа. Музиката ни става все по-хипнотична, а композициите все по-дълги.\"Експериментите в музиката идват с налагането на дисциплина по време на пътуванията. \"Спрях да пия алкохол през 2006 г. като първа мярка за ограничаване на стресовите ситуации по време на турне. Но за това може би най-доброто лекарство са медицинските гъби рейши. Набавянето на достатъчно сън и физическото натоварване помагат много, а качественият чай ми е голяма страст. Настройката ми е такава, че ако спя един час преди ранен полет, то вината е изцяло моя.\"Билети могат да бъдат намерени в , а ограничено количество от тях са на промоционална цена 20 лв. Концертът се организира от проекта Indioteque.", "date": "2017.06.04", "title": "K-X-P: експериментална музика от Финландия с българско вдъхновение"}
{"url": "http://www.dnevnik.bg/bulgaria/2017/06/04/2982772_subitiiata_okolo_putin_trump_i_cska_-/", "text": "1.  - 288 коментара2.  - 281 коментара3.  - 260 коментара4.  - 257 коментара5.  - 241 коментара6. - 240 коментара7.  - 207 коментара8.  - 202 коментара9.  - 183 коментара10.  - 175 коментара", "date": "2017.06.04", "title": "Събитията около Путин, Тръмп и ЦСКА - най-коментираното в \"Дневник\""}
{"url": "http://www.dnevnik.bg/sport/2017/06/04/2982994_zidan_moje_da_ostane_v_real_dojivot_obiavi_peres/", "text": "\"Реал\" (Мадрид) иска да запази Зинедин Зидан, колкото се може по-дълго, след като треньорът изведе отбора си до . Президентът на клуба Флорентино Перес е готов да му предложи доживотен договор.\"Зидан може да остане в \"Реал\" до края на живота си\", каза Перес след  пред радио \"Кадена Сер\". \"Всеки фен на отбора му е толкова признателен. Зидан промени \"Реал\" с идването си през 2001 г., когато беше най-добрият футболист в света, а сега е най-добрият треньор. Работи само от 17 месеца, но спечели всичко възможно\".Зидан спечели Шампионска лига и като футболист с \"Реал\" през 2002 г., а в последните два сезона извежда отбора до трофея като треньор.Той се нареди до Ариго Саки, който спечели с \"Милан\" две поредни европейски купи през 1989 и 1990 г. и влезе в елитната компания на треньори с по две титли от Шампионска лига. Пред Зидан вече са само Карло Анчелоти, на когото беше помощник, и Боб Пейсли, които имат по три.Зидан заяви, че .", "date": "2017.06.04", "title": "Зидан може да остане в \"Реал\" доживот, обяви Перес"}
{"url": "http://www.dnevnik.bg/sport/2017/06/04/2983015_nad_1000_dushi_sa_ranenite_v_torino_sled_sumatoha/", "text": "Над 1000 души  покрай , съобщи италианската информационна агенция Ansa, която се позовава на официална информация от властите. Най-малко двама души, сред които е и 7-годишно дете, са сериозно пострадали.До момента няма информация за ранени български граждани, .Футболните запалянковци се били събрали на площад \"Сан Карло\", за да гледат мача между \"Ювентус\" и \"Реал\" (Мадрид) (1:4).Десет минути преди края на срещата тълпата се е разбягала. Според очевидци се е чул силен гръм и хората са хукнали към предпазните заграждения. Мнозина са изоставили чантите си и обувките си заради силната уплаха и суматохата.Почти всички пострадали са получили нараняванията си заради прегазване от бягащата тълпа. Сред най-сериозно пострадалите е 7-годишно момче, което има контузии в главата и гърдите.За много от  инцидентът в Торино е болезнено връщане към трагедията от стадион \"Хейзъл\" в Брюксел през 1985 г. Тогава на финала в Шампионска лига 39 души, повечето от които италианци, загиват заради срутена стена на една от трибуните.", "date": "2017.06.04", "title": "Над 1000 души са ранените в Торино след суматоха покрай финала в Шампионската лига"}
{"url": "http://www.dnevnik.bg/sport/2017/06/04/2982972_ronaldo_otgovorih_na_kriticite_si_na_terena/", "text": "Кристиано Роналдо благодари на треньора Зинедин Зидан за . Звездата на \"Реал\" смята, че именно инструкциите от французина преди финала с \"Ювентус\" и на почивката са били ключът към успеха.\"Бианконерите\" държаха инициативата до почивката и имаха шансове, като резултатът беше 1:1. През втората част \"Реал\" излезе преобразен, а според Роналдо ролята за това е на : \"Той ни говори много позитивно, показа ни, че вярва в нас. Това преобърна играта ни и след почивката бяхме още по-силни\".Португалецът, който вкара два гола, говори и за постоянните критики към себе си, които през сезона не му бяха спестени и от феновете на \"Реал\". В заключителната част от сезона той влезе в най-добрата си форма, като вкара десет гола в четвъртфиналите, полуфиналите и финала.\"Аз отговорих на моите критици на терена. Сега е време те да приберат китарата обратно в калъфа. Невероятно е да завършим сезона с рекорд. Ние сме първият отбор, който защитава трофея в Шампионска лига\", каза носителят на \"Златната топка\".", "date": "2017.06.04", "title": "Роналдо: Отговорих на критиците си на терена"}
{"url": "http://www.dnevnik.bg/sviat/2017/06/04/2982262_a_nie_ne_zaslujavame_li_pomosht_pitat_veteranite_ot/", "text": "Те са ветерани от бунта в Сирия и от години се опитват да свалят от власт президента Башар Асад. Но в последно време водят съвсем малко боеве с неговата армия. Мъчат се да си намерят място под слънцето на пренаселеното бойно поле в Сирия, където едновременно се водят няколко войни от международни сили.В хаоса на сирийската гражданска война са въвлечени сили от Турция, САЩ, сирийските кюрди, групировката \"Ислямска държава\", \"Ал Кайда\", както и съюзниците на Асад Русия, Иран, ливанското движение \"Хизбула\", иракски и афганистански шиитски милиции - всички те със свои съюзи и дневен ред.Фракциите на сирийските бунтовници, търпящи поражения и разединени както никога досега, си търсят съюзници, на които да могат да се доверят, за да оцелеят.\"Превърнахме се в политически пигмеи, фрагментирани групировки, които не могат да контролират КПП-то отсреща, а какво остава да се контролират взаимно\", казва Тарик Мухарам, който напуснал работата си в банка в една от страните от Залива, за да се прибере в родината и да се присъедини към въстанието през 2011 г.През годините е воювал за различни бунтовнически групировки, включително за такива, подкрепяни от САЩ. Сега се е присъединил към коалиция, командвана от свързаните с \"Ал Кайда\" отряди \"Хаят тахрир аш Шам\".Ръководството на бунтовниците има малко възможности пред себе си и нито една от тях не е добра. Могат да застанат зад Турция, която набира фракции, които да водят нейната собствена война в Сирия основно срещу местните кюрди, както и срещу .Или могат да се съюзят с местния филиал на \"Ал Кайда\" - най-силната опозиционна група. Тя командва коалиция, която все още се бие с Асад и контролира най-голямата и хомогенна от всички бунтовнически територии, включваща северозападната провинция Идлиб и съседните райони.Въпреки различията с Вашингтон всички те се надяват на американска подкрепа. Но се чувстват изоставени от САЩ след решението им да , за да се бият с .Бунтовниците виждат враг в лицето на джихадистите и потенциално в кюрдите, които се сдобиха с територия под свой контрол в Северна Сирия. Сега в хода на боевете с \"Ислямска държава\" кюрдите е възможно да превземат райони с предимно арабско сунитско население като Ракка и Дейр аз Зур, а това предизвиква безпокойство у сунитските арабски участници в силите на въоръжената опозиция.\"Асошиейтед прес\" разговаря с редица ветерани от бунтовниците, които не спират да се движат между Сирия и Турция и имат отчаяна нужда от ресурси и подкрепа, но възнамеряват да продължат да воюват още години наред.Нищо не може да отклони Мухарам от идеята и решимостта му да се бие срещу Асад. Нито дори и , който толкова много обича. Нито часовете, в които той и другарите му прекарват в малък апартамент в южния турски град Газиантеп, гледайки телевизия и пушейки цигари, докато чакат следващата битка.То струваше на бунтовниците най-силната им база, ресурси и домовете им. След като бяха изтласкани, те започнаха да изпитват нужда от нови съюзници. \"Достигнахме задънена улица\", каза 39-годишният Мухарам. Така той и групировката му \"Нуредин ез Зинки\", която преди беше подкрепяна от САЩ, се присъединили към коалицията на \"Ал Кайда\".Това решение накарало много от членовете на групировката да я напуснат. Но според Мухарам всеки друг вариант би изисквал прекалено големи отстъпки. По думите му взаимодействие с Турция или САЩ би означавало да станеш \"наемник, който воюва срещу онзи, когото посочи спонсорът, и прави каквото нареди доларът\". Отказал да участва в преговорите под егидата на Русия, защото иначе трябвало да предаде принципите на революцията и да приеме оставането на Асад за дълго време\". Мухарам заяви, че има собствени различия с \"Ал Кайда\". Като пример той даде това, че пуши и невинаги се моли. На ръката си има татуировка на вълк - нещо, на което екстремистите гледат неодобрително. Но по думите му оръжията на водената от \"Ал Кайда\" коалиция са останали насочени в правилната посока, срещу Асад. Той и 50-те души под негово командване щели по-скоро да сложат оръжие, отколкото да бъдат накарани да се бият срещу нея.Коалицията има финансово влияние и може да предоставя услуги в територията под свой контрол. Тя разполага с ресурсите на и селските райони на съседната Алепо, за да продължи да се бие, без да разчита на външни хора - земеделски земи, водни кладенци, доставки на гориво и оръжие. Силите ѝ са съставени предимно от местни хора и са с добра дисциплина, а малцината чуждестранни бойци, включващи афганистанци и китайци, не се месят в работите на населението, както правят  на \"Ислямска държава\".Но Турция и кюрдите засега избягват да водят бойни действия срещу свързаните с \"Ал Кайда\" бойци. Ако турците все пак бъдат изкушени да тръгнат срещу коалицията, каза Мухарам, тя разполага с лостове за натиск, включително граничен пункт на сирийско-турската граница и територия около кюрдския анклав - което е потенциален трън в петата на Анкара.Битката за отстраняване на Асад е далеч от края си, заяви бунтовническият командир. \"Революцията ще завърши пред избирателните урни.Капитан Саид Нокраши отбранявал родния си край Дамаск в продължение на години, докато бил под кървава и разрушителна обсада от войските на Асад. Но накрая съпротивата рухнала и миналото лято той и другите бойци от групировката му били принудително преместени на север в провинция Идлиб.Това било унизително и объркващо за Нокраши и 700-те души от фракцията му \"Шухада ал ислам\", която действа под шапката на подкрепяната от САЩ \"Свободна сирийска армия\".Идлиб била непозната територия, но също и опасна - не заради силите на Асад или въздушните удари, а заради местните полеви командири от филиала на \"Ал Кайда\". Екстремистите веднага похитили някои от най-добрите му бойци.\"Целта беше да ни принудят да се присъединим към тях, а ако приемехме, щяха да ни осигурят закрила\", каза Нокраши от дома си в южния турски град Рейханлъ, докато държеше в ръце 6-годишния си син, който се родил по време на боевете за Дарая.Бойците в крайна сметка били освободени. Но този случай им показал нагледно в колко по-сложна обстановка са попаднали. \"В Дарая бяхме изолирани\", каза той. \"Единствен противник тогава ни бе режимът.Но и от заплахи. Групировката \"Ислямска държава\" е причина за безпокойство, както и силите на , които по думите на Нокраши опитват да \"създадат отделна държава на север\". Към това число спадат и подкрепящите Асад Иран и шиитските милиции.В Идлиб редиците на неговите бойци постепенно оредяват. едва свързват двата края и в момента са се съсредоточили главно върху семействата си, защото са успели да се съберат с тях, след като дълго време са били разделени заради обсадата на Дарая. Някои са открили хранителни магазини, донасяйки в Идлиб традиционни за района на Дамаск храни.Някои от бойците му се присъединили към местния филиал на \"Ал Кайда\". Други са под наблюдението на всепроникващите служби за сигурност на групировката, които следят внимателно действията на всички бунтовнически фракции - \"точно както службите за сигурност на режима\", каза Нокраши, който е бивш офицер от сирийската армия.Той се включил и в дипломатическите процеси. Участвал в едно от заседанията на преговорите под егидата на Русия в казахстанската столица Астана, където бунтовническите командири били посрещнати с много фанфари и за кратко били в една и съща зала с правителствената делегация. Той обаче се разочаровал и бойкотирал следващото заседание. Но сега може и да е намерил нов пристан. През последните седмици САЩ, Турция и страни от Запада и Залива подкрепиха нов опит за създаване на коалиция срещу Асад под името Оперативен център \"Северен фронт\". Засега са се присъединили 17 фракции, заяви Нокраши.Подполковник Ахмед Сауд кара с колата си из турския курорт Искендерун, а отзад е следван от още един автомобил с охранители и приближени поради опасения от евентуално покушение дори тук. Сауд е командир на подкрепяното от САЩ формирование \"13-та дивизия\" и живее почти постоянно в Турция, откакто миналата година филиалът на \"Ал Кайда\" нападнал него и хората му в Сирия. През април опитал да се върне, но му била устроена засада от бойци на групировката. Той оцелял, но един от командирите му загинал.Сауд станал известен с борбата си срещу радикалната групировка, която се опитала да си създаде плацдарм в родния му град Маарет Нуман в Идлиб. Поради антиекстремистките си възгледи бил арестуван от \"Ислямска държава\" през 2013 г., но имало протести и джихадистите били принудени да го пуснат - което показва, че той разполага с привърженици в района.получава западна помощ още от самото начало. Чувства се изоставен от САЩ заради това, че те застават зад кюрдските милиции. \"Можем да сме временни съюзници в определен момент, а после те свалят подкрепата за мен или ме подкрепят, както им е удобно\", заяви Сауд.Той бил особено подразнен, когато в Северна Сирия били разположени американски войски за създаване на буферна зона между бойците на кюрдите и турската армия. \"А ние не заслужаваме ли защита?\", попита той.Опасява се, че американската помощ само ще затвърди решимостта на  да се сдобият със самоуправление, което ще доведе до разделяне на Сирия, а оттам и до подкрепа за \"Ал Кайда\" сред арабите сунити.По време на неотдавнашно посещение на \"Асошиейтед прес\" в дома на Сауд в Турция постоянно му звъняха по телефона командири от Сирия, които поради неговото отсъствие не могат да схванат менящите се съюзи и бойни полета.Сауд също се е присъединил към Оперативен център \"Северен фронт\". Но е скептично настроен. Коалицията се командва от ислямистки фракции, което отслабва ролята на по-малко религиозни групировки като неговата. Опасенията му са, че участието в този съюз ще му струва директните контакти с американците и неговата независимост, ще го извадят от борбата с \"Ал Кайда\" и ще разрушат авторитета му - неговата \"харизма\", както се изрази той.\"Целта ми е Сирия, свободна от Асад и тероризма\", заяви Сауд. \"Ние ще останем популярното лице на тази борба.\" /БТА", "date": "2017.06.04", "title": "А ние не заслужаваме ли помощ, питат ветераните от бунта в Сирия"}
{"url": "http://www.dnevnik.bg/sport/2017/06/04/2983141_voleibolistkite_dadoha_31_tochki_na_kosovo_shte/", "text": "Женският национален отбор по волейбол завърши с разгромна победа участието си в световната квалификация в зала \"Христо Ботев\". Тимът победи Косово с 3:0 (25:8, 25:13, 25:10) в последния си мач от група С.Селекционерът Иван Сеферинов даде почивка на някои от основните състезателки, но това не оказа влияние върху играта. България се представи много силно и не допусна никаква изненада срещу аутсайдера.България завършва на второто място зад Турция в квалификацията с 13 точки (четири победи и една загуба) и ще чака допълнителната квалификация през август за участие на световното първенство.Най-резултатна стана Гергана Димитрова с 14 точки, а Ева Янева добави 13. За Косово Рукийе Муя завърши с шест.\"Доволен съм от играта на момичетата, представиха се добре. За нас голяма почивка няма да има, защото имаме два турнира, но ще мислим и за следващата квалификация за световното. Другата ни цел е домакинският турнир от Гран при в Русе\", каза Сеферинов.", "date": "2017.06.04", "title": "Волейболистките дадоха 31 точки на Косово, ще играят допълнителна квалификация за световното"}
{"url": "http://www.dnevnik.bg/bulgaria/2017/06/04/2983018_ne_se_otchita_opasno_zamursiavane_na_vuzduha_nad/", "text": "Трети ден продължава проследяването на качеството на атмосферния въздух в населените места в близост до възникналия пожар на 2 юни в Шишманци, край Пловдив. Там избухна пожар в цех за пластмаса.Измерванията от тази нощ (3 срещу 4 юни) показват спазване на нормите по всичките 26 показателя, които се засичат от мобилната станция на регионалната лаборатория на Изпълнителната агенция по околна среда, съобщиха от екоминистерството. Показанията за циановодород, засечени в село Шишманци, са на 60-70% от границата на допустимото.Замерванията в района, засегнат от пожара на бившия цех за стоманолеене в Шишманци, ще продължат и през следващите дни.Поради неблагоприятните климатични условия задържалият се облак с дим над Шишманци и района и неприятната миризма на изгоряла пластмаса РИОСВ – Пловдив, препоръчва да се избягват дейности на открито и да се затварят прозорците на жилищата в населените места, разположени около пожара в цеха на бившия стоманолеярен завод, посочват още от министерството.", "date": "2017.06.04", "title": "Не се отчита опасно замърсяване на въздуха над Шишманци"}
{"url": "http://www.dnevnik.bg/sport/2017/06/04/2983136_voleibolistite_oburnaha_ot_02_do_32_rusiia_za_purvata/", "text": "България взе първа победа в Световната лига по волейбол след драматичен успех с 3:2 (21:25, 15:25, 25:22, 27:25, 15:13) срещу домакина Русия. Воденият от Пламен Константинов състав изоставаше с 0:2 гейма в Казан, но успя да се вдигне и направи обрат.Руснаците играха много силно на блок и имаха предимство в атаката. В хода на мача българският отбор съумя да подобри представянето си и със силен сервис във важните моменти постигна положителния резултат.Следващата седмица националите приемат във Варна световния шампион Полша, Канада и олимпийския първенец Бразилия.Селекционерът Константинов направи две промени в титулярния състав от . Разпределителят Георги Братоев започна вместо Георги Сеганов, а при центровете Теодор Тодоров замени Виктор Йосифов.Първият гейм започна с поредица от грешки на българския отбор. Николай Пенчев и Цветан Соколов няколко пъти бяха хванати на блокада от руснаците. Домакините се оттеглиха при първата техническа пауза с аванс 8:2. В един момент разликата се увеличи до седем точки, но второто техническо прекъсване вече беше само три в полза на Русия.До края на първия гейм домакините не допуснаха изненада и с уверена игра успяха да го затворят с 25:21.Във втората част руснаците поведоха рано и започнаха постоянно да увеличават аванса си. Както и в предните мачове, сервисът на българския отбор не потръгна, но този път и блокадата не работеше. Втората техническа пауза дойде при шест точки преднина за руския отбор.Константинов се опита да промени нещо с пускането от пейката на Розалин Пенчев и Георги Сеганов, но и това не сработи. Той извади Цветан Соколов от полето, тъй като диагоналът имаше колебания. Волейболистите на Сергей Шляпников стояха по-стабилно във всеки елемент, а блокадата не остави никакви шансове на българската атака. В средата на втората част Соколов беше с едва две успешни атаки. \"Сборная\" продължи да играе по-съсредоточено и спечели втория гейм с 25:15.В третия гейм руснаците отново започнаха по-активно и поведоха с три точки. След втората техническа пауза при 16:14 обаче българският тим се активизира. С влизането на капитана Виктор Йосифов играта на блокада се подобри и позволи на българския отбор да поддържа минимална разлика от домакините.В края на гейма сервисът най-накрая заработи и това даде резултат. Първо Тодор Скримов, а после и Николай Николов затрудниха много руснаците и България успя да поведе за първи път в мача. Това окрили състава и той затвори частта – 25:22.Това даде увереност на българския отбор, който започна много мотивирано четвъртата част. Волейболистите рискуваха при начален удар, а от своя страна руснаците натрупаха грешки. Постепенно разликата се увеличаваше и при втората техническа пауза България поведе с 16:11.Българският тим не се пречупи във важните моменти и успя да вкара мача в тайбрек след 27:25.В решителната част от мача резултатът вървеше точка за точка до 12:12, когато България поведе с 14:12. От втория опит състава спечели първата си победа.След първата състезателна седмица България е на деветото място в Първа група на Световната лига с три точки.", "date": "2017.06.04", "title": "Волейболистите обърнаха от 0:2 до 3:2 Русия за първата си победа в Световната лига"}
{"url": "http://www.dnevnik.bg/bulgaria/2017/06/04/2983130_chast_ot_naglite_sa_izlizali_v_otpusk_ot_zatvora/", "text": "Според бизнесмена Киро Киров, който е една от жертвите на \"Наглите\", кукловодите на групата за отвличания са на свобода. Двамата със сина му, който плати откуп от 500 хил. лв. за освобождаването на баща си, коментираха пред Нова телевизия, че знаят и за това, че представители на групата са излизали в отпуск докато са били в затвора.\"Знаем, че Йожи, който е един от групата на \"Наглите\", е излизал от затвора два пъти за по 10 дни в отпуск. Информацията ни е сигурна. Това е незаконно и нелегално. Пълен абсурд е да се пускат престъпници в отпуск. Какво е правил през това време? Отишъл е да вземе парите от откупите, за да си плати излизането ли?\", каза Иван Киров, син на отвлечения през 2009 година Киро Киров.Те изразиха изненада, че не са намерени сумите, платени от тях, и от други отвличани.Повод за коментарите е информацията, че двама от бандата на \"Наглите\" - Любомир Димитров Гребеца и Ивайло Евтимов - Йожи бяха на път да излязат на свобода предсрочно заради добро затворническо поведение. Ужасът на случилото се седи и до ден днешен. Не говорим за това, но във всеки един момент си спомняш, разказа Киро Киров.Попитан дали бизнесът му е пострадал от случилото се бизнесменът отговори, че за година приходите са спаднали десет пъти. \"Това беше огромен удар\", заяви той.", "date": "2017.06.04", "title": "Част от \"Наглите\" са излизали в отпуск от затвора, твърди отвлеченият Киро Киров"}
{"url": "http://www.dnevnik.bg/bulgaria/2017/06/04/2983131_prokurorite_izbraha_trima_chlenove_na_sudebniia_suvet/", "text": "Вторият тур на избора на прокурорите за прокурорската колегия на Висшия съдебен съвет (ВСС), който трябваше да избере четирима членове, приключи с избор на трима. За четвъртото място в понеделник в 10 ч. ще се тегли жребий поради еднакъв брой гласове на двама от кандидатите.В бъдещия ВСС влизат по реда на получените гласове , окръжен прокурор на Перник, с 485 гласа от общо гласувалите 1160 прокурори.  от Окръжната прокуратура в Бургас получи 471 гласа, а  от Върховната касационна прокуратура получи 445 гласа.Следващите - от Окръжната прокуратура в Разград, и  от Апелативната прокуратура в Пловдив, получиха равен брой - по 440 гласа, поради което утре ще бъде теглен жребий за четвъртия член на прокурорската колегия.Петият член на професионалната квота на колегията - следователят Евгени Диков, беше избран преди две седмици от общото събрание на следователите.От общия брой прокурори - 1503, имащи право на глас, на първия тур гласуваха 1185, а на втория тур 1160. Бяха заявили, че повторно ще гласуват електронно 1377 души, но в неделя го направиха 1087. С бюлетина при заявили 126 гласуваха в събота 89, а в неделя 73.Окръжният прокурор на Перник  предложен за член на ВСС от 27 прокурори, втори мандат ръководи Пернишката окръжна прокуратура. Завършил е право в Академията на МВР, работил е в РДВР Парник, бил е и следовател, след това влиза в прокуратурата.Името на Кузманов влезе в медиите, след като двама бургаски прокурори - Красимира Каталиева и Райко Стоянов, го обвиниха за неправомерно прекратено дело срещу местен чиновник. Двамата настояха да се огласи всичко от проверката на шефа им, разпоредена от главния прокурор Борис Велчев.На по-горна инстанция решението на Кузманов е било отменено. Самият той призна тогава за намесата си по делото, но заяви, че причината за конфликта с подчинените му била, че им правел забележки.е завършила право в Софийския университет \"Св. Климент Охридски\", със специализации по европейско право. Предложена е от 27 колеги. Тя е във Върховната касационна прокуратура от началото на 2013 г. Член е на Комисията по атестирането и конкурсите към Прокурорската колегия.Била е зам.- министър на правосъдието в първия кабинет на Бойко Борисов от август 2009 г. до края на 2011 г., и е отговаряла за европейското сътрудничество.В концепцията си казва, че ВСС трябва активно да се ангажира със законодателния процес и да се направи мониторинг на законодателството в областта на наказателното, гражданското и административното право и процес. Относно закриването на съдилища и прокуратури, Машева заявява, че това трябва да се прави с широк обществен дебат.Явяващите се днес на жребий са(окръжен прокурор от Разград) и (апелативен прокурор от Пловдив)., са завършили право в Софийския университет \"Св. Климент Охридски\".По-подробно за концепциите можете да прочетете При сравняване на концепциите и при изслушването на кандидатите на 27 май се открои изложението на  районен прокурор на Пловдив, издигната от над 150 прокурори от 5 окръжни и 19 районни прокуратури. Тя беше посрещната с ръкопляскания на изслушването.", "date": "2017.06.04", "title": "Прокурорите избраха трима членове на съдебния съвет, жребий ще определи четвъртия (допълнена)"}
{"url": "http://www.dnevnik.bg/sport/2017/06/04/2983147_djokovich_produlji_v_chetvurtfinalite_na_rolan_garos/", "text": "Шампионът в \"Ролан Гарос\"  продължава защитата на титлата си, като се класира за четвъртфиналите. Сърбинът се нуждаеше от 2.30 часа, за да отстрани 19-ия поставен Алберт Рамос след 7:6 (5), 6:1, 6:3.Първият сет беше много труден за Джокович и премина през множество обрати. Рамос започна с пробив и поведе с 2:0, преди да допусне изравняване. Испанецът хвърли много сили, за да излезе отново напред с 4:2.Постепенно Джокович стабилизира играта си и намери отговор на мощните удари на Рамос. В тайбрека световният №2 надделя със 7:5 точки.Усилията, които Рамос хвърли в началото на мача, се оказаха недостатъчни. Джокович влезе в ритъм и бързо поведе с 4:0, за да затвори втората част с 6:1.В третия сет интрига имаше до 2:2, когато испанецът проби сервиса на сърбина, но силите му стигнаха дотам.В четвъртфиналите Джокович ще се изправи срещу шестия поставен . По-рано борещия се за десетата си титла в Париж .Най-голямата изненада за деня беше отпадането на петия в схемата Милош Раонич. Канадецът загуби от поставения под №20 Пабло Кареньо-Буста с 6:4, 6:7 (2), 7:6 (6), 4:6, 6:8. Испанецът, който , изоставаше след третия сет, но успя да победи. Следващият му съперник ще е Надал.В женския турнир ще има нова шампионка, след като Гарбине Мугуруса отпадна. Испанката отстъпи пред представителката на домакините Кристина Младенович – 1:6, 6:3, 3:6. Поставената под №13 допусна 16 двойни грешки, но въпреки това се справи със съпротивата на шампионката.", "date": "2017.06.04", "title": "Джокович продължи в четвъртфиналите на \"Ролан Гарос\", шампионката Мугуруса отпадна"}
{"url": "http://www.dnevnik.bg/sviat/2017/06/04/2983173_trump_sled_atakite_v_london_-_kritiki_kum_kmeta_i/", "text": "Президентът на САЩ Доналд Тръмп изненадващо използва посланията си за , за да повдигне вътрешнополитически теми и да нападне кмета на Лондон Садик Хан заради негови коментари за сигурността.Първата реакция на държавния глава беше , според който микробус е \"прегазил 20 души\" на \"Лондон бридж\" и има \"страхове от терористична атака\". Едва по-късно дойде и , но то беше: \"Трябва да сме умни, бдителни и твърди. Трябва съдилищата да ни върнат правата ни. Трябва ни Забраната за Влизане като допълнителна мярка за сигурност!\"След седем минути в друг туит Тръмп предложи помощта си на британците и обяви, че от каквото и да се нуждаят Лондон и Обединеното кралство, САЩ ще бъдат до тях.Британски и американски медии коментираха, че президентът се опитва да прокара вътрешнополитически теми - като забраната за влизане в САЩ на граждани на няколко мюсюлмански държави, която е блокирана от американската съдебна власт и която той  и като разхлабването на контрола на огнестрелните оръжия, мярка, която той защитава.На последните му думи реагираха и защитници на контрола на оръжията, които изтъкнаха, че ако нападателите бяха имали достъп до огнестрелни оръжия, жертвите можеше и да са повече.В центъра на вниманието обаче се оказаха публикациите му за политическата коректност (\"Трябва да спрем да бъдем политически коректни и да се заемем със сигурността на собствените ни хора\") и за кмета на Лондон Садик Хан. Тръмп коментира извадени от контекста думи на градоначалника, като каза: \"Поне 7 убити и 48 ранени и кметът на Лондон казва, че \"няма причина да се тревожим!\"В комюнике кметството, цитирано от БТА, обясни, че Хан \"има по-важни неща за правене от това да отговори основания на неправилна информация туит на Доналд Тръмп, който е извадил произволно от контекста призива му към лондончани да не се безпокоят\".Малко по-късно от британското правителство заявиха, че заедно с Хан работят по отговор на нападенията. Според \"Гардиън\" коментарът на \"Даунинг стрийт\" е бил в защита на кмета, въпреки че не критикува Тръмп в прав текст.Бившият вицепрезидент Ал Гор каза за Си Ен ЕН, че не смята за подходящо \"да се създават разделения и да се критикува кмет, който се опитва да организира реакцията на града след атаката.\" Сенатор Марк Уорнър, демократ и заместник-председател на комисията за разузнаване към Сената, каза, че е \"притеснен\" от туитовете на държавния глава след атаките.След събитията от събота вечерта останалите световни лидери се ограничиха до това да поднесат съболезнованията си и предложиха помощ на Лондон, ако е необходима.\"С грозните си туитове за Лондон Тръмп отиде прекалено далеч - дори по неговите стандарти\" - така звучи, заглавието на  в неделя. \"Доналд Тръмп има достъп до най-обширната разузнавателна мрежа в света, голям брой експерти по национална сигурност и всички системи за ранно предупреждение. И въпреки това първата му реакция на атаката беше да ретуитне публикация на \"Дръдж рипорт\", крайнодесен сайт, който агрегира истории и клюки с най-провокативни заглавия.\"\"Следващата му мисъл беше да трупа политически капитал, използвайки примера на Лондон, за да защити собствената си забрана за влизане. Едва тогава дойде посланието на солидарност.\"В контраст с думите на Тръмп беше реакцията на американското посолство в Лондон, което изказа съболезнования на британците от името на Съединените щати и което заяви в \"Туитър\", че посланикът високо оценява работата на кмета и всички представители на местните власти в столицата.", "date": "2017.06.04", "title": "Тръмп след атаките в Лондон - критики към кмета и вътрешнополитически послания"}
{"url": "http://www.dnevnik.bg/sport/2017/06/04/2983151_drama_s_duzpi_prati_levski_v_liga_evropa/", "text": "\"Левски\" си осигури място в евротурнирите след драматична победа с дузпи срещу \"Верея\". Срещата завърши 1:1, а при дузпите сините се наложиха с 9:8.Сезонът в Първа лига завърши по инфарктен начин. Сините поведоха в 42-ата минута чрез Божидар Краев, но в 93-ата Иван Бандаловски изравни.При дузпите \"Верея\" имаше отлична възможност да стигне до Лига Европа, като имаше два шанса да приключи спора, но Педро Еуженио и Елиаш пропуснаха.Гостите от Стара Загора не бяха играли мач повече от две седмици, но въпреки това стояха добре на \"Георги Аспарухов\". \"Левски\" показа какво е отношението към мача, като на информационното табло пишеше:  и нямаше емблеми на двата отбора.Сините започнаха много по-добре и веднага притисна гостите в собствената им половина. В шестата минута като по чудо домакините не откриха. Центриране на Антон Огнянов кацна върху гредата и попадна на главата на Франсис Нар, но той също я прати обратно в напречния стълб.До 25-ата минута домакините имаха още няколко добри положения, но Нар и Бабатунде Адениджи ги пропиляха. Единствената ситуация на сметката на гостите от \"Верея\" беше далечен удар на Еуженио, който по никакъв начин не затрудни Николай Кръстев.В средата на първата част  влязоха на трибуните и това доведе до напрежение. Запалянковците на сините започнаха да хвърлят бирени кенчета към терена, а защитникът на \"Верея\" Иван Бандаловски показа чувство за хумор, като отпи малко бира.Играта на \"Левски\" се разстрои, но сините все пак съумяха да поведат. В 42-ата минута Александър Александров намери Божидар Краев в наказателното поле и той с атрактивен удар с глава откри резултата.Първата част обаче завърши с проблеми за \"Левски\" след като вратарят Кръстев получи удар в лицето и беше откаран в болница заради счупена скула.След почивката темпото спадна сериозно, а играта се накъса. Съдията Стефан Апостолов започна да свири нарушения за всяко съприкосновение, което успя да изнерви и футболистите. В моментите, в които имаше по-груби действия, реферът не ги отсъди.И през втората част Адениджи и Нар пропиляха най-добрите шансове за сините, въпреки че им се откриха отлични възможности. Веднъж пропусна и младият Ивайло Найденов, чийто удар беше избит от голлинията.С напредване на времето \"Верея\" погледна по-смело към вратата на \"Левски\", търсейки отчаяно изравнителен гол. Шансът се усмихна на гостите, които вкараха гол в добавеното време. Божидар Митрев не успя да улови топката след ъглов удар, получи се разбъркване и Бандаловски изравни, за да прати мача в продължения.Изравнителното попадение разгневи феновете на \"Левски\" и викове \"Оставка\" огласиха стадиона, насочени към треньора Николай Митов. Оградите на сектор А на места бяха счупени, като някои от запалянковците едва се удържаха да не нахлуят на терена.В допълнителните 30 минути на терена не се случи нищо интересно. Нито един от двата отбора не искаше да рискува, за да не допусне грешка. Футболистите нямаха и сили, а атаките бяха рядкост. \"Левски\" разчиташе на далечни удари, които минаха встрани.При дузпите драмата продължи с по два пропуска на отборите от първите пет изстрела. За \"Левски\" сбъркаха Бурабия и Александров, а за \"Верея\" Педро Еуженио и Елиаш. Това доведе до изстрели на всички 22-ма футболисти. Вратарят Божидар Митрев се превърна в герой, като вкара, а след това спаси изстрела на колегата си Пламен Колев.", "date": "2017.06.04", "title": "Драма с дузпи прати \"Левски\" в Лига Европа"}
{"url": "http://www.dnevnik.bg/sviat/2017/06/04/2983150_rusiia_10_godini_vodi_ot_sofiia_i_belgrad_kampaniia_za/", "text": "Руски шпиони и дипломати участват от близо десетилетие в разпространяване на пропаганда и провокиране на нестабилност в Македония като част от кампания на Балканите срещу разширяването на НАТО в района и създаване на пояс от необвързани държави.Операциите са водени от трима агенти на Службата за външно разузнаване (СВР) в руското посолство в Скопие под надзора на бюрото на СВР в Белград. Други четирима агенти на Главното разузнавателно управление (ГРУ) на руската армия са координирани от София. Освен това са участвали местни представители на руската държавна информационна агенция ТАСС и на \"Россотрудничество\" - правителствената агенция за международна помощ, която според \"Вашингтон пост\" е била разследвана от ФБР за опит да вербува американски разузнавачи в САЩ.Това твърди , който публикува световно известните разкрития \"Досиетата от Панама\" и \"Руската пералня\". В проекта участват македонската телевизия NOVA TV и сръбската мрежа за разследване на престъпления и корупция (KRIK).Твърденията им се позовават основно на десетки секретни доклади на македонското контраразузнаване, с които се е сдобил проектът. В този архив, предаден от източник в правителството в Скопие, се описват и опити на сръбските спецслужби да подкрепят антизападни и проруски националисти в Македония, заключават разследващите.\"Документите разкриват една от най-ясните картини досега за продължаващите усилия на Русия да увеличи влиянието си в бивша Югославия и да откъсне района от Запада. (...) Руските и сръбските усилия са допринесли за сложната политическа криза в страната, разкъсвана от дълбоко разделение между основните политически партии и напрежение с албанското малцинство\", пишат авторите.Те цитират документ от 2017г., подготвен за директора на Управлението за сигурност и контраразузнаване (UBK) Владимир Атанасовски, в който се казва, че през последните 9 години в Македония \"се води мощна подривна пропагандна и разузнавателна дейност през посолството на Руската федерация\". Началото на руските операции съвпада с неуспеха на Македония през 2008г. да получи програма, водеща към членство в НАТО, заради ветото на Атина.\"Използвайки активи и методи на т.нар. мека сила и като част от стратегията на Руската федерация на Балканите, целта е да се изолира страната от влиянието на Запада\", пишело в доклада. \"Нещо повече, руската външна политика е тясно свързана с енергийна стратегия, чиято цел е да се контролират стратегически енергийни ресурси чрез партньорство с балканските държави.\"Целта на тази руска стратегия е да постави Македония \"в състояние на изключителна зависимост от руската политика\".Руските агенти опитват да вербуват бивши и настоящи служители на македонската армия и вътрешното министерство, за да създаване на \"критична маса от хора с военно обучение\", която \"в определен политическ имомент или ситуация да се използват за постигане на руските интереси\", твърди още докладът. В документа, обаче, не се посочва дали са успешни тези опити.Участници в руската кампания също така са опитвали да влияят на македонски медии - включително такива на албанското малцинство - и да им предлагат средства, за да разпространяват \"информация и дезинформация\" в подкрепа на руските политически цели.От OCCRP цитират документа да посочва руските почетни консулства в Битоля и Охрид като \"разузнавателни бази\" и драстично засилване на културните мероприятия, прокарващи \"панславянска\" идентичност и общата православна вяра.Посолството в Скопие участва в създаването на около 30 македонско-руски \"сдружения за приятелство\", откриването на руски културен център в Скопие и финансиране строителството на православни църкви и издигането на кръстове из цялата страна.Руският подход към македонската политика е неприкрито пристрастен - Кремъл е гласовит подрръжник на ВМРО-ДПМНЕ на бившия премиер Никола Груевски. Кризата от 2015г., довела до оставката му, бе предизвикана от разпространяването на информация за подслушването на хиляди македонци.Тази криза продължава и до днес и ескалира на 27 април до насилие и щурмуване на парламента в Скопие с побой над лидера на опозицията Зоран Заев и депутати. Документи, с които разполага OCCRP и партньорите на консорциума, показват, че поне един агент на сръбските спецслужби е бил в парламента в бурните часове на нападението. Москва непрекъснато обвинява САЩ и ЕС, че се намесили в декемврийските избори в подкрепа на Заев и на проект за създаване на \"Велика Албания\" чрез откъсване на територии от балкански държави.Друг документ, цитират от разследването, описва среща на 7 април между Ненад Колев - високопоставен представител на македонското външно министерство, и руския посланик Олег Шчербак, който казал, че целта на Русия е \"да създаде пояс от неутрални във военно отношение държави\" на Балканите, включващ Черна гора, Босна и Херцеговина, Македония и Сърбия.Посланикът изразил разочарование, че македонските власти не отговарят в същата степен на гласовитата публична подкрепа срещу \"чуждестранната намеса\" и дал да се разбере, че ако не започнат да подкрепят политиката на Кремъл, може да пострадат икономическите и дипломатическите отношения, се казва в документа.", "date": "2017.06.04", "title": "Русия 10 години води от София и Белград кампания за дестабилизиране на Македония, твърди разследване"}
