{"url": "http://www.dnevnik.bg/biznes/2017/07/05/3002007_ministerstvoto_na_truda_predlaga_nova_formula_za/", "text": "Министерството на труда и социалната политика е разработило актуализиран вариант на проекта на споразумение за механизъм за определяне на минималната работна заплата, с който се предлага тя да се договаря между работодатели и синдикати по три опорни точки. Това съобщи социалният министър Бисер Петков по време на заседанието на парламентарната комисия по труда и социалната политика, предаде БТА.Предложението вече е изпратено до национално представителните работодателски и синдикални организации.Вариантите, които ще предлага министерството за двустранни преговори правят оценка на социални и икономически фактори.Ще има стандарт за минимално заплащане, който ще отчита необходимите средства на хората да преживяват и няма да възпроизвежда работещи бедни. Ще има и друг, основан на производителността на труда, както и трети - който дава съотношение между минималната и най-често получаваната заплата.Първата числова оценка ще е на основата на линията на бедност, съобразено с това колко хора в семейството работят. Вторият сценарий ще отчита брутната добавена стойност на едно заето лице като се отчита и инфлацията. А третият е съотношение на минималната към медианната средна заплата /вид средна работна заплата, най-често срещаната, която се получава от най-много работници и служители/. Предлага се минималната заплата да е 66 на сто от медианната заплата.По единия от вариантите минималната заплата може да е 550 лв, по другия - 490 лв., а по третия- 520 лв., даде пример министърът. Държавата няма да задължава работодателите и синдикатите с нищо, те ще избират един от сценариите или някаква осреднена величина между трите. Ако не успеят да се споразумеят двустранно, правителството ще определи новият размер на минималното възнаграждение.Предвижда се преговорите да почват всяка година след 31 март.Предвидено е и новият размер на минималната заплата за всяка следваща година да не е по-нисък от размера на действащата - може да е същият или по-голям.", "date": "2017.07.05", "title": "Министерството на труда предлага нова формула за минималната заплата"}
{"url": "http://www.dnevnik.bg/citat_na_deniia/2017/07/05/3002004_citat_na_denia_germaniia_se_samoubiva_no_niama_da_mi/", "text": "Тези обвинения отправи турският президент Реджеп Тайип Ердоган в интервю за германското издание \"Ди цайт\", два дни преди срещата на върха на лидерите от Г-20 в Хамбург. Думите му бяха по повод на  в Берлин да му забранят да се среща с представители на турската общност в страната извън рамките на форума. Малко след това Германия промени и закона си за предизборна агитация,  за страните извън Европейския съюз.Сега ще участвам в срещата на Г-20, каквото имам да кажа, ще го кажа там и ще си отида, добави държавният глава.Ердоган каза още, че не вярва в съществуването на свободни медии, нито че в Германия има такива. \"Германските медии обслужват кампания за очернянето ни. Част от тази кампания бяха разговорите с терористи,\" каза той, имайки предвид представители на кюрдската общност и поддръжници на проповедниха Фетхуллах Гюлен в страната.Президентът повтори твърдението, че Берлин поддържа \"терористи\", които действат срещу страната му.Много германски издания до момента са го наричали диктатор и интервюиращият - главият редактор на \"Цайт\" Джовани ди Лоренцо - повдига темата. \"Как определят тези медии диктатора?\" пита Ердоган. След малко заявява: \"Те първо трябва да проверят в речника какво значи диктатор!\"", "date": "2017.07.05", "title": "Цитат на деня: Германия се самоубива, но няма да ми запуши устата"}
{"url": "http://www.dnevnik.bg/sport/2017/07/05/3002093_naprejenieto_mejdu_hamiltun_i_fetel_e_v_minaloto/", "text": "След двуседмична пауза битката във Формула 1 се подновява, а Себастиан  отново ще се изправят един срещу друг. Керванът се отправя към Австрия, където в неделя е деветото състезание за сезона.Последният старт в Баку донесе много емоции и се запомни с инцидента между Фетел и Хамилтън. От \"Мерцедес\" обаче обявиха, че историята е зад гърба им и вече гледат напред.В началото на седмицата . Той се извини за поведението си, а федерацията реши да не предприема по-нататъшни действия.Хамилтън не коментира нищо по този въпрос, но наблюдателни фенове на британеца забелязаха, че той е харесал публикация в социалните мрежи, която е насочена срещу Фетел.Шефът на \"Мерцедес\" Тото Волф обаче смята, че слуката от Баку е в миналата и вече няма защо да се говори за нея.\"Всеки сезон предоставя по една страхотна битка за титлата. Миналата година ние имахме вътрешна борба, а сега е между Люис и Фетел. Това е хубаво за спорта, важното е да не се прекрачва границата\", каза Тото Волф.\"Всички са си взели поука от случилото се в , за да няма отново такова напрежение. Случаят е приключен и в момента мислим единствено как да спечелим\", добави австриецът.Хамилтън ще стартира уикенда на пистата \"Ред Бул ринг\" с пасив от 14 от Фетел.", "date": "2017.07.05", "title": "Напрежението между Хамилтън и Фетел е в миналото, твърдят от \"Мерцедес\""}
{"url": "http://www.dnevnik.bg/bulgaria/2017/07/05/3002005_inspektoratut_poiska_nakazaniia_za_11_stolichni_sudii/", "text": "Инспекторатът към Висшия съдебен съвет (ВСС) поиска дисциплинарни наказания за 11 съдии от Софийския районен съд заради забавени дела. За 10 от тях предложенията са отправени до ВСС, за един – до временния председател на съда - Стефан Милев, тъй като се иска по-лека санкция.Имена на магистратите не се посочени в съобщението на инспектората.Десетимата съдии, за които решение дали да бъдат наказани ще вземе ВСС, са от първо и второ гражданско отделение на съда. Предложенията са направени вследствие на извършени проверки в Софийския районен съд по сигнали на граждани и адвокати заради значителни забавяния при разглеждането и приключването на делата.В хода на проверките, наред с посочените в сигналите дела, Инспекторатът е установил стотици други граждански дела, по които не са спазени процесуалните срокове за движението и приключването им.Измежду делата, по които са констатирани значителни забавяния, са и трудови дела, за чието приключване законодателят е предвидил кратки срокове заради нуждата от навременна защита на нарушеното право. Установени са и немалък брой дела, по които специален закон предвижда незабавно произнасяне или произнасяне в кратки срокове.Предложенията за наказания са отправени за тези съдии, за които е установено, че нарушенията не са единични или маловажни, а характеризират работата им, отбелязват от инспектората.Освен предложенията до ВСС, за констатиран по-лек случай на дисциплинарно нарушение, отново свързано със спазването на сроковете за разглеждане и приключване на делата, инспекторатът отправи и предложение до временния шеф на съда за налагане на дисциплинарно наказание на негов колега.", "date": "2017.07.05", "title": "Инспекторатът поиска наказания за 11 столични съдии заради забавени дела"}
{"url": "http://www.dnevnik.bg/sport/2017/07/05/3001868_za_35_000_paunda_poveche_ili_kak_otkazvaniiata_na/", "text": "Централният корт на \"Уимбълдън\" събра 15 000 зрители във втория ден на турнира. Всеки един от тях беше платил 56 паунда, за да наблюдава мачовете с участието на Анжелик Кербер, Новак Джокович и Роджър Федерер. И вероятно всеки един от тях се е почувствал излъган, напускайки \"Ол Ингланд клуб\" след края на последния двубой.Джокович престоя на корта 40 минути, преди съперникът му Мартин Клижан да се откаже при резултат 6:3, 2:0 в полза на сърбина. Мачът на Федерер продължи само три минути повече. Швейцарецът водеше с 6:3, 3:0, когато Александър Долгополов обяви, че не може да продължи участието си.Във вторник имаше още две отказвания в мъжката програма. Янко Типсаревич се оттегли след едва 15 минути игра срещу Джаред Доналдсън при резултат 0:5. Шампионът от \"Куинс\" Фелисиано Лопес също не завърши своя двубой, отказвайки се при резултат 7:5, 1:6, 1:6, 3:4 срещу Адриан Манарино.Така само в рамките на първите два дни имаше осем отказвания - седем при мъжете и едно при жените. Ник Кириос зададе тон срещу Пиер-Юг Ербер (3:6, 4:6), а след това към него се присъединиха Денис Истомин (при 7:5, 4:6, 4:6, 2:4 срещу Доналд Йънг) и Виктор Троцки (при 1:6 срещу Флориан Майер).За част от отказалите се беше ясно още преди турнира, че имат физически проблеми. При другите беше видно от самото начало, че не се намират в добра кондиция. Те не получиха контузия вследствие на падане или друг инцидент по време на мача и със сигурност са били наясно със състоянието си преди двубоите.Случилото се породи недоволство сред почитателите и накара много от големите имена в тениса да призоват за промяна в правилата, за да се избегнат подобни случаи.Всеки участник в първия кръг на \"Уимбълдън\" получава гарантирано 35 000 паунда. За \"периферните\" играчи в световния тур това е най-голямото възнаграждение, което могат да получат през сезона. Потенциално това може да накара доста тенисисти да се появят на корта, без да са напълно здрави.\"Въпросът е дали те изобщо трябва да започват мачовете. Според мен единствено играчите могат да отговорят на този въпрос. Въпреки че са си заслужили мястото в основната схема, ако физическото им състояние не им позволява да играят, би било по-добре да отстъпят мястото си на друг\", коментира Федерер.От тази година Асоциацията на професионалните тенисисти (АТП) въведе правило, според което тенисистите, които имат гарантирано място в основната схема, получават премията си, дори да се оттеглят преди турнира. Това не важи само за състезанията от Големия шлем.\"Твърдо подкрепям това правило\", каза Джокович. \"Ако бъде въведено в Големия шлем, то ще позволи на играчите да получат това, което заслужават, и в същото време да позволят на другиго да играе, ако не са достатъчно здрави.\"Федерер е на същото мнение. \"Може би в Големия шлем трябва да приложат това правило. И тогава може би ще бъдат избегнати половината от тези отказвания. Защото вероятно при част от играчите наистина се случило нещо по време на мачовете, но сега и те са поставени в общия кюп\", каза носителят на рекордните 18 титли от Големия шлем.Според легендата Джон Макенроу тези отказвания със сигурност вредят на тениса като спорт. \"Мисля, че ако видите Клижан, той очевидно не беше готов или способен да играе от самото начало.\", каза американецът.Трикратният шампион от \"Уимбълдън\" смята, че на тенисистите трябва да им бъде гарантирана половината сума за участие в първия кръг. \"За да може ако имат проблем, на тяхно място да участва някой, който поне е здрав и ще даде 110% от възможностите си.\"Джон Иснър със сигурност е играч, който е показал, че уважава феновете и факта, че те отделят доста пари, за да гледат тенис на живо. През 2010 г. той и Никола Маю изиграха най-дългия мач в историята на тениса - 11 часа и пет минути.Всеки от тях можеше лесно да хвърли кърпатa. Te обаче играха в рамките на три дни, докато срещата не завърши при 70:68 в петия сет. Според Иснър, ако един тенисист е излязъл вече на корта, трябва да се отказва само тогава, когато наистина не може да продължи.\"Феновете, които бяха на централния корт (във вторник), със сигурност не получиха това, за което платиха. Ако изпитваш мъчителна болка - добре, тогава трябва да спреш. Но ако просто нещо те боли тук-там и ако знаеш, че можеш да продължиш в прилично темпо, без да рискуваш да се нараниш сериозно, тогава трябва да продължиш. Мисля, че го дължим на феновете\", коментира Иснър.Федерер също счита, че феновете не заслужават това. \"Имаше голямо разочарование у феновете (след отказването на Долгополов). Те не можеха да повярват, че се случват отново. Съчувствам им. Те са дошли да гледат добър, истински тенис\", каза швейцарецът.\"Не изглежда никак добре за нашия спорт, когато си вземе билет за централния корт и трябва да гледаш това (което се случи във вторник)\", заяви Макенроу в същия дух. Според него играчите трябва да разберат, че ако започват турнир контузени, само за да вземат премията, не само вредят на спорта, а рискуват собственото си здраве.\"За някой като Клижан тези 35 000 паунда са наистина значителна сума и той не иска да се откаже от нея. И тук трябва да се намесят ръководителите на \"Уимбълдън\", АТП, всички, свързани със спорта. Дори неговият треньор, който трябва да говори с него и да го накарат да разбере, че в интерес на спорта и в негов собствен интерес не трябва да го прави\", каза още Макенроу.", "date": "2017.07.05", "title": "За 35 000 паунда повече, или как отказванията на \"Уимбълдън\" породиха вълна от недоволство"}
{"url": "http://www.dnevnik.bg/sviat/2017/07/05/3002017_poddrujnici_na_maduro_nahluha_v_parlamenta_na/", "text": "Привърженици на венецуелския президент Николас Мадуро нахлуха в сградата на парламента в Каракас, съобщават очевидци, цитирани от \"Ел паис\" и \"Ройтерс\".Местни журналисти съобщават за ранени депутати. Привържениците на режима нахлули със сила в контролирания от опозицията парламент по време на честванията на националния празник на Венецуела - 206 години, откакто страната обявява независимост.Венецуелската телевизия показа кадри, на които се виждаха най-малко двама ранени депутати. Според агенция \"Франс прес\" пострадалите при инцидента в сградата са над десет, но не се посочва дали всички те са депутати. Опозиционният депутат Луис Еридо публикува в \"Туитър\" видеоклип, на който се виждат народни представители с кръв по лицата.Малко преди инцидента вицепремиерът Тарек ал Айсами призова \"народа\" да отиде до парламента, а в реч пред депутатите нарече опозицията \"предатели\" и я обвини, че е \"завзела\" законодателната власт.Инцидентът  на Върховния съд на парламента от хеликоптер, който властите в Каракас нарекоха \"тероризъм\".Според \"Франс прес\" десетки венецуелци, няоки с качулки, с пръчки в ръце и облечени в червено - цвета на Социалистическата партия - първо влезли в градината на парламента и започнали да го замерят с камъни, създавайки хаос наоколо. Местното издание \"Ла насион\" ги определи като \"паравоенни групи, привърженици на чавизма\".ЕФЕ предава, че някои от тях са смятали да останат пред народното събрание по време на празненствата за независимостта, които трябвало да продължат най-малко шест часа. По някои от тях жандармерията използвала сълзотворен газ.В социалните мрежи журналисти от местни медии съобщават, че има и ранени репортери и фотографи.За испаноезичната версия на Си Ен Ен кореспондент съобщава, че депутатите е трябвало да обсъдят възможността за свикване на общи избори в страната - идеята, която режимът на Мадуро отхвърля.", "date": "2017.07.05", "title": "Поддръжници на Мадуро нахлуха в парламента на Венецуела, има ранени депутати"}
{"url": "http://www.dnevnik.bg/sport/2017/07/05/3002001_fabio_aru_specheli_petiia_etap_v_tura_frum_obleche/", "text": "Фабио Ару от отбора на \"Астана\" спечели петия етап в , първият истински тест за фаворитите в генералното класиране. Шампионът на Италия финишира за 3.44:06 часа, като изпревари с 16 секунди Дан Мартин (\"Куикстеп\") и с 20 Крис Фрум.Етапът от Вител до Ла Планш де Бей Фийе беше само 161 км, но завърши на изкачване от първа категория и доведе до разлики между фаворитите.Ару, който в понеделник навърши 27 години вече има етапни победи в трите големи обиколки – Джирото, Вуелтата и Тура. Това е и втора поредна победа за \"Астана\" на това изкачване, след като през 2014 г. тук триумфира Винченцо Нибали.Данните след етапа показаха експлозивността, с която Ару успя да пречупи съперниците си. При успешната си атака той ускори с 22 км/ч при наклон от над 8.5%. В последните метри италианецът се движеше дори по-бързо развивайки над 30 км/ч.Крис Фрум вече е лидер в генералното класиране, като размени позиции със съотборника си  и има аванс от 12 секунди. Ару е трети с изоставане от 14 секунди.Ветеранът Филип Жилбер беше един от инициаторите на ранното откъсване в етапа. Белгиецът, който днес навърши 35 години беше в много силна група заедно с Тома Вьоклер (\"Директ Енержи\"), Ян Бакелантс от AG2R, Боасон Хаген от \"Дайменшън Дата\" и още няколко състезатели.Отборът на Ричи Порт BMC контролираха етапа от самото начало и не позволиха на бегълците да се откъснат на повече от 3 минути, за да не стане неприятна изненада.Истинските действия обаче започнаха малко преди последното изкачване Ла Планш де Бей Фийе, което беше със среден наклон от 8.5%, а на финала и 20%. Отборът на \"Скай\" наложи много високо темпо на финалното изкачване и редуцира групата, подготвяйки атака на Фрум.Фабио Ару обаче направи първото действие и 2 км преди финала се откъсна. Никой не можа да последва италианеца, като останалите се дебнеха помежду си.Атаката на Фрум дойде километър преди финала, като единствено Дан Мартин и Ричи Порт успяха да го последват, а Найро Кинтана изгуби повече от 30 секунди. Във финалния спринт Мартин изпревари другите за второто място, а Фрум се нареди трети.Както и при трите си досегашни победи Крис Фрум облича жълтата фланелка още след първия планински етап. Това обаче е най-ранният етап, в който се случва, след като досега през 2015 г. британецът поведе в класирането след седмия.Освен в генералното класиране, промени настъпиха и в класациите за отделните фланелки. Победата на Ару му донесе 10 точки, с които той облече трикото на червени точки за най-добър катерач. Саймън Йейтс (\"Орика\") вече е лидер при състезателите до 25 години, носейки бялата фланелка.Утрешният шести етап от Визул до Троа (216км) предоставя нова възможност на спринтьорите да се борят за етапната победа.", "date": "2017.07.05", "title": "Фабио Ару спечели петия етап в Тура, Фрум облече жълтата фланелка"}
{"url": "http://www.dnevnik.bg/sport/2017/07/05/3002028_arsenal_predstavi_rekordnata_si_pokupka_lakazet/", "text": " финализира привличането на нападателя Александър Лаказет от \"Лион\" и представи официално френския национал. Той пристига за рекордните за клуба от Северен Лондон 46.5 млн. паунда.Трансферът на Лаказет надминава платените през 2013 г. 42 млн. паунда на \"Реал\" (Мадрид) за Месут Йозил.Според авторитетният жураналист от \"Дейли Мирър\" Джон Крос сделката за Лаказет може да достигне до 52 млн., заради определени бонуси, заложени в договора между двата клуба.Той ще бъде и най-скъпоплатеният футболист на \"Емиратс\" със седмична заплата от 200 хил. паунда.До момента най-много в \"Арсенал\" взимаха звездите  - по 140 хил. паунда. И двамата обаче се дърпат за нови договори, като искат съответно 250 и 300 хил. седмично. Контрактите на Йозил и Санчес изтичат през следващото лято.Иначе Лаказет беше в Лондон от няколко дни, като във вторник премина и медицински прегледи. Той се включва веднага в подготовката на \"артилеристите\" и ще замине за предсезонното турне в Австралия следващата седмица.\"Той е много интересен играч, със страхотни технически качества и много силен характер\", каза мениджърът на \"Арсенал\" Арсен Венгер за покупката си.Лаказет има 11 мача за националния отбор на Франция, а до момента цялат аму кариера премина в родния му клуб Лион. За \"хлапетата\", 26-годишният нападател има 203 мача и 100 гол в Лига 1.Французинът е второто попълнение за лятото в \"Арсенал\", след Сеад Колашинац, който пристигна със свободен трансфер от \"Шалке 04\".", "date": "2017.07.05", "title": "\"Арсенал\" представи рекордната си покупка Лаказет"}
{"url": "http://www.dnevnik.bg/bulgaria/2017/07/05/3002040_dvijenieto_po_trakiia_pri_ihtiman_e_vuzstanoveno/", "text": "Над 12 часа след катастрофата с над 40 коли на магистрала \"Тракия\" при Ихтиман движението е възстановено и в двете посоки, съобщи агенция \"Пътна инфраструктура\" малко преди 20 ч.То беше затворено след две верижни катастрофи в двете платна на магистралата около 6 ч. тази сутрин. Произшествието се размина без жертви, но 31 души са ранени, а двама са с опасност за живота. През целия ден движението в района се извършваше по обходен маршрут, което предизвика допълнителни задръствания и закъснения на редовните автобусни линии.Конкретна причина за произшествието засега не се посочва, като основните версии са две - мъгла и задимяване от пожар на сметището в Ихтиман.Пъатната агенция напомня, че гражданите и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – , и по всяко време от денонощието на тел. 0700 130 20 в АПИ. В агенцията целогодишно при 24-часов режим работи ", "date": "2017.07.05", "title": "Движението по \"Тракия\" при Ихтиман е възстановено"}
{"url": "http://www.dnevnik.bg/bulgaria/2017/07/05/3002015_ogranicheniia_za_suslovnite_organizacii_bonusi_za/", "text": "Малко преди лятната ваканция на съдебната система и няколко месеца преди избора за членове на съдебния съвет от парламента, депутатите от ГЕРБ и Обединените патриоти внесоха изненадващи промени в Закона за съдебната власт. Накратко те предвиждат ограничения за финансирането на съсловните организации в системата и бонуси за настоящия състав на съдебния съвет.Промените са били внесени в деловодството на Народното събрание в 17.30 ч. във вторник, а днес - в сряда, ГЕРБ и Обединените патриоти се опитаха, с подкрепата на ДПС, да придвижат експресно промените и те да бъдат гласувани на първо четене. Основният аргумент, чут на заседанието на правната комисия: да не бъдат обвинени депутатите, че приемат изменения за следващия съдебен съвет. В измененията се предвиждат бонуси за сегашните членове на кадровия орган, но това не беше коментирано.На практика вносителите предвиждат членовете на съдебния съвет да се връщат след пет годишния им мандат на длъжност по избор - т.е. не, както е записано в сегашния закон, на същата, която са заемали преди да влязат в съвета, а на такава, каквато предпочитат. Например, ако някой е бил съдия в Районния съд в Сандански, сега ще може да започне работа в Районния съд в София. Без да се явява на конкурс за това.На заседанието на правната комисия стана известно, че предложението ще \"ескалира\" и вероятно ще бъде записано, че членовете на съдебния съвет ще се връщат на по-високи позиции - т.е. на длъжност по-високо в йерархията, от тази, която са заемали - т.е. ще им бъде осигурен кариерен бонус. Опит да бъде прокарана подобна разпоредба имаше още миналата година при приемането на промените в закона за съдебната власт.Промените предвиждат значителни рестрикции, свързани с финансирането на съсловните организации - те няма да имат възможност да получават пари, освен от членски внос.И това не е първият опит да се наложат рестриктивни мерки към тези организации, но причината за активността на депутатите в този момент остава по-скоро неясна. Със сигурност обаче посланието е, че промените са насочени към най-голямата магистратска организация - Съюза на съдиите, която отдавна е обект на атаки от страна на управляващи.Проектът предвижда още магистратите да не могат да преподават или осъществяват научна дейност, когато тя е финансирана от чужда държава или чуждестранно лице. На практика ако съдия, прокурор или следовател е поканен да води лекция, която е финансирана по проект, той ще трябва да откаже. Няма обосновка за това в мотивите към проекта. Освен това се предвижда забрана за всички магистрати да участват в избирателни комисии при произвеждане на избори за народни представители, членове на Европейския парламент от България, президент и вицепрезидент на републиката и местни избори.Вероятно промените ще бъдат гласувани следващата седмица.", "date": "2017.07.05", "title": "Ограничения за съсловните организации, бонуси за съдебния съвет (обобщение)"}
{"url": "http://www.dnevnik.bg/zelen/2017/07/05/3001987_ekoministerstvtoto_noviiat_plan_za_pirin_ne_predvijda/", "text": "Експерти на Министерство на околната среда и водите твърдят, че в новия план за управление на национален парк Пирин няма предвидени сечи и не може да се говори за такива върху 60% от територията на парка, както твърдят от екокоалицията \"За да остане природа в България\".Това съобщава пресцентъра на МОСВ след среща на министъра на екологията Нено Димов с природозащитници от WWF, които са запознали Димов с кампанията си и петиция за защита на парка, събрала 100 хил. подписа. Те са изразили опасения, че проектът за нов план \"дава възможност за стопански сечи върху 60% от територията му при нула досега и за 12, 5 пъти по-голямо застрояване\". Те настояват документът да бъде върнат и преработен, като бъдат отразени внесените забележки от природозащитните организации. След това Димов се е срещнал и с представители на \"Пролес инженеринг\" - фирмата, подготвила документа и на дирекцията на Пирин, става ясно от съобщението на МОСВ.Според фирмата да се твърди за огромна сеч в парка е \"груба манипулация върху общественото мнение\". Планът е разработен според всички законови изисквания и процедури. В него не се допуска и строителство, обяснил е Антоний Стефанов от \"Пролес инженеринг\" и твърди, че над 96% от забележките от общественото му обсъждане, изпратени от WWF и останалите неправителствени организации, са отразени и взети предвид. По думите му планът се съобразява със Закона за защитените територии в чл. 21, т. 2, а именно \"Забрана за производствена дейност, с изключение на поддържащи и възстановителни дейности в горите, земите и водните площи\". Изпълнителят е въвел допълнително ограничение за такива дейности в горите на възраст над 100 години. Според Антоний Стефанов този план за управление на НП \"Пирин\" е изцяло съобразен със строгите изисквания на ЮНЕСКО.Експертите от МОСВ са опровергали още твърдението на WWF, че в досегашния план е имало нулеви сечи. През изтеклите десет години от действието на стария план, поддържащи и възстановителни дейности (санитарни и по-малко отгледни сечи) са извършвани година за година след проверка на терена и утвърждаване на списъка с насажденията от Национална служба за защита на природата и МОСВ. Общо за периода от 10 години са били отсечени средно по 2380 куб.м годишно, което е твърде малко в сравнение с прираста на гората, който е 72640 куб.м годишно, отчитат от ведомството.", "date": "2017.07.05", "title": "Екоминистерствтото: Новият план за Пирин не предвижда сечи в парка"}
{"url": "http://www.dnevnik.bg/bulgaria/2017/07/05/3002059_bivsh_predsedatel_na_raionniia_sud_v_sofiia_se_okaza/", "text": "Съдия Методи Лалов, който през януари подаде оставка от поста председател на Софийския районен съд, се оказа със забрана за достъп до една от сградите на съда, за ремонта на която е съдействал в миналото.В профила си във \"Фейслук\" Лалов написа, че е отишъл в сградата на т.нар. военно НДК на бул. \"Скобелев\" 23, но охраната го уведомила, че има нареждане да не бъде допускан в сградата.Заповедта е подписана от администратора на съда Георгица Парушева,се вижда от снимка на сведение за нея, публикувана от Лалов. В сградата се помещава наказателното отделение, а самият Лалов е наказателен съдия.", "date": "2017.07.05", "title": "Бивш председател на районния съд в София се оказа със забрана за достъп до една от сградите"}
{"url": "http://www.dnevnik.bg/sport/2017/07/05/3002038_andi_muri_produljava_v_tretiia_krug_na_uimbuldun/", "text": "Световният №1  продължава без проблеми в трети кръг на \"Уимбълдън\". Британецът, който защитава трофея си в Лондон се справи с Дъстин Браун, който се състезава за Германия – 6:3, 6:2, 6:2 за 1.36 часа.С победата си Мъри запази стопроцентов актив на \"Уимбълдън\" винаги да достига поне до третия кръг на турнира.Първият сет се движеше гейм за гейм , като първият пробив дойде при 4:3 за британецът. Той се откъсна и сервира, за да вземе първата част.След това Браун започна да действа по-хазартно и да търси излизане на мрежата при всяка една възможност. Силите му обаче издържаха само до това да поведе с 2:1, след което  взе пет поредни гейма и затвори и втория сет.До края нямаше абсолютно никаква въпросителна дали шампионът ще се справи със съперника си. Браун пробваше да прави удари за публиката и да върне интригата по някакъв начин, но действаше емоционално. Мъри без проблем поведе с 5:1, след това даде още един гейм на съперника си, преди да спечели мача само за 1.36 часа.Той завърши срещата с 9 аса и само две двойни грешки. Мъри не даде нито една точка за пробив на Браун. От своя страна роденият в Ямайка тенисист излезе на мрежата 60 пъти, спечелвайки точката само в 48% от случаите.В следващия кръг Мъри ще се изправи срещу поставения под №28 в схемата Фабио Фонини. Италианецът победи Иржи Весели.", "date": "2017.07.05", "title": "Анди Мъри продължава в третия кръг на \"Уимбълдън\""}
{"url": "http://www.dnevnik.bg/bulgaria/2017/07/05/3001975_organizacii_za_promenite_v_sudebniia_zakon_rushat_se/", "text": "\"Дневник\" потърси коментар от няколко организации на магистрати във връзка с изненадващите промени в закона за съдебната власт, които предвиждат сериозни рестрикции за неправителствения сектор в тази област и бонуси под формата на издигане в кариерата, прескачайки конкурсното начало за членовете на съдебния съвет.От Българската асоциация на съдиите с председател Богдана Желявска не бяха запознати с идеите и заявиха, че могат да коментират по-късно. От Асоциацията на прокурорите също не знаеха за проекта.От Българския институт за правни инициативи (БИПИ), които са организация, която следи съдебната система, но не е съсловна, смятат, че с промените в БългарияЕто пълният текст на коментара им:1. Не случайно законопроектът е внесен на 4 юли. По този начин индиректно ГЕРБ иска да покаже в унисон с различни \"медии\" срещу кого точно е насочена атаката в този законопроект.2. Директен адресат е дейността на Съюза на съдиите в България (ССБ), но текстовете ще засегнат всички професионални организации, защото всички те са ползвали и ползват външно финансиране.3. Формулировката на текстовете пресича и възможността за финансиране по програми и проекти на ЕС и по-специално на Европейската комисия, Дирекция \"Правосъдие\", които всяка година предоставят финансиране по конкретни юр.проблеми и разширяват възможностите за обучение и обмен на връзки между магистрати.4. Текстовете ще изолират (най-вероятно това е целта) българската магистратска общност от останалите подобни /организирани в професионални сдружения/ в рамките на ЕС и ще капсулират системата още повече.5. Ще се пресече и възможността български магистрати, членове на съсловните организации на магистратите да вземат участие като лектори (преподаватели) обучители по всякакви чуждестранни проекти и програми6. Може да се предположи, че в дългосрочен план се цели изцяло премахване на съсловните организации или свиването им до образувания, които обслужват конюнктурата в рамките на съдебната власт.7. Предвижданият Съвет за партньорство на практика ще контролира диалогът между ВСС и магистратите като едновременно с това напълно се изолират останалите лица, които имат отношение към работата на ВСС като - вещи лица, съдебни заседатели, съдебни служители и др. Това е особено опасен момент, защото влиза в пряк разрез с принципите за свободен обмен на информация, а освен това в Комуникационната стратегия на съдебната власт, приета от ВСС насърчава взаимни проекти между ВСС и професионалните и съсловни организации. Всеизвестно е, че в по-голямата си част тези проекти са с чуждестранно (в повечето случаи европейско) финансиране.8. По отношение на предложените промени в чл. 195, ал. 2 - логиката на законодателя в сегашния текст е, че е налице несъвместимост само със съдиите от административните съдилища и съдиите от ВАС, защото те са тези, при които постъпват делата по жалби свързани с изборните процеси в страната. Замяната на тези изрази с думата \"съдиите\" на практика обезсмисля текстът на ал. 2 за несъвместимост като същевременно пресича възможността на опитни съдии да подпомогнат със своята експертиза качественото провеждане на избори в страната.Явно е, че тези промени са насочени срещу Съюча на съдиите в България. Това е втори подобен опит, тъй като при последните промени имаше подобно предложение, което беше отхвърлено с голямо мнозинството още на правна комисия. Тогава се опитахме да обясним, че членският внос не е достатъчен за развиване на нашата дейност. Ние получаваме финансиране от различни донори, което е целево и е свързано изцяло с повишаване професионалния капацитет на съдиите - семинари, лектори, отпечатване на обучителни материали. Последно сме получили средства от Европейската комисия за транспониране на европейското законодателство. Ние сме неправителствена организация като всички други и подобна промяна би била дискриминационна. Предвиденото ограничение на възможността за членство в организации с други юристи ще ограничи възможността да членува в Съюза на българските юристи, например. Ако бъде приет проектът на практика ще ограничи всякакво международно сътрудничество.А за т.нар. кариерен бонус за членовете на ВСС, очевидно е че е важен, защото за пореден път се предлага.", "date": "2017.07.05", "title": "Организации за промените в съдебния закон: Рушат се демократични лостове"}
{"url": "http://www.dnevnik.bg/sport/2017/07/05/3002055_levski_niama_da_podceni_sutieska_obeshta_nikolai_mitov/", "text": "Треньорът на \"Левски\"  гарантира, че неговите футболисти няма да подценят \"Сутиеска\" в мача реванш от първия предварителен кръг на Лига Европа. Преди седмица сините спечелиха с .\"Със сигурност играчите ни са концентрирани и знаят, че трябва да изиграят целия двубой на ниво. В тренировките през последните дни наблягахме върху това. Важно да не допуснем гол\", каза Митов.Според него \"Левски\" трябва да покаже играта от първото полувреме срещу черногорците, когато поведе още в 15-ата секунда и вкара три гола.\"Преди ден Буш не тренираше, но сега вече е готов и ще се включи. Взел съм повече футболисти и тепърва ще определя групата\", каза още треньорът.Един от основните футболисти на сините  също смята, че отборът трябва да бъде готов за всичко в Черна гора.\"Бихме с 3:1, но резултатът не е толкова удобен, защото при един гол за тях може да се случи всичко. Излизаме да ги победим, трябва да си довършим започнатото\", каза халфът.", "date": "2017.07.05", "title": "\"Левски\" няма да подцени \"Сутиеска\", обеща Николай Митов"}
{"url": "http://www.dnevnik.bg/bulgaria/2017/07/05/3001260_deniat_na_policiiata_shte_premine_s_oficialno/", "text": "Протест и официално честване - тези две събития ще бележат 138-годишния рожден ден на МВР - пети юли, известен и като професионалния празник на МВР.От 11.30 часа пред Паметника на Незнайния войн ще се състои тържествена церемония по извършване на водосвет на знамената и поднасяне на венци за почитане подвига на служителите на МВР, загинали при изпълнение на служебния дълг.До храм-паметника \"Александър Невски\" пък ще има демонстрация на специализирана техника, която е на въоръжение в различните му структуриСлед това от 13 ч. пред Паметника на служителите от МВР, ръководството на ведомството ще поднесе венци отново в памет на загиналите в изпълнение на дълг служители, съобщи пресцентърът на министерството.Междувременно най-големият полицейски синдикат - Синдикална федерация на служителите в МВР (СФСМВР) се събира на протест пред сградата на Народното събрание. Първоначалното място на митинга на синдиката бе пред \"Александър Невски\", но след разговор с общината е трябвало да го променят заради официалното честване на празника на полицията, научи \"Дневник\".. От думите на вътрешния министър Валентин Радев обаче стана известно, че няма как да се случи в настоящия момент, защото няма аргументи за това. По-късно, обсъждайки проблемите на служителите в системата, премиерът , които полицаите не са получавали от 4-5 години, както и за гориво.От СФСМВР обаче смятат, че това не е достатъчно, и настояват да бъдат изпълнени трите им искания - увеличаване на заплатите, спешни промени в Закона за МВР и подготвяне на проект за изцяло нов закон.", "date": "2017.07.05", "title": "Денят на полицията ще премине с официално честване и протест"}
{"url": "http://www.dnevnik.bg/sport/2017/07/05/3002049_mojem_da_otstranim_irtish_viarva_trenyorut_na_dunav/", "text": "Въпреки, че загуби първия си двубой с \"Иртиш\" в Лига Европа, отборът на  е готов да продължи в следващия кръг. Това заяви треньорът на русенци Веселин Великов.Той очаква пълни трибуни на градския стадион в Русе за двубоя с тима от Казахстан.\"За първи път тези момчета и аз сме в Лига Европа. Надявам се, че първоначалният стрес, който беше преди седмица сме го преодоляли. Надценихме \"Иртиш\" в първия мач. Липсваше ни късмет да отбележим гол, който щеше да ни бъде много полезен преди реванша. Това обаче трябва да ни мотивира допълнително\", коментира още Великов.Треньорът може да разчита на всички играчи без контузения Олексей Ларин.Великов смята, че продължаването във втория предварителен кръг е възможно, ако \"Дунав\" покаже играта си от второто полувреме в Казахстан.Треньорът на  Димитър Димитров – Херо обаче предупреди, че неговият отбор може да играе по-силно като гост.\"Понякога един гол преднина е и много, и малко. Не е лош турнирен резултат, но всичко зависи от поведението на футболистите и това, което те ще играят и покажат\", каза Херо.Той добави, че познава достатъчно добре отбора на \"Дунав\".\"Нашият отбор играе навън по-успешно и по-добре на фона на качествата на футболистите и техния потеницал. Надявам се да не изневерят на себе си и да покажат най-доброто, защото в първия мач не показахме най-доброто си лице\", завърши опитният специалист.Двубоят между \"Дунав\" и \"Иртиш\" е утре от 20 ч.", "date": "2017.07.05", "title": "Можем да отстраним \"Иртиш\", вярва треньорът на \"Дунав\""}
{"url": "http://www.dnevnik.bg/sviat/2017/07/05/3001306_aljir_shte_dade_prava_na_afrikanskite_migranti_za_da/", "text": "Алжир планира да разреши на африкански мигранти, пристигнали нелегално, да пребивават и работят в страната, за да набави нужната работна сила и да се справи с расистките настроения в обществото, предаде \"Ройтерс\". Вътрешното министерство ще организира \"преброяване\" на мигрантите, а след него службите за сигурност ще оценят всеки кандидат за жителство. \"Те ще получат документи за пребиваване, които ще им позволят да останат,\" обяви Тебун пред депутатите в петък вечерта. \"Няма да позволим на нито една неправителствена организация и на нито едно лице да петнят образа на страната ни.\"Заетостта от години е проблемна тема за Алжир - младежката безработица е в размер 30 на сто, но едновременно с това страната има нужда от работници в няколко сектора като строителството и земеделието. Мярката е нужна във време, в което властите се опитват да \"диверсифицират\" твърде зависимата от нефт и газ икономика. Същeвременно алжирците, напуснали страната и потърсили препитание в Европа в последните години, са хиляди.Повечето мигранти в Алжир идват от Мали, Нигер и Буркина Фасо. Те бягат от бедността в родината си, като много от тях приемат Алжир като транзитна точка към Европа. Голяма част само преминават през алжирска територия и се озовават в Либия, откъдето отпътуват с лодки за европейските брегове. Други обаче приветстват обещаните промени.\"Чудесна новина. Ще се радвам, ако мога да работя законно,\" казва млад малиец, който работи в строителството в западен Алжир, цитиран от \"Ройтерс\". Правозащитни групи казват, че мигрантите, които работят в Алжир, обикновено са там нелегално и им плащат по-малко, отколкото се полага за работата им.Преди да бъде обявен планът на премиера Абделмаджид Тебун, в Интернет се появи анонимна кампания, която обвинява африканските мигранти - чийто брой неофициално достига 100 000 души, че отнемат работните места на алжирците и разпространяват вируса ХИВ.Миналата година в западноалжирския град Бешар избухнаха безредици, след като местна жителка беше отвлечена и според първоначалните данни похитителите бяха мигранти. В страната се появи и шокираща кампания срещу мигрантите, която постави и правителството в неудобно положение. Властите често представят държавата като бастион на антиколониализма и на борбата с расизма след кървавата война за независимост с Франция, в която загиват стотици хиляди.Активисти срещу мигрантите разпространяваха миналия месец хаштаг, означаващ \"Не на африканците в Алжир\", в социалните мрежи и настояваха мигрантите да бъдат експулсирани, за да се защитят алжирските семейства.Някои икономисти смятат, че планът на правителството ще помогне на заетостта в страната. Други го виждат като средство да се наблюдава трафикът по южните граници като мярка срещу терористи. Икономистът Арслан Шихауи казва за \"Ройтерс\", че целта на повечето мигранти . \"Алжир е само транзитна дестинация,\" обяснява той.", "date": "2017.07.05", "title": "Алжир ще даде права на африканските мигранти, за да останат"}
{"url": "http://www.dnevnik.bg/skorost/2017/07/05/3000223_nai-moshtniiat_iaguar_razchita_na_600_konski_sili/", "text": "Звеното за фабричен тунинг на \"Ягуар Ленд Роувър\" представи най-мощния, пъргав и екстремен несъстезателен автомобил \"Ягуар\" досега. Експертите от Special Vehicle Operations (SVO) са осигурили на ХE SV Project 8 мощност от 600 к.с. и максимална скорост от 322 км/ч.От модела ще се произведат не повече от 300 броя. Project 8 е ексклузивно оборудван с най-тунингованата версия на 5-литровия бензинов двигател V8 с компресор и суперчарджър. Изпускателна система е титаниева, а задвижване е на всички колела.Автомобилът се ускорява от място до 100 км/ч за 3,3 секунди. Промените по седана XE вклъчват още по-здрави пружини и ръчно регулируеми амортисьори с променлива твърдост, нова карбоно-керамична спирачна система и заден електронен активен диференциал.Project 8 е и първият \"Ягуар\" оборудван със специален режим Track (писта), който настройва системите за задвижване и контрол на стабилността за употреба на писти и ускорява реакциите на горивния дросел и волана за максимална прецизност и обратна връзка с водача.При пускането му в продажба Project 8 ще бъде наличен в две спецификации. Стандартният четириместен модел включва най-новите предни седалки с магнезиеви рамки и облегалки на задните седалки с подчертан контур за максимална опора.Опционалният двуместен пакет \"Track\" предлага олекотени предни състезателни седалки от карбонови влакна с четириточкови колани. Купувачите могат да избират между осем външни цвята.", "date": "2017.07.05", "title": "Най-мощният \"Ягуар\" разчита на 600 конски сили"}
{"url": "http://www.dnevnik.bg/zelen/2017/07/05/3001163_hrani_i_tradicii_ot_balkana_gostuvat_v_centura_na/", "text": "Фермерски храни, демонстрационно готвене с биотелешко, тъкане на чипровски килим, детски игри и забавления, прожекции на филми за природата, изложба, работилници, концерт – това е част от  на първия \"Натура фест\", който ще се проведе днес (5 юли, сряда) от 16 до 22 часа в парка \"Заимов\", при театър \"София\".Идеята на организаторите – български и швейцарски неправителствени организации, партньори по проекта \"За Балкана и хората\", е да покажат красотата, но и бизнес възможностите, които \"Натура 2000\" зоните предлагат.Организаторите обещават фермерски продукти, произведени в Натура 2000 зони: овче, краве, козе и биволско сирене и кисело мляко, натурален кашкавал или с боровинки и подправки, кефир, мътеница, сладка от диворастящи плодове – шипки, боровинки, малини и череши, сок от бъз, билков, акациев и манов мед, кокоши и пъдпъдъчи яйца, пресни билки, подправки, чай. Както и личен контакт и разговор с фермерите-производители.Майсторка от Чипровци ще показва как се тъкат красивите чипровски килими и ще разказва за връзката между тях и рядката местна реплянската овца.\"Натура фест\" ще демонстрира нагледно защо запазването на равновесието между природата и развитието на селските райони става мисия на екипа на проекта. \"Чрез петгодишната си работа екипът показа, че зоните от мрежата Натура 2000, природните и националните паркове не са забранени територии, а напротив – те са ключът към модела, в който местните хора, бизнесът и околната среда взаимно се подкрепят и печелят от това,\" пишат от екипа.По-рано днес в Софийския университет ще се проведе и  На него ще бъдат представени успешни примери за природосъобразен бизнес в Натура 2000-зоните и идеи за бъдещето развитие и опазване на природата в България. Форумът е заключителното събитие на българо-швейцарския проект \"За Балкана и хората\", макар екипът да е убеден, че това не е краят на инициативата.", "date": "2017.07.05", "title": "Храни и традиции от Балкана гостуват в центъра на София"}
{"url": "http://www.dnevnik.bg/gradska_sreda/2017/07/05/3001144_investitor_pravi_treti_opit_da_poluchi_razreshenie_za/", "text": "Комисията по градоустройство към Столичния общински съвет днес за трети път ще разгледа искането за разделяне на парцел до бул. \"България\", което да позволи построяването на сграда с височина до 77 метра. Комисията вече на два пъти не прие искането - з, .Искането е за промяна на устройствения план, с която парцелът да бъде разделен на три. Така инвеститорът от \"България билдинг\" ще може да се ползва от член в закона, на базата на който беше одобрена \"Парадайс тауър\", както и много други високи сгради в центъра на София.Основната причина искането да не беше прието на двете заседания на комисията бе, че някои от общинските съветници имат съмнения дали парцелът попада в зоната на третичен градски център, където няма ограничение за височината на застрояване. Според тях имотът е в жилищна зона, в която ограничението на височината е 20 метра.На заседанието в края на юни инвеститорите от \"България билдинг\" представиха становища от Съюза на архитектите в България и общинското предприятие \"Софпроект\", от които е бил изготвен общия устройствен план, с който са определени зоните за застрояване. Според тези становища теренът попада в третичния градски център. На това гласуване предложението не бе прието, защото го подкрепиха само петима от присъстващите 10 общински съветници, като двама бяха против, а трима се въздържаха. Дружеството \"България билдинг\" е собственост на Георги Василев, показва справка в Търговския регистър. Василев е и мажоритарен акционер в дружеството \"Джи пи груп\". Двете дружества са регистрирани на един и същ адрес на бул. \"Черни връх\".", "date": "2017.07.05", "title": "Инвеститор прави трети опит да получи разрешение за 77-метрова сграда в София"}
{"url": "http://www.dnevnik.bg/kultura/2017/07/05/3001258_avtorut_na_krugut_deiv_egurs_predstavia_nov_roman_v/", "text": "Американският писател, издател и активист за права Дейв Егърс ще представи днес в София \"Холограма на краля\", романа си финалист за Националната награда за литература на САЩ (2012) и една от най-добрите книги на 2012 г. според \"Бостън глоуб\" и \"Ню Йорк таймс\". Срещата с него е от 18.30 ч. в Софийската градска художествена галерия, съобщават издателите му на български от \"Жанет 45\".Егърс е познат у нас с антиутопията си , чиято екранизация с Том Ханкс и Ема Уотсън излезе в края на април, но кариерата му е впечатляваща. Изгрява на литературната сцена през 2000 г. с номинирания за документален \"Пулицър\" бестселър A Heartbreaking Work of Staggering Genius - мемоар за младежките си години, когато е принуден да прекъсне университета и да се грижи за малкия си брат след смъртта на родителите им.Егърс е основател на независимото издателство McSweenеy's, превърнало се не само в марка за качествена литература, но и обявено за една от най-иновативните медийни компании на 2012 г. редом с \"Туитър\" и \"Редит\". Многобройните му романи, разкази и сценарии често свършват на големия екран, като \"Обетованата земя\" с Мат Деймън и адаптацията на \"Където бродят дивите неща\" на Спайк Джоунз. Писателят има и огромен принос в социалната сфера с организацията си \"Глас на свидетел\", която публикува документалните историите на хора, жертви на насилие и различни световни крици. За тази, както и други образователни инициативи, той получава наградите Dayton и 2015 Аmnesty International Chair, присъдени за изкючителни заслуги в борбата за човешки права.В София Егърс гостува със семейството и съпругата си Вендела Вида, също известен писател с 5 книги и съсценарист на независимата драма Away We Go. Егърс ще бъде представен на срещата от Георги Господинов.", "date": "2017.07.05", "title": "Авторът на \"Кръгът\" Дейв Егърс представя нов роман в София днес"}
{"url": "http://www.dnevnik.bg/sviat/2017/07/05/3001172_trump_shte_poluchi_vtori_shans_da_napravi_purvo/", "text": "Президентът Доналд Тръмп ще разбере тази седмица дали ще получи втори шанс да остави добро впечатление, като се завърне в Европа и се срещне за първи път с руския лидер Владимир Путин.При  на континента през май Тръмп разтревожи европейските си съюзници, когато не заяви ясно, че стои зад натовския договор за обща отбрана, и нахока световните лидери, че не харчат достатъчно за въоръжаване. Този път той ще използва \"спирките\" си в Полша и Германия, за да се опита да намери тънкия баланс между подобряването на връзките с Москва във време на особено усложнени отношения и затвърждаването на ролята на САЩ като спирачка пред руската агресия.Тръмп тръгва от Вашингтон за Европа днес. Вероятно най-наблюдаваното събитие от 4-дневното му турне ще бъде срещата му с Путин в рамките на международната среща на Г-20 в Хамбург, Германия. Всеки аспект от срещата между двамата непредсказуеми лидери със сигурност ще бъде следен най-щателно с оглед на задълбочаващите се за предполагаемата в и за евентуална връзка наВсички тези разследвания тегнат като дамоклев меч над Тръмп. Това не оставя място за големи надежди за значителен напредък по сериозни въпроси като  или\"Не виждам въпрос, по който могат да постигнат голям пробив с оглед на отровената атмосфера в двустранните отношения\", каза Майкъл О'Ханлън - старши експерт по външната политика в института Brookings. Срещата може да подготви почвата за бъдещо сътрудничество.Разговорът Тръмп-Путин ще бъде една от най-малко деветте срещи на президента на САЩ с чуждестранни лидери, докато е в Хамбург за сбирката на Г-20, която започва в петък.Но първата спирка на , чиито лидери очакват уверение, че присъствието на американски и натовски войски там ще продължи, докато сигурността в региона е застрашена от една надигаща се Русия. В отговор Тръмп ще очаква топъл прием, след като изрази дълбоко уважение към смелостта на Полша с реч на варшавския площад \"Красински\" в четвъртък.Полските лидери радушно споделят виждането на Тръмп за света. Депутатите от управляващата партия \"Право и справедливост\" и проправителствени активисти планират да докарат организирани групи с автобуси, за да гарантират, че Тръмп ще говори пред бурно подкрепящо го множество, което да бъде в контраст с твърде невзрачния му европейски дебют през май.В предварителни коментари за турнето официални лица от Белия дом посочиха, че Тръмп ще подчертае ангажимента на САЩ към , който казва, че нападение срещу една страна членка на НАТО е нападение срещу всички - нещо, което той не направи в централата на алианса в Брюксел по време на първото си презокеанско пътуване, но официално потвърди този ангажимент миналия месец. Очаква се също така президентът да посочи необходимостта от изработване на \"общ подход към Русия\", казаха негови съветници.\"Той би желал САЩ и целият Запад да развият по-конструктивни отношения с Русия, - каза съветникът на Белия дом за националната сигурност Хърбърт Макмастър. - Но също така ясно подчерта, че ще направи необходимото да даде отпор на дестабилизиращото поведение на Русия.\"Подготвяйки се за посещението, Тръмп говори по телефона в понеделник с германския канцлер Ангела Меркел и с италианския премиер Паоло Джентилони. А преди това, през уикенда, разговаря с китайския президент Си Цзинпин, с японския премиер Шиндзо Абе и с лидерите на Саудитска Арабия, Обединените арабски емирства и Катар.След тази визита президентът съвсем скоро пак ще се върне в Европа за посещение във Франция в средата на юли, за да бъде до новия френски президент Еманюел Макрон по време на честването на Деня на Бастилията. А в края на юли той ще изпрати вицепрезидента Майк Пенс в Естония и Грузия, както и в.и приема на своя земя около 5000 американски войници, служещи в отделни мисии - американска и натовска. \"Те (поляците) залагат на това, че тези близки отношения със САЩ в сферата на отбраната ще балансират опасенията им от евентуалната посока, в която могат да поемат американско-руските отношения\", каза Джеф Ратке, старши експерт и заместник-директор на Европейската програма в Центъра за стратегически и международни проучвания. Наличието на обща граница с Русия \"е най-голямото безпокойство за Полша\".Американско-руските отношения остават напрегнати. През април Тръмп каза, че те вероятно са на най-ниската си точка за всички времена. Москва заклейми неотдавнашното решение на САЩ да наложат санкции на още близо 40 руски физически и юридически лица заради руските действия в Украйна. Но Тръмп изразява и надежди за подобряването им.Служители от Белия дом казаха, че Тръмп няма определена програма за срещата си с руския президент. Те все още не са разкрили подробности по организирането на срещата. Тръмп е провел три телефонни разговора с Путин от встъпването си в длъжност. В миналото той е давал противоречиви твърдения за връзките си с руския президент.По време на предизборната си кампания твърдеше, че не си спомня да се е срещал с него, но по-рано казваше, че двамата са разговаряли по времето на конкурса \"Мис Вселена\" в Москва през 2013 г. Задграничното пътуване на Тръмп ще бъде първото, след като той обяви оттеглянето на САЩ от ключовото , за съжаление на редица световни лидери, които го увещаваха да остане в договора от 2015 г. Белият дом съобщи, че Тръмп и Меркел са обсъждали климатичните проблеми в телефонния си разговор в понеделник. не крие разочарованието си от решението на Тръмп и заяви пред германския парламент, че \"не можем да очакваме лесни преговори в Хамбург\" по климатичните въпроси. /БТА", "date": "2017.07.05", "title": "Тръмп ще получи втори шанс да направи първо впечатление на срещата на Г-20"}
{"url": "http://www.dnevnik.bg/bulgaria/2017/07/05/3001278_nso_gumite_na_kolite_se_smeniat_ot_montyori_no/", "text": "Смяната на летни и зимни гуми на колите на Национална служба охрана (НСО) се извършва от специализиран персонал на служебния сервиз, но задължение на шофьора е да затегне болтовете. Това се разбира от отговорите на Националната служба за охрана до \"Дневник\". Повод за тях е случаят с колата на председателя на Върховния касационен съд (ВКС) Лозан Панов, чийто болтове на задната гума се оказаха развити и последващия отказ на прокуратурата да започне разследване с мотив, че болтовете сами са се отвили. НСО разпространи съобщение със сходно послание, \"Демонтажът и монтажът на гумите, напомпването и балансът им се извършват от специализиран персонал на служебния сервиз. Същите извършват проверка на поставяните гуми за съответствие по размер, товарен и скоростен индекс, срок на годност, дълбочина на грайфера, наличие на дефекти\", посочват от НСО в отговор на въпрос кой е отговорен за смяната на гумите на автомобилите на службата. Същевременно обаче от службата за охрана уточняват: \"При смяната на гумите задължение на водача е да закрепи джантите към главините на колелата, като затегне свързващите болтове. Водачът като участник в процедурата е длъжен собственоръчно да удостовери върху поръчката за смяна на гумите, че е затегнал елементите (болтовете) за закрепване на колелото\".От отговора на НСО се разбира, че на шофьорите са \"вменени завишени специфични отговорности\", защото в качеството им на военизирани служители осигуряват безопасността на охраняваните лица по време на придвижването им.Твърдението, че болтовете трябва да се проверяват от шофьора звучи нелепо, коментира автомонтьор, с който \"Дневник\" се консултира. \"На автомобили от висок клас, т.е. с висока мощност, още повече такива с алуминиеви джанти, единственото сигурно затягане на болтовете става с динамометричен ключ, който затяга с точната сила, която производителят е предписал. Няма как един водач да разбере \"на око\" дали болтовете са правилно затегнати, без да има подобен ключ, който обикновено се използва там, където джантите се демонтират и монтират - в сервиза\" коментира той и добави, че изключение е ако колелото е било аварийно сменено ако гумата е била спукана, тъй като тогава се използва аварийния ключ, който не е динамометричен. От постановлението на военна прокуратурата се разбира, че подобна хипотеза не е налице и колелата на автомобила последно са били сваляни през април, когато е била смяната на зимните гуми с летни.На специален брифинг преди две седмици заради случая с колата на НСО, ползвана от председателя на Върховния касационен съд (ВКС) Лозан Панов, посочи, че наблюдаващият прокурор е приел като установено в хода на проверката, че шофьорът на Панов се е подписал, че е сменил гумите през пролетта и е затегнал болтовете. Прокуратурата освен това прие, че колата е била изправна, т.е. болтовете са били затегнати при смяната на гумите и, че няма данни шофьорът на шефа на ВКС умишлено да е повредил колата. В крайна сметка държавното обвинение отказа да образува разследване, тъй като не видя умисъл нито у шофьора, нито у други лица.Също преди две седмици  обяви, че от службата не са информирали институциите за случая, защото инцидентът е бил оценен като техническа неизправност.С отговора си сега службата насочва към вина на шофьора на Панов, който е имал задължението да затяга болтовете.От писмото на НСО се разбира още, че през 2016 г. от комисия към службата са установени нарушения, извършени от двама шофьори, а през 2017 г. – от един. Тази комисия е приела и инцидента с Панов като техническа неизправност.Тя е създадена след влизане в сила на Закона за НСО и работи от 2016 г. като оперативен орган за изясняване участието на шофьори на службата в катастрофи. Комисията обаче се свиква само при нужда от нейния председател или началника на структурното звено в службата и разглежда всеки случай на възникнала неизправност и настъпили щети по време на движение. \"При констатиране на виновно неизпълнение на служебните задължения от страна на водача, комисията предлага на началника на НСО извършване на служебна проверка за търсене на дисциплинарна и/или имуществена отговорност по реда на Закона за НСО\", посочват още от службата.От там обаче отказват да дадат информация колко са били случаите на технически проблеми по колите, без те да бъдат разгледани от комисията, с аргумента, че информацията се отнася до оперативната дейност на НСО и е пряко свързана с прилаганите специални мерки за сигурност.Сред задълженията на шофьорите на НСО е още проверка преди излизане на път за \"наличието на технически течности и флуиди, външния вид и чистотата на купето, правилното функциониране на агрегатите и допълнителното оборудване, наличието на превозните документи и други\". Проверката задължително обхващала и болтове, и тяхното състояние. Оглед на канал на ходова част, двигателя и други възли от оборудването, които не се виждат при външен оглед на автомобила се извършвала от длъжностно лице на контролно-техническия пункт преди излизане от гаража за изпълнение на служебни задачи.При прибирането на автомобила от път в гаража на НСО, шофьорът е длъжен да зареди автомобила с гориво и да уведоми прекия си началник, дежурния диспечер и началника на контролно-техническия пункт и за установени неизправности по време на движение или при съмнения за такива. Ако има доклад от шофьора за повреда или съмнение за такава, началникът на контролно-техническия пункт оглежда автомобила при прибирането му в службата.Иначе от НСО заявяват, че информацията колко автомобили е автопаркът на службата, какви са колите - марка, пробег и година на производство, колко струва поддръжката на един автомобил, горивото и колко души се грижат за него представлява държавна тайна.Лозан Панов сам спомена за инцидента след срещата си с. След това стана известно, че на 1 юни Панов и шофьорът му от НСО са установили на връщане от Берковица към София, че два от болтовете на задната лява гума на служебния автомобил липсват, а останалите три са развити. Прокуратурата отказа разследване по случая.По-късно председателят на ВКС коментира, , като остави случилото се без проверка, и отказа да ползва охраната на НСО. Той информира за инцидента лично началника на НСО Ангел Антонов и президента Радев.По този повод главният прокурор Сотир Цацаров разкритикува Антонов, че не е сигнализирал своевременно прокуратурата, а се е наложило тя да се самосезира след медийни публикации.", "date": "2017.07.05", "title": "НСО: Гумите на колите се сменят от монтьори, но шофьорите сами трябва да затягат болтовете"}
{"url": "http://www.dnevnik.bg/sviat/2017/07/05/3001401_purvoiztochnikut_na_virusa_petia_nai-veroiatno_e/", "text": "Службата за борба с киберпрестъпността в Украйна е иззела сървърите на малка софтуерна компания, съобщава БТА. Агентите са нахлули в офисите на фирмата M.E.Doc, за да спрат \"незабавно безконтролното разпространяване\" на зловредния софтуеър.Говорителят на киберполицията Юлия Квитко намекна, че M.E.Doc е изпратила или се е готвела да изпрати нов ъпдейт на данъчен софтуеър, който произвежда. Украински следователи смятат, че първоначалното разпространяване на вируса \"Петя\", който порази компютри на компании, банкомати, бензиностанции и банки в Украйна, е започнало именно чрез ъпдейтите, разпращани от M.E.Doc.Не ясно как хакерите са проникнали в сървърите на украинската фирма, а нейното ръководство настоява, че разпращаните ъпдейти са били безвредни. ", "date": "2017.07.05", "title": "Първоизточникът на вируса \"Петя\" най-вероятно е открит, обяви украинската полиция"}
{"url": "http://www.dnevnik.bg/politika/2017/07/05/3001283_komisiiata_razsledvashta_vruzkata_na_radev_s_gripen_s/", "text": "Парламентарната анкетна комисията, която беше създадена миналата седмица по предложение на ГЕРБ за да разследва решението на служебното правителството \"Герджиков\" за закупуването на шведски изтребител \"Грипен\" ще заседава днес. От изказванията на депутати от ГЕРБ се разбра, че ще бъде обърнато внимание на ролята на президента Румен Радев, който до преди година беше командир на ВВС, а назначеното от него служебно правителство класира офертите за самолетите.На първото си заседание комисията ще приеме правила за своята работа и ще вземе решение каква информация и документи ще изисква от Министерството на отбраната. Създаването на комисията предизвика бурни реакции от опозицията и президентството. От . Главният секретар на президента Димитър Стоянов обяви, че .Президентът и премиерът в понеделник  за да \"укротят топката\". Президентът Румен Радев и премиерът Бойко Борисов имат обща позиция, че държавните институции трябва да работят заедно по важните за българското общество въпроси, според пресцентъра на Радев.Лидерът на БСП Корнелия Нинова заподозря, че Борисов и Цветан Цветанов, който е председател на групата на ГЕРБ в парламента, играят ролите на \"доброто и лошото ченге\". \"Господин Цветанов не разбира нищо от изтребители, той разбира от апартаменти. Единствената връзка между господин Цветанов и авиацията е това, че той говори на автопилот. Някой му задава курса.\" .Според източници на \"Дневник\" в ГЕРБ не смятат да се отказват от комисията и \"разследването\", за проекта за придобиване на нов за армията изтребител. ", "date": "2017.07.05", "title": "Комисията, разследваща връзката на Радев с \"Грипен\", с първо заседание"}
{"url": "http://www.dnevnik.bg/sport/2017/07/05/3000362_po_sledite_na_golemiia_shum_gotov_li_e_bulgarskiiat/", "text": "Димитър Бербатов тренира с \"Берое\". Димитър Бербатов вкара победен гол за \"Берое\" в контрола. Димитър Бербатов подписва с \"Берое\"...Присъствието на Димитър Бербатов около българския клубен футбол - дори и само мимолетно на този етап, подсказва ясно какъв може да бъде ефектът, ако той заиграе в Първа лига. Засега няма нищо сигурно, но дори и така нападателят е изключително привлекателен и за медии, и за зрители.Евентуалното му завръщане в българското първенство след 16-годишно прекъсване може да се разгледа от два ъгъла - в имиджов и в спортен план. И двата аспекта създават предпоставки за разкриване на нови хоризонти, но ключовото условие за успех е средата.А основният въпрос е готов ли е българският футбол за звезда от ранга на Бербатов.Бербатов (дори на 36 г.) е играч от световна величина и ако се завърне в Първа лига, ще привлече огромно внимание. Събитията от последните дни загатват за това. Дори непотвърдени, информациите за  много бързо създадоха вълна от емоции и коментари.Засега от \"Берое\" няма официална информация. Налице е само много топлата приятелска връзка между нападателя и новия треньор на старозагорци Александър Томаш и хората в щаба му. Самият .\"Ако се стигне до договор, това ще е страхотна придобивка за клуба. Най-малкото \"Берое\" ще стане популярен и в международен план\", коментира пред \"Дневник\" специалистът по спортен маркетинг Драгомир Драганов от Fivepoints.Той посочва, че само по себе си завръщането на Бербатов в българския футбол би било голямо събитие. \"Поне в началото би имало много голяма положителна енергия и ще е много важно тя да се използва. Чисто имиджово ще е супер.\"Големият шум от изминалите дни е знак, че наличието на бившия нападател на \"Тотнъм\" и \"Манчестър юнайтед\" в Първа лига ще увеличи гледаемостта и ще привлече хора по стадионите. Важното обаче е дали евентуално предложение за договор от \"Берое\" или друг клуб ще е самоцел или ще е подплатено със стратегия.Бербатов е отличен продукт. С поведението си нападателят показва, че е взел много от големия футбол - като опит, самочувствие и положителни практики в спортен и бизнес план. Това се видя при гръмкото му посрещане в ПАОК, където се заигра с феновете и си направи селфита с тях (макар в Гърция да са свикнали с привличането на именити футболисти). Видя се и при юбилея на Христо Стоичков, когато предаваше на живо във \"Фейсбук\". Същото беше и в собственото му благотворително шоу в София.Каза го в прав текст и в България. \"Някой ще каже – ти защо изобщо искаш да ти се плаща, за да дойдеш да играеш. Всяка марка си има цена. Ако се върна да играя тук, ще има бонуси за отбора и при правилно управление, те ще оправдаят инвестицията. Ще има отразяване в световните медии, възможност за привличане на нови спонсори, продажба на фланелки, посещение на мачове от повече зрители. Логиката е такава – когато играеш, трябва да бъдеш заплатен\", заяви Бербатов пред \"24 часа\".Срещу себе си обаче нападателят има българската действителност. В нея година след старта си обновеното първенство има недоразвит сайт, а за клубовете спортният маркетинг си остава тема табу. В тази среда някой клуб може да се окаже със златен ключ в ръце, но да не знае как да го използва.Бербатов е наясно с това. \"В моя случай има нещо, което не е плюс. Когато си тръгнал от България и направиш име в световния футбол, тогава свикваш на всички удобства, които този футбол може да ти предложи – отборът, тренировките, базите, стадионите, начинът на опериране в самия отбор, финансовата част, самите мачове, възстановяването, храненето, хотелите, лагерите. И впоследствие, когато си към края на кариерата си и видиш начина, по който се оперира тук и всички изброени фактори не са както трябва – тези детайли ще водят до редица от малки проблеми. Които като се натрупат, става голям проблем. И това е в състояние да откаже човек.\"Според Драганов наличието на голяма звезда трудно може да доведе до бързо капитализиране и привличане на много средства. Той смята, че по-ценно би било да се развие имиджовият ефект и да се работи в две направления - привличане на деца в академиите и засилване на интереса към българския футбол, което впоследствие да се използва за увеличаване на зрителите.Маркетинговият специалист смята, че Бербатов може да е полезен, ако допринесе за това да отборът му да играе по-атрактивен футбол. \"Помним, че при Петър Хубчев \"Берое\" имаше добри резултати, беше в челото, но не играеше привлекателно, което отблъсна част от запалянковците.\"Седемкратният носител на приза \"Футболист на годината\" пък вижда като единствен стимул да играе в България възможността да предаде нещо на младите. \"Не искам да съм център на внимание и да вкарвам голове – този филм го играх 17-18 години. Аз си имам име и съм се доказал където трябва. Единствената ми цел, която се препокрива с идеите на фондацията ми, е да помагам на младите футболисти. Да мога да им споделя наученото. Това ми е приоритетът в момента, ако щеш и като играещ треньор.\"Бербатов обича играта и иска да продължи да играе. Наскоро той заяви, че ако не получи предложение, може да прекрати кариерата си.Рисковете пред евентуалното му завръщане в България са свързани с това как би се държал със съотборниците си и дали присъствието на играч от неговия ранг няма да има обратен ефект в съблекалнята. Според информация на \"Дневник\" Бербатов се отнася приятелски с играчите на \"Берое\" и непрестанно им дава съвети.Във въздуха остава споменът за най-знаковия случай на подобно звездно завръщане в българския футбол - това на Христо Стоичков от \"Барселона\" в ЦСКА през 1998 г. Тогава носителят на \"Златната топка\" е посрещнат от близо 20 000 души на \"Българска армия\" в мач с \"Металург\", но още в същата среща се получава скандал заради капитанската лента. Престоят на Стоичков се оказва кратък, но от него има какво да се научи.Има много какво да се научи и от Димитър Бербатов (в случай, че стане част от българския клубен футбол, а и не само). \"Няма да говоря с никого, ако той не иска да ме слуша. Но, ако някой има желание, бих му помогнал с удоволствие\", уточни нападателят.", "date": "2017.07.05", "title": "По следите на големия шум: Готов ли е българският футбол за Димитър Бербатов"}
{"url": "http://www.dnevnik.bg/kultura/2017/07/05/3001421_krischun_makbraid_djazut_vinagi_e_bil_i_shte_bude/", "text": "Виртуоз е определение, което често стои до името на американския басист Крисчън Макбрайд. Заедно с новата си група Christian McBride's New Jawn на 9 юли от 21 ч. той ще бъде на сцената в \"Южен парк II\", за да закрие Роден е през 1972 г. в музикално семейство във Филаделфия, град, който тогава е най-вече свързван с бедност и расови конфликти. Постъпва в \"Джулиард\", но напуска института след първата година, тъй като вече има множество ангажименти. Пол Маккартни, Стинг, Хърби Кенкок, The Roots, Даяна Кроул, гостувалият миналата година Рой Харгроув и Джеймс Браун са само част от многото имена, с които е работил в студиото или на сцената.\"Когато работих с Джеймс Браун, сериозно се притесних какво ще се случи с мен след това. Какво повече можех да постигна? За щастие, веднага след това тръгнах ж на турне в Япония и така и не намерих време да изпадна в депресия\", казва музикантът пред \"Дневник\" от дома си, малко след като е завършил американската част от турнето си. Как се променя публиката, пред която свири?\"Джаз публиката не се променя особено, чудя дали някога се е променяла. Може би с изключение на факта, че с времето сред нея виждаш все повече бели хора, отколкото афроамериканци или латиноамериканци. Също така по някаква причина по концертите има много повече мъже, отколкото жени\", казва Крисчън Макбрайд. \"Публиката обикновено се разделя на две – тези, които са добре запознати с жанра и тези, които са повече впечатлени не от това, което свириш, а от емоцията, с която го правиш. Така че едно от предизвикателствата е да си сигурен, че всичко, което изразяваш като музикант е видимо.\"Според него в есенцията си, това остава музика за хора, които са пораснали, по-зрели. \"Със сигурност го разбирам много по-различно от времето, когато бях на единадесет години - точно тогава навлизах в него вместо в това, което слушаха съучениците ми – The Jackson 5, Синди Лопър и т.н. Предполагам, че вероятно джазът отстрани изглежда малко високомерен и затворен – младите музиканти знаят, че е много трудно да пробият в него, а и колкото и да си добри, това няма да изтрие спомена, ако някога си гледал Майлс Дейвис на живо.\"А какво не се променя? \"Джазът винаги е бил и ще бъде политически ангажирана музика.\" Както можем да се досетим – особено в Тръмп ерата на САЩ и все по-видимите на прояви на расизъм по време на президентската му кампания и последвалото му избиране.Според Макбрайд това е резултат от ограничените начини различните групи хора да комуникират помежду си. \"Отдавна не желая да обсъждам света с тези, с които съм на едно мнение по днешните проблеми. Трябва да се стараем да комуникираме и с тези, които не са съгласни с нас, с които имаме базисни различия.\"", "date": "2017.07.05", "title": "Крисчън Макбрайд: Джазът винаги е бил и ще бъде политически ангажирана музика"}
{"url": "http://www.dnevnik.bg/sport/2017/07/05/3001205_policaiat_ot_gana_koito_stigna_do_nacionalniia_otbor/", "text": "\"По-добре късно, отколкото никога\" вероятно е мотото на 26-годишния полицай Самуел Сарфо. Това е играчът с необикновена история, който дебютира за ганайския национален отбор по футбол.Той се появи като резерва в 81-ата минута за \"черните звезди\" при загубата с 1:2 от САЩ в приятелска среща преди няколко дни.\"Мечтата ми стана реалност. Това е мечтата на едно малко хлапе, което расте с мисълта някой ден да носи националните цветове на Гана\", каза Сарфо пред Би Би Си.26-годишният национал дори не е професионален футболист, но се надява да стане. Преди десет месеца Сарфо е бил охрана на ганайския национален отбор. Желанието му е да продължи развитието си, за да покаже на света \"от какво е направен\".Сарфо играе в ганайското първенство за \"Либърти\", където е капитан. Той е голмайстор за своя отбор с шест гола в 16 мача, въпреки че играе като защитник.Бранителят беше поканен за първи път в състава на Гана за мача с Етиопия в края на юни, но не влезе в игра. Той още продължи да изпълнява активната си служба, въпреки че вече е футболен национал.Вдъхновеният футболист разказва, че по пътя към мечтата си е получавал подкрепата на звездите в отбора.", "date": "2017.07.05", "title": "Полицаят от Гана, който стигна до националния отбор"}
{"url": "http://www.dnevnik.bg/sport/2017/07/05/3001415_todor_aleksiev_se_zavrushta_v_nacionalniia_otbor_za/", "text": "Бившият капитан Тодор Алексиев се завръща в националния отбор по волейбол за европейското първенство. Посрещачът се е разбрал със селекционера Пламен Константинов, съобщава \"24 часа\".Алексиев не е играл за България от мача за бронзовите медали с Италия (1:3) от предишното европейско преди две години в София.Този сезон националите бяха много близо до класиране за финалите в Световната лига, но загуба от Аржентина в последния мач им пресече пътя. След поражението  за връщането му в състава.Още в началото на сезона селекционерът . Подготовката за турнира в Полша започва в четвъртък.В отбора ще бъде и диагоналът Боян Йорданов. Другите нови имена ще са Мартин Божинов, Добромир Иванов и Бранимир Грозданов.Европейското ще се проведе от 24 август до 3 септември. България е в група с Русия, Словения и Испания.", "date": "2017.07.05", "title": "Тодор Алексиев се завръща в националния отбор за Евроволей 2017"}
{"url": "http://www.dnevnik.bg/bulgaria/2017/07/05/3001276_prokuraturata_razporedi_dans_da_proveri/", "text": "Прокуратурата e разпоредила на ДАНС да извърши инцидентна проверка в отдел \"Класифицирана информация\" в Софийски градски съд, научи \"Дневник\" от източници в държавното обвиние.Повод е продължаващият спор между градска прокуратура и градския съд, който започна след като беше изготвен  за безбройните нарушения при издаването на разрешения за подслушване.Документът беше изпратен на прокуратурата. Впоследствие главният прокурор Калоян Топалов и заместниците му не изпращат на прокуратурата делата, свързани с разрешаване на специални разузнавателни средства (СРС), по които са допуснати нарушения.Не стана известно в рамките на какво производство са необходими тези данни на обвинението, но от писмото на главния прокурор може да се предположи, че е образувана предварителна проверка.Топалов отказа да изпрати делата с мотив, че наблюдаващият прокурор може да посочи кои дела иска или да поиска копия от необходимите за целите на проверката.От информацията, с която \"Дневник\" разполага става известно, че прокурор Клементина Паличева е поискала ДАНС и да събере материали, послужили за изготвяне на доклада за подслушванията. Освен това тя е разпоредила да й се осигури достъп до регистъра в градския съд, в които се водят исканията по Закона за специалните разузнавателно средства и Закона за електронните съобщения.От прокуратурата продължават и да отказват да предоставят разпечатка от случайния избор, че именно Паличева е наблюдаващ прокурор по проверката. Досега тя не е откликнала и на покани за работни срещи, както и да заповяда в секретното деловодство на съда и да посочи кои точно преписки й трябват. Паличева отказва с аргумент, че не влизала във взаимоотношения с \"жалбоподателите\". Освен това не искала да се среща с тях, след като прочела интервю на председателя Калоян Топалов пред списание \"A-specto\".ДАНС е орган за контраразузнаване и сигурност. Основната мисия е разкриване, предотвратяване, пресичане и неутрализиране на заплахите за националната сигурност. Защо прокуратурата се обръща към тях не е много известно. ", "date": "2017.07.05", "title": "Прокуратурата разпореди ДАНС да провери класифицираната информация в градския съд"}
{"url": "http://www.dnevnik.bg/na_put/2017/07/05/3001444_vlastite_v_kuba_vuzrajdat_ljubovnite_moteli/", "text": "Куба възражда държавните \"любовни мотели\", в които стаи се наемат за час, за да \"разнообрази възможностите за любов\", съобщи официозът \"Трабахадорес\", цитиран от агенция \"Ройтерс\".До деветдесетте години в Хавана имаше десетки такива местенца за влюбени, но след упадъка на бизнеса останалите от тях бяха раздадени на кубинци, останали без дом заради природни бедствия.Сега обаче в столицата е трудно да се намери лично пространство. Недостигът на жилища принуждава много семейства да живеят в един и същ апартамент и дори разведени съпрузи да продължат да споделят покрива над главата си.Частни квартири донякъде запълват вакуума, но малко хора могат да си позволят да платят пет долара (близо една шеста от средната заплата) за няколко часа удоволствие. Тези, които не могат, се принуждават да прибягват до \"паркове, тъмни стълбища и плажа\", пише вестникът.Но държавата ще се погрижи за тях. \"Искаме да възродим тази услуга, която се търси много, има голямо влияние върху обществото и без съмнение е много печеливша\", обясняват от местните власти. Първо ще бъде възстановен двеуетажният хотел \"Венто\", който има 16 стаи. По-късно ще отвори врати някога известният \"Монументал\".\"Да се мисли как да бъдат диверсифицирани опциите за любов не е пресилено\", пише \"Трабахадорес\". \"Това е реалност, която засяга всекиго, и тя не може да бъде лукс.\"", "date": "2017.07.05", "title": "Властите в Куба възраждат \"любовните мотели\""}
{"url": "http://www.dnevnik.bg/bulgaria/2017/07/05/3001409_tejka_verijna_katastrofa_zatvori_magistrala_trakiia/", "text": "Движението по магистрала \"Тракия\" в района на Ихтиман е спряно заради две верижни катастрофи във всяко едно платно на аутобана, съобщава Агенция \"Пътна инфраструктура\" (АПИ). Образували са се километрични задръствания в посока Бургас, тъй като първоначално превозните средства в посока София са били пускани по аварийната лента.Главният секретар на МВР Младен Маринов заяви пред Нова телевизия, че около 40 коли са попаднали в катастрофата. Той уточни, че няма загинали, а на място са изпратени 14 линейки. Инцидентът е станал малко преди 6 ч. сутринта.В района е имало гъста мъгла точно по време на инцидента. Заради нея най-вероятно колите не са успели да спазят дистанция и това се разглежда като основна причина за катастрофата. Маринов уточни, че е получил сигнал от свои колеги, че сметището в близост до магистралата е горяло от няколко дни и от него също е имало дим по платното.\"Основната причина е намалената видимост заради гъста мъгла в региона. Проверява се версията за задименост от наблизо горялото сметище. Най-вероятната причина е несъобразената скорост в намалената видимост\", заяви Маринов.След първоначалните огледи председателят на АПИ Дончо Атанасов заяви за БНТ, че причината за инцидента е димът от сметището, което според него се е самозапалило.\"Розата на ветровете е била в обратна посока. В един хубав момент се обръща обратно и буквално за минути магистралата остава задимена с нулева видимост и започват верижни катастрофи\", обясни Атанасов.В катастрофата са пострадали 26 души. 14 от ранените са настанени в столичната УМБАЛ \"Св. Анна\". Сред тях има мъж и жена с черепно-мозъчна травма.Четирима души са приети в \"Пирогов\". Двама от тях са 16-годишна майка и 2-годишното ѝ дете, като и двамата са с черепно-мозъчна травми.В спешното отделение на УМБАЛ \"Царица Йоанна\" (ИСУЛ) са приети четирима пациенти с единични и множествени травми. В \"Софиямед\" пък е оказана медицинска помощ на двама пострадали – мъж на 36 г. с счупване на подбедрицата и лека черепна фрактура и 29-годишна жена с шийна травма. В \"Аджибадем Сити Клиник МБАЛ Токуда\" са приети двама пациенти с фрактури.Първоначално движението по магистралата беше ограничено, но влошените атмосферни условия са накарали пътната полиция да спре изцяло движението по аутобана. По думите на главния секретар обстановката е сложна и платната ще останат затворени няколко часа.Маринов уточни, че движението се пренасочва към Подбалканския път, като пътуващите към София се отклоняват още преди Пазарджик към пътен възел Мухово. На място има екипи на КАТ, които регулират движението.Репортер на \"Дневник\", който се придвижва от София към Бургас уточни, че колите се отклоняват по стария път Ихтиман-Пловдив.Малко преди 11 ч. движението по \"Тракия\" беше частично пуснато, като превозните средства в посока София бяха пренасочени в платното за Бургас при Ихтиман. Трафикът се насочва отново в платното за София при пътен възел Ихтиман, като от АПИ уточняват, че това се прави с цел облекчаване движението към столицата.\"Обходният маршрут в посока Бургас е по път I-8 от Ихтиман до пътен възел Мирово. Необходимо е водачите да се движат с повишено внимание, като спазват указанията на контролните органи и поставената пътна сигнализация\", предупреждават още от Пътната агенция.", "date": "2017.07.05", "title": "Тежка верижна катастрофа затвори магистрала \"Тракия\" (допълнена и видео)"}
{"url": "http://www.dnevnik.bg/sport/2017/07/05/3001450_izlojba_za_drugata_strana_na_sporta_beshe_otkrita_do/", "text": "Изложба, показваща \"другата страна на спорта\", беше открита на Моста на влюбените до НДК. Мотото й е \"Емоцията е повече от победата\" и ще може да бъде видяна до 16 юли.Акцентът в нея са 60 снимки, които показват масовия спорт, спорта за здраве и активните занимания на децата в риск. Изложбата е част от София – Европейска столица на спорта.Председателят на Българската спортна федерация за деца и младежи в риск Анатоли Илиев посочи важността да се обръща повече внимание на децата в риск и че те също заслужават да им се предоставят възможности за спорт и физическа активност.\"Често се увличаме и говорим само за медали, рекорди и победи, а смисълът на спорта е и в това, че възпитава\", каза министърът на спорта Красен Кралев.", "date": "2017.07.05", "title": "Изложба за \"другата страна на спорта\" беше открита до НДК"}
{"url": "http://www.dnevnik.bg/politika/2017/07/05/3001455_uvelichenie_na_zaplatite_na_policaite_tazi_godina/", "text": "Заплатите на полицаите няма да бъдат увеличавани до края на годината. Това обяви вътрешният министър Валентин Радев в парламента днес, но изрази надежда, че възнагражденията на униформените, които работят на терен, ще бъдат повишени през 2018 г. От думите му се разбра, че явно имало проблем с мотивацията и заплащането, щом нямало достатъчно желаещи да стават полицаи.Днес е професионалният празник на МВР, но освен чествания ще има и протест пред Народното събрание с искане на увеличение на заплатите на полицаите. . От думите на вътрешния министър обаче стана известно, че няма как да се случи в настоящия момент, защото няма аргументи за това. По-късно премиерът , които полицаите не са получавали от 4-5 години, както и за гориво. Ден преди протеста .От парламентарната трибуна ДПС поиска от ГЕРБ стратегия за разрешаване на проблемите в МВР и увеличаване на заплатите на служителите в сектора, каквато . \"Нека управляващите да чуят какво искат полицаите, защото не звучи никак добре министърът да казва: \"Аз леко не разбирам какво искат тези полицаи\". Те протестират, защото ножът е опрял в кокала\", заяви в декларация на парламентарната група депутатът Хамид Хамид.Депутатът от \"БСП за България\" Иван Иванов обяви, че партията му не приема премиерът Бойко Борисов да прехвърля отговорности за състоянието на МВР, защото ГЕРБ управлява министерството от 8 години насам. Той каза още, че е недопустимо служителите да са със скъсани обувки и сами си купуват униформи, за да охраняват границата.В управляващото мнозинство има разбиране проблемите на полицаите да бъдат решени, обяви Юлиан Ангелов от \"Обединените патриоти\". По думите му е въпрос на разчети на правителството кога и с колко могат да бъдат увеличени заплатите.По-рано от парламентарната трибуна министър Валентин Радев информира, че в дните от 2 до 4 юли заради обилните валежи и градушките най-критична е била обстановката в Плевенска област. На телефон 112 са постъпили над 650 сигнала. Армията също била в готовност да помага, но не се наложило.", "date": "2017.07.05", "title": "Увеличение на заплатите на полицаите тази година няма да има, обяви вътрешният министър"}
{"url": "http://www.dnevnik.bg/bulgaria/2017/07/05/3001446_kmetut_na_plovdiv_ivan_totev_otiva_na_sud_za/", "text": "Специализираното звено \"Антикорупция\" в Софийската градска прокуратура внесе в окръжния съд в Пловдив обвинителен акт срещу кмета на града Иван Тотев, заместника му Димитър Кацарски и кмета на район \"Западен\" Димитър Колев. Тримата са обвинени в престъпление по служба, свързано с изграждането на зоокът.В обвинението е записано, че в периода от 30 април 2014 г. до 29 юли 2015 г. Тотев е нарушил служебните си задължения при възлагането на обществените поръчки по проекта. Процедурата е проведена като пряко договаряне с изпълнителя \"Запрянови 03\" ООД в нарушение на Закона за обществените поръчки (ЗОП). Освен това тази процедура е проведена и без да е одобрен идеен инвестиционен проект към момента на откриването ѝ и не е била одобрена количествено-стойностната сметка за проекта.Освен това не е бил изготвен комплексен доклад за оценка на съответствието на инвестиционния проект със съществуващите изисквания на строежите и не е било издадено разрешение за строеж. Тези изисквания на закона не са били изпълнени и към момента на сключване на договора за строителство на зоокъта с изпълнителя \"Запрянови 03\" ООД.\"Това Иван Тотев е сторил с цел да набави облага за търговското дружество в размер на 689 869.70 лв. В този размер е и щетата за община Пловдив\", уточняват от прокуратурата.Димитър Кацарски и Димитър Колев ще се изправят пред съда като съучастници на Тотев. Те умишлено са улеснили кмета на Пловдив да извърши престъплението. Кацарски е бил назначен от Тотев за председател на комисията за провеждането на открита процедура за избор на изпълнител на проекта. На 28 юли 2014 г. той и е предложил на кмета откритата процедура да бъде прекратена и по този начин Кацарски е дал възможност на Тотев да открие друга процедура – договаряне без обявление.Колев е обвинен, че на 28 юли 2015 г. е сключил договор за упражняване на консултантска дейност и строителен надзор. Това е станало без район \"Западен\" да е страна по договора за строителство на зоокъта.Иван Тотев е с мярка за неотклонение парична гаранция в размер на 20 хил. лева. Колев и Кацарски са е с мярка за неотклонение подписка. Предстои окръжният съд в Пловдив да насрочи разглеждането на делото.", "date": "2017.07.05", "title": "Кметът на Пловдив Иван Тотев отива на съд за престъпление по служба"}
{"url": "http://www.dnevnik.bg/sport/2017/07/05/3001457_braziliia_i_franciia_zapochnaha_s_pobedi_vuv_finalite/", "text": "Бразилия и Франция започнаха успешно участието си във финалите на Световната лига по волейбол. Пред почти 10 000 зрители на футболния стадион в Куритиба домакините се наложиха с 3:1 (25:21, 17:25, 25:19, 25:19) срещу Канада.По-късно Франция спечели с 3:2 (27:25, 20:25, 26:24, 17:25, 15:12) срещу САЩ.Най-резултатен за олимпийските шампиони стана Уолъс де Соуза, завършил с 18 точки. \"Селесао\" имаше превъзходство, като се възползва от по-големия си опит и от грешките на съперника.Мачът между Франция и САЩ беше равностоен и много оспорван. \"Петлите\" се оказаха на печелившата страна в двата драматични гейма, с които повеждаха, а съперникът им успяваше да изравни.В тайбрека воденият от Лоран Тили състав стигна до успеха. Най-резултатен стана Жулиен Линеел с 20 точки, а за американците Бенджамин Пач завърши с 18.Тази вечер Русия среща Канада в група А, а в група В защитаващият титлата си Сърбия ще играе със САЩ.България  и приключи на деветото място. От следващия сезон , а българският състав ще има сигурно място в елита само в първата година.", "date": "2017.07.05", "title": "Бразилия и Франция започнаха с победи във финалите в Световната лига"}
{"url": "http://www.dnevnik.bg/sport/2017/07/05/3001493_kavendish_napusna_tur_dyo_frans_sus_schupena_lopatka/", "text": "Марк Кавендиш се оттегли от \"Тур дьо Франс\" след  Британският колоездач, който преследваше рекорда на Еди Меркс за най-много етапни победи в обиколката на Франция, е получил фрактура в лявото рамо.Кавендиш и Саган се бореха за победата във финалните метри на вчерашния спринт, когато словакът избута с лакът своя съперник и го изпрати в предпазните огради. Британецът успя да пресече финалната линия и след това веднага беше откаран в болница със сериозни охлузвания и съмнение за счупен лакът.Медицинските прегледи са показали, че състезателят на \"Дайменшън дата\" няма фрактура в лакътя, но е счупил дясната си лопатка и няма да може да продължи участието си в Тура. \"За щастие не е необходима операция на този етап и най-важното - няма увредени нерви. Той обаче ще трябва да се оттегли от състезанието по очевидни медицински причини. В следващите няколко дни ще продължим да го наблюдаваме\", обясни лекарят на отбора Адриан Ротуно.Кавендиш до последно беше под въпроса за \"Тур дьо Франс\", след като през април беше диагностициран с мононуклеоза. , за да запише 11-ото си поредно участие в най-престижното колоездачно състезание.\"Чувствах се в добра позиция да спечеля и да загубя по този начин и да трябва да напусна Тура - състезание, около което съм изградил цялата си кариера, е наистина много разочароващо. Пожелавам на съотборниците си успех до края на надпреварата\", каза британецът, който има 30 победи в \"Тур дьо Франс\" - с четири по-малко от рекордьора Меркс.Кавендиш е четвъртият състезател, който напуска тазгодишната обиколка заради контузия,  и Люк Дюрбридж.Саган също е аут от състезанието, след като беше дисквалифициран. Първоначално инцидентът доведе до 30-секундно наказание за словака и пращането му на 115-ото място, както и до отнемането на 50 точки от актива му в класирането за зелената фланелка.", "date": "2017.07.05", "title": "Кавендиш напусна \"Тур дьо Франс\" със счупена лопатка"}
{"url": "http://www.dnevnik.bg/sviat/2017/07/05/3001486_estoniia_iska_da_dade_e-jitelstvo_na_10_mln_dushi_v/", "text": "Естония – малката балтийска държава с население 1.3 млн. души, иска да снабди 10 млн. души по света с електронна идентичност в идните седем години и половина.Целта е доста амбициозна, признава говорителят на програмата за е-жителство Адам Ранг, цитиран от EUObserver. \"Но ние сме стартъп, нуждаем се от амбициозни цели.\" Засега страната има 20 000 е-жители. Те са регистрирали 3256 компании там и половината са съвършено нови бизнеси.Придобиването на  в Естония позволява на хора от целия свят да създадат фирма, която има достъп до целия единен пазар на Европейския съюз. Тази възможност е особено популярна сред фрийлансъри, консултанти и търговци, работещи онлайн. Най-много подадени молби има от Финландия (14.5%), Русия (7.5%), Украйна (5.9%), САЩ (5.8%) и Великобритания (5.3%).В седмицата след  броят им е счупил рекорд – 797 души са поискали електронно жителство. След напускането на ЕС то може да бъде решение за някои британски компании. \"Ако имаш магазин за риба и пържени картофки, то не ти трябва. Нямаш нужда от достъп до единния пазар, нито ще търгуваш в евро\", обяснява Ранг, който е британец. \"Но ако работиш като онлайн предприемач, като маркетингов консултант, ако продаваш услугите си онлайн, тогава то изведнъж става много привлекателно.\"При подаването на молбата се плащат 100 евро, с които държавата извършва проверка на човека в списъците на Европол, НАТО и ЕС, запазвайки си правото да откаже е-жителство. Процес за обжалване няма. Проверена е била дори германският канцлер , макар че на нея не ѝ се е наложило да плаща стоте евро. \"Ако си мислите, че това е схема, която да ползвате за укритие, ще се разочаровате много\", казва Ранг.На въпрос дали Естония опитва да се превърне в , главният съветник на правителството по информационните въпроси обяснява, че страната се интересува повече от допълнителните пари, които ще влязат в икономиката. Компаниите, регистрирани по този начин, са похарчили около 6 млн. евро в нея, плащайки за местни услуги като банкиране и счетоводство. Освен това взимането на е-жителство не прави хората автоматично естонски граждани или данъкоплатци - те все още плащат данъци в страната, в която пребивават.Естония печели от данъка върху труда, който е досега е в размер на 1.5 млн. евро за двете години и половина, в които е действала програмата. Е-жителите трябва да платят и корпоративен данък в размер на 20%, но това се случва, след като са изплатени дивиденти.", "date": "2017.07.05", "title": "Естония иска да даде е-жителство на 10 млн. души в идните седем години"}
{"url": "http://www.dnevnik.bg/bulgaria/2017/07/05/3001515_pravosudie_za_vseki_organizira_protestno_kafe_pred_cum/", "text": "Инициативата \"Правосъдие за всеки\" организира в четвъртък протест .С него организацията повдигна отново въпросите за липсата на разследване за - срещата на главния прокурор Сотир Цацаров и издателя Сашо Дончев с посредничеството на тогавашния висш функционер в БСП Георги Гергов, за изпълнението на препоръките на ЕК и за контрола върху дейността на Висшия съдебен съвет. Протестът е и в подкрепа на председателя на Върховния касационен съд (ВКС) Лозан Панов.\"Правосъдие за всеки\" припомня, който , и посочват, че болтовете \"бяха там, за да демонстрират нагледно цялостния отказ на българската прокуратура от прилагането на правосъдие\". Те посочват, че не приемат случаят ЦУМ-гейт да бъда забравен, и го определят като еманация на поставянето на властта над закона, снимка на пропаднало и неработещо управление и \"истинското лице на прокуратурата у нас - пародия на съдебна власт, но бухалка на властниците\".Освен за разследването на ЦУМ-гейт организацията повдига въпроса за граждански контрол върху дейността на ВСС, така че да се установи и възможност за контрол на дейността на главния прокурор. Има ли намерение ВСС да изпълни препоръките на ЕК за привеждане на съдебната система и в частност прокуратурата в съответствие с добрите европейски практики, питат още от \"Правосъдие за всеки\".Протестът ще започне в 8.45 ч. в градинката пред Централната баня до ЦУМ.", "date": "2017.07.05", "title": "\"Правосъдие за всеки\" организира протестно кафе пред ЦУМ без болтове"}
{"url": "http://www.dnevnik.bg/sport/2017/07/05/3001508_ruuni_e_mnogo_blizo_do_zavrushtane_v_evertun/", "text": "Капитанът на \"Манчестър юнайтед\" Уейн Рууни е много близо до завръщане в родния си клуб \"Евертън\", твърдият медиите в Англия. Нападателят не е бил включен в предсезонното турне на \"червените дяволи\" и се очаква до края на седмицата да подпише с \"карамелите\" като свободен агент.Рууни има договор с \"Юнайтед\" до лятото на 2019 г., но още през миналия сезон беше ясно, че не влиза в сметките на мениджъра Жозе Моуриньо. Клубът е склонен да го пусне без трансферна сума, за да се освободи от голямата му заплата, която възлиза на 250 хил. паунда на седмица.\"Рууни е казал \"да\" на сделката след лятната си почивка, по време на която е обсъдил бъдещето си със своята съпруга Колийн и останалите членове на семейството. Той не е получавал оферта от САЩ, а в същото време не иска да праща семейството си в Китай. \"Евертън\" винаги е била предпочитаната от него опция\", пише в. \"Сън\".Сделката по преминаването на 31-годишния нападател от \"Олд трафорд на \"Гудисън парк\" вече е в ход, твърди още английският таблоид, като се позовава на свои източници от двата клуба. \"Евертън\" прави много мащабна селекция това лято, като вече похарчи около 100 млн. паунда за нови играчи.\"Карамелите\" два пъти счупиха клубния си рекорд с привличането на вратаря Джордан Пикфорд (\"Съндърланд\") и защитника Майкъл Кийн (\"Бърнли\"), а освен това взеха Дейви Клаасен от \"Аякс\", Сандро Рамирес от \"Малага\" и Хенри Ониекуру от белгийски \"Ейпен\".Рууни е юноша на \"Евертън\" и изкара в клуба общо осем години. Той дебютира във Висшата лига още на 16 години през 2002 г., а две години по-късно беше привлечен от \"Манчестър юнайтед\" за 25 млн. паунда. Нападателят изигра 559 мача с екипа на \"червените дяволи\" и спечели 16 трофея, включително пет титли във Висшата лига и Шампионската лига през 2008 г. Той вкара рекордни в историята на клуба 253 гола във всички турнири. Рууни е рекордьор по отбелязани попадения и за националния отбор на Англия - 53. ", "date": "2017.07.05", "title": "Рууни е много близо до завръщане в \"Евертън\""}
{"url": "http://www.dnevnik.bg/skorost/2017/07/05/3001507_stolichnata_putna_policiia_prizova_kum_razumno/", "text": "Столичната пътна полиция призова шофьорите да карат внимателно през лятото с , в който има различни пътни инциденти, заснети от камерите за наблюдение в София. От КАТ уточняват, че предприемат серия от превантивни мерки в рамките на акция \"Лято\", които ще продължат до 15 септември.През целия сезон са планирани дейности за засилен контрол на пътното движение, непрекъснато актуализиране на информацията за възникнали затруднения по участъци със засилен трафик и на входно-изходните артерии на населените места по натоварените маршрути.Под видеото от \"Пътна полиция\" при СДВР дават практически препоръки за шофиране през лятото. Най-важните от тях са движениe с повишено внимание, шофиране отпочинали, използването на обезопасителни колани и системи за деца, концентриране върху ставащото на пътя, да не се предприемат рискови изпреварвания, спазване на скоростта и т.н.", "date": "2017.07.05", "title": "Столичната пътна полиция призова към разумно шофиране със стряскащи кадри (видео)"}
{"url": "http://www.dnevnik.bg/kultura/2017/07/05/3001510_klasika_djaz_i_operen_kuklen_teatur_na_ezeroto_v_pravec/", "text": "Отново ни чакат пет незабравими дни, този път месец по-рано – 12-16 юли, с XIII-о издание на Международния музикален фестивал \"Моцартови празници\". Почти целодневната програма обикновено е разположена на няколко сцени: на езерото пред хотел \"Риу Правец Ризорт\", в балната зала \"Правец\" на хотела, на басейна в хотелския комплекс, в читалище \"Заря 1895\" и на площада пред община Правец.Поканени са утвърдени световни имена и млади оперни таланти от различни страни. Ще ги чуем на една сцена със Софийската филхармония, с оркестъра и хора на Държавна опера - Стара Загора, и тези на Бургаската опера, с оркестъра на Държавна опера - Варна, кукления театър на морския град, камерни формации, не е забравен и джазът.Освен на патрона си Волфганг Амадеус Моцарт организаторите посвещават всяко от изданията на годишнини, които отбелязва световната общественост. За 2017 г. те са: 450 години от рождението на Клаудио Монтеверди и съвременника му Караваджо, 220 години от рождението на композиторите Гаетано Доницети и Франц Шуберт и на поета Хайнрих Хайне. Специален акцент е 10-ата годишнина от присъединяването на България към Европейския съюз и това е посвещението още на официалното откриване на 12 юли с концерта на Софийската филхармония, дирижирана от Найден Тодоров – отскоро и неин директор. който вече е музицирал с маестрото в миналогодишното издание на Мартенски музикални дни с Русенската филхармония, а е познат и на публиката на фестивала \"Варненско лято\" още от 2009 г., но като член на клавирно трио. Гост-солист е на много водещи оркестри, включително на Кралския филхармоничен оркестър, Симфоничния оркестър на Виенското радио, на Филхармоничния оркестър на Йоханесбург. На сцената на езерото пред хотел \"Риу Правец Ризорт\" ще ни изпълни своята интерпретация на Брамс концерт за цигулка. Посвещението ще бъде отбелязано тържествено, с величествената \"Ода на радостта\", фрагмент от Девета симфония на Бетовен. И оперните гласове ще са звездни – Цветелина Василева, Мариана Пенчева, Камен Чанев и Ивайло Джуров, с участието и на Националния филхармоничен хор \"Светослав Обретенов\" с хормайстор Славил Димитров. също крие клопка, а тя е емблематична – спектакъл, подготвен специално по поръчка на Фестивала – патентът на маестра Христина Ангелакова. Изпълнява се премиерно за първи път, понякога и единствен. Сигурно добре помните името Боян Иванов, защото той е от модерните нестандартни режисьори, които правят оперните постановки не \"изкривени\", а запомнящи се. А на миналогодишното издание ни представи нещо истински уникално – оперно-танцов спектакъл на \"Севилският бръснар\" от Росини, който няма как да се забрави. Затова тази година, с изключително нетърпение и любопитство очакваме – копродукция на ММФ \"Моцартови празници\" Правец, Държавна опера – Варна, и Държавен куклен театър – Варна. Диригент е Стефан Бояджиев.Преди това обаче, от 17 ч. в зала \"Правец\" на \"Риу Правец ризорт\" русенският квартет \"Квартисимо\", примабалерината Веса Тонова с Милен Петров (с миниатюри по нейна хореография) и актьорите Силвия Лулчева и Мариус Донкин с участието на мецосопраното Андреана Николова и клавесинния съпровод на Божена Иванова ще представят спектакъл, смесващ различни изкуства. \"Геният на барока и властелинът на светлината\", режисиран от Христо Симеонов, е посветен на 450 години от рождението на родоначалника на оперното изкуство Клаудио Монтеверди и съвременника му Микеланджело да Караваджо. предизвикателна за оперните изпълнители, защото ще се разхождат по оперетните петолиния. Под звездите Габриела Георгиева, Йоана Железчева, Симона Кодева, Иван Момиров, Михаил Михайлов и Иво Йорданов ще ни пренесат \"В страната на оперетата\" с любими арии, дуети, хорове от оперетната класика и мюзикъла. Съпроводът ще е на оркестъра на Държавна опера - Бургас, с диригент Иван Кожухаров. И нещо любопитно: специален гост на фестивала е \"принцесата на акордеона\" Ксения Сидорова, Латвия. Това е и денят на романтиците, когато ще поделим – а може би по-скоро ще допълним – красотата на музиката с поезия, в комбинация Шуберт-Хайне. Певците Гиргина Гиргинова (сопрано) и Иво Йорданов (баритон), известното трио \"Арденца\", пианистката Боряна Ламбрева и солистите на балета на Държавна опера - Стара Загора, с хореография на талантливата Силвия Томова отново ще вплетат в едно музика, театър и танц. Режисьорът Христо Симеонов е избрал за водещ актьорът Тони Минасян, а за заглавие – \"Вдъхновение в ноти и стих\".Децата не са забравени, сутринта започва с балета по музика на Прокофиев \"Пепеляшка\", в залата на читалище \"Заря 1895\", постановка на Държавна опера - Стара Загора. Следобеда е време за концерта \"Наш ред е!\", в който ще оценим наследниците на известни български музиканти. Нона Кръстникова, сопран (на проф. Мила Дюлгерова, Румен Кръстников); Мила Михова, сопран – на Дарина Такова; Добрина Икономова, сопран – на Димитър Йосифов; Ивайло Йовчев, тенор – на Асен Попов; Емил Павлов, тенор – на Николай Павлов и Златан Павлов, балерината Вера Асприди – внучката на Вера Кирова и синът на примабалерината Маргарита Димитрова – Александър Александров, ще представят \"Познатият и непознат Доницети\", във връзка с 220 години от рождението на композитора.Вечерното представление ще е на  – на гости в България за първи път с продукциите си \"Жулиета без Ромео\" по музика на Габриел Прокофиев, хореография Дарел Тулон (Австрия), както и с атрактивния етно танцов спектакъл \"Сватба\", хореография и либрето Мехмет Болкан (Турция). А фестивалната нощ (от 23 ч. нататък) ще е с концертния спектакъл с Димитър Косев с бенд. Закриването и тази година ще е на площада в Правец с пищен оперен спектакъл и международен състав. \"Кармен\" от Жорж Бизе – с гост-участници сръбската оперна звезда Саня Анастасия, италианския тенор Дарио ди Виетри, баритона Юре Почкай от Словения, Евгения Ралчева и солистите, оркестъра, хора и балета на Държавна опера - Стара Загора. Режисьор е Огнян Драганов, а диригент Давид Крешенци, Италия. И още: проф. Благовеста Карнобатлова – от оперните ни прими, а днес и изтъкнат вокален педагог, е специалният гост на това издание на Фестивала в \"Срещата с автограф\". \"Дванадесет години фестивален живот\" пък е изложбата на фотографа Виктор Викторов, която с ретроспективния си поглед ще ни върне към началото, ще ни преведе през годините, за да стигне до последните издания, които изцяло промениха визията и мащабите на Международния фестивал \"Моцартови празници\" в Правец.", "date": "2017.07.05", "title": "Класика, джаз и оперен куклен театър на езерото в Правец"}
{"url": "http://www.dnevnik.bg/bulgaria/2017/07/05/3001500_dvama_dushi_ot_administraciiata_na_prezidenta_se/", "text": "Двама души от администрацията на президента Румен Радев са сътрудничели на Държавна сигурност. Това показва справка на Комисията по досиетата, която е проверила главния секретар, началника на кабинета, секретарите, съветниците, ръководителите на отдели и ръководителите на сектори в екипа на държавния глава.Съветникът на Радев по сигурност и отбрана Илиан Алипиев е бил щатен служител на Държавна сигурност, но не се съобщава неговият агентурен псевдоним. След 1989 г. Алипиев е работил на ръководни оперативни длъжности в системата на специалните служби в Министерството на вътрешните работи и Министерството на отбраната. Той е специализирал в Колежа по международни отношения и въпроси на безопасността \"Джордж Маршал\".Другият член на екипа на президента с принадлежност към Държавна сигурност е Иван Димитров. Той е директор на дирекция \"Протокол\" от началото на февруари тази година. Неговият псевдоним е бил Ясен и е бил секретен сътрудник.", "date": "2017.07.05", "title": "Двама души от администрацията на президента се оказаха с агентурно минало"}
{"url": "http://www.dnevnik.bg/skorost/2017/07/05/3001532_bosh_kontinental_i_oshte_50_partnyori_sa_chast_ot/", "text": "Компанията \"Байду\", известна като \"китайския Гугъл\", обяви официално проекта си за разработка на системи за автономно шофиране, кръстен \"Аполо\". В него партньори са общо 50 компании, сред които \"Бош\", \"Континентал\", \"Енвидиа\" (Nvidia), \"ТомТом\" и т.н.\"Аполо\" ще е отворена платформа, която ще позволява достъп до технологиите, които стоят за автономните превозни средства. Според президента на \"Байду\" Кай Лу \"Аполо\" е изключително важен проект за автомобилната индустрия като цяло.От китайските автомобилни компании част от проекта са Chery Automobile, FAW Group Corporation, Changan Automobile Group и Great Wall Motors. Алиансът включва още пет университета и шест местни китайски правителства.Очакванията са първите автономни коли с технологии от \"Аполо\" да са по публичните пътища към края на 2020 година. Миналата година \"Байду\" създаде и екип, който работи по автономното шофиране в Силициевата долина в САЩ.Изследване на \"Интел\" и \"Стратеджи Аналитикс\" показва, че автономните превозни средства ще формират дял от 7 трилиона долара в услугите за превоз на хора към 2050 година.", "date": "2017.07.05", "title": "\"Бош\", \"Континентал\" и още 50 партньори са част от проекта на \"Байду\" за автономно шофиране"}
{"url": "http://www.dnevnik.bg/biznes/2017/07/05/3001539_bulgarski_ucheni_razrabotvat_bezglutenova_bira/", "text": "Български учени от Института по криобиология и хранителни технологии (ИКХТ) разработват безглутеново пиво. Това се е разбрало по време на наскоро проведената Национална конференция по хранене, организирана от Българското дружество по хранене и диететика, съобщават оттам.Темата за безглутеновите храни е широко дискутирана сред лекарите във връзка с глутеновата ентеропатия (цьолиакия) или чувствителност към глутен - наследствено състояние, предизвикано от консумацията на зърнени култури, съдържащи глутен. Имайки предвид факта, че бирата е една от най-разпространените напитки в световен мащаб, производството на безглутеново или с ниско съдържание на глутен пиво придобива все по-голяма популярност.Последните разработки на безглутенови пива – ейл и лагър, се приемат като положителна стъпка от тези, които имат глутенова непоносимост, и стимулира най-вече търсенето на безглутенови суровини, съобразени с процесите в пивоварството, коментира проф. д-р Габриела Маринова, директор на института.Задача на изследванията в тази насока е да се получат напитки, като се използват различни зърнени суровини - просо, елда, киноа, сорго, ориз и др., с подходящи физико-химични и вкусови свойства.\"В международен план пивоварите се стремят да разрешат проблема с глутеновата непоносимост за почитателите на пивото. Постигането на икономическа ефективност на процесите и производството на приемлив за потребителите продукт е предизвикателство за учените и българските изследователи не могат да стоят настрана от тези процеси\", пояснява директорът на Института по криобиология и хранителни технологии.Целта на представеното проучване е да се получи бира с ниско съдържание на глутен, като се използва пивна мъст от ечемичен малц с добавени просо, царевичен грис и ориз в различни съотношения и два щама пивни дрожди от колекцията на института.В конкретното изследване с най-висока антиоксидантна способност се характеризира пробата с 40% ориз, следвана от тази с 40% царевичен грис. С избрания технологичен режим е разработен продукт с ниско съдържание на глутен под 20 ppm (mg/l). По този начин се покриват изискванията за етикетиране на нискоглутеновите и безглутеновите храни и напитки. Дрождите запазват ферментационната си и метаболитна активност. Полученото пиво е с нормални показатели и добра дегустационна оценка, с подходящ за консуматора вкус и аромат.По време на конференцията е отчетен фактът, че в последно време са създадени модерни технологии за производство на различни асортименти бира с ниско съдържание на алкохол или без алкохол, които притежават качества, близки до тези на алкохолсъдържащите им аналози.Но най-важното е, че безалкохолното пиво, от една страна, съдържа всички характеристики на традиционната бира, а от друга - липсата на алкохол го прави подходящо за по-широка консумация. То може да има благоприятно действие върху здравето и може да обогати диетата на съвременния човек.", "date": "2017.07.05", "title": "Български учени разработват безглутенова бира"}
{"url": "http://www.dnevnik.bg/bulgaria/2017/07/05/3001504_upravliavashtite_predlagat_karieren_bonus_za_sudebniia/", "text": "ГЕРБ и Обединените патриоти са внесли проект за изменение в закона за съдебната власт, с който се предлага съсловните организации на магистратите да не могат да се финансират от друго освен от членски внос.Освен това те предлагат и \"кариерен бонус\" за настоящите членове на съдебния съвет с изменение, което дава възможност след края на мандата им, вместо да се върнат на същото място в съдебната система, което са заемали, преди да станат кадровици (например Апелативен съд Пловдив), те да могат да отидат на равна по степен длъжност в органите на съдебната власт (например Специализираният апелативен съд). Миналата година при гласуването на промените в съдебния закон имаше опит да се запише, че членовете на съдебния съвет ще се възстановяват на по-висока длъжност в съдебната система. Тогава основен говорител на идеята беше Емил Димитров, който сега е и сред вносителите на новите промени. Не се допуска друго финансиране или предоставяне на имущество под каквато и да е форма\", е записано в проекта. На практика с този текст управляващите искат да спрат финансирането на съсловните организации, които масово работят по проекти.От мотивите на проекта, които са кратки и непълни, се разбира, че за вносителите му финансирането по програма може да създаде зависимост.\"Измененията и допълненията в чл. 217 от закона са свързани с необходимостта, от една страна, да се въведат стриктни гаранции за свободата на професионално сдружаване на магистратите, а от друга, да се приемат ясни правила за това, че съсловните организации не могат да упражняват дейност, различна от тази, насочена към защита на професионалните интереси на своите членове. По тази причина предложените изменения са свързани със забрана в такива организации да членуват лица, които не са действащи магистрати. В същото време най-силна гаранция за независимост и изолиране на външна намеса е разпоредбата, свързана с начина на формиране на имуществото на сдруженията с идеална цел, създадени от съдии, прокурори и следователи. Особеностите и естеството на тяхната професия с оглед упражняваната дейност (правораздаване, съответно държавно обвинение и надзор за законност) налагат и определени ограничения. Самите ограничения на практика са в обществена полза, защото гарантират свободно сдружаване и в същото врече забрана за финансиране и предоставяне на имущество под каквато и да е форма освен от техните членове. Същите изисквания се въвеждат и по отношение на организациите на съдебните служители.\"На практика ако съдия, прокурор или следовател е поканен да води лекция, която е финансирана по проект, той ще трябва да откаже това. Няма обосновка за това в мотивите към проекта. Освен това се предвижда забрана за всички магистрати да участват в избирателни комисии при произвеждане на избори за народни представители, членове на Европейския парламент от България, президент и вицепрезидент на републиката и местни избори.Промените включват още към съдебния съвет да се създаде съвет за партньорство. Той ще се състои от трима изборни членове, които ще бъдат определени от пленума, както и представители на съсловните организации. Органът ще бъде нещо като синдикат - ще осъществява диалог по всички въпроси, свързани с професионалните интереси на съдиите, прокурорите и следователите.", "date": "2017.07.05", "title": "Управляващите предлагат кариерен бонус за съдебния съвет и блокират финансирането на съсловните организации"}
{"url": "http://www.dnevnik.bg/bulgaria/2017/07/05/3001572_sudut_ne_razreshi_na_valentin_dimitrov_-_valyo_toploto/", "text": "Софийският градски съд не разреши на Валентин Димитров, известен като Вальо Топлото, да излезе предсрочно от затвора. Той е в затвора от година и седем месеца.Според съдия Величка Цанова, въпреки че са налице формалните предпоставки Димитров да излезе от затвора, няма данни той да се е превъзпитал.Димитров е в затвора от 2015 г., след като получи ефективна присъда от три години за безстопанственост. Той вече беше оправдан преди около година по делото за валутни престъпления. В момента той е обвинен по делото за пране на пари в размер на 12 млн. лв., като не е платил около 2 млн. данъци.Пред съда Димитров се защитаваше сам. Той изтъкна, че в затвора работи и участва във всички спортни и културни занимания. За година и седем месеца той е спечелил 3 награди, сред тях и за най-добра великденска картичка, съобщи \"Нова телевизия\".Прокуратурата също беше срещу предсрочното освобождаване на Димитров. В становище на говорителя на главния прокурор Румяна Арнаудова се казва, че въпреки наградите липсва реално поправяне на бившия директор на \"Топлофикация\" и той трябва да изтърпи наказанието си до последния ден.", "date": "2017.07.05", "title": "Съдът не разреши на Валентин Димитров - Вальо Топлото, да излезе предсрочно от затвора"}
{"url": "http://www.dnevnik.bg/biznes/2017/07/05/3001502_s_5_poveche_noshtuvki_ot_bulgari_se_ochakvat_po/", "text": "Прогнозите на Министерството на туризма за това лято са, че нощувките от български туристи ще се увеличат с 2-5% спрямо предходното лято, когато те са били общо 5 млн. Това заяви в сутрешния блок на БНТ ресорният министър Николина Ангелкова.Тя посочи, че продължава кампанията по насърчаване на българите да почиват тук. Част от това е надграждането на създадените през миналата година 8 културно-исторически маршрута, посещаемостта на които се е увеличила между 10 и 40%. Тя даде пример с крепостта Бегликташ край Приморско, включена в един от тези маршрути, където посещаемостта се е вдигнала двойно. Сега министерството работело по 52 легенди за България, за които ще бъдат направени и видеоклипове.От думите на Ангелкова се разбра, че министерството  за ръста на чуждите туристи като тя вече е 7-10%. Преди се говореше за 10% и нагоре, въпреки че  този оптимизъм.През миналата година по официални данни общо 8 млн. туристи са посетили България. И това лято се очаква най-голямата група посетители да бъдат от Германия, като по официална прогноза се очаква те да са с 15-29% повече от миналото лято, сериозни ръстове се очакват и при гостите от Чехия и Полша.Заявените полети на морските летища са с 5-10% повече. \"Доста силен сезон очакваме\", обобщи министърът.През октомври се подготвя международен конгрес по здравен туризъм в София, с което се залага на развитието и на този сегмент в България.Ангелкова съобщи още, че предстои плажовете в България да се структурират в четири групи, като за всяка от тях ще има отделна методология за концесионирането, от която в крайна сметка ще зависи цената на плажните принадлежности.", "date": "2017.07.05", "title": "С 5% повече нощувки от българи се очакват по Черноморието това лято"}
{"url": "http://www.dnevnik.bg/sport/2017/07/05/3001606_mesi_shte_udulji_dogovora_si_s_barselona_do_2021_g/", "text": "Лионел Меси се е разбрал с \"Барселона\" за подновяването на договора си. Каталунците обявиха, че аржентинският нападател ще остане в клуба до 2021 г.Според медиите в Испания клаузата му за откупуване е 300 млн. евро.\"Сделката ще бъде подписана в идните седмици, когато Меси се завърне в отбора за предсезонната подготовка\", обявиха от \"Барселона\". С това се слага край на спекулациите около бъдещето на играча, породени от продължителните преговори за подновяването на договора.\"Клубът е много щастлив както от преподписването, така и заради отдадеността на Меси - най-добрият играч в историята, чиято кариера премина изцяло в \"Барселона\" и който изведе отбора до ера на изключителен успех\", заявяват каталунците.Те припомнят, че аржентинецът е дошъл в клуба през 2000 г., когато е бил на 13. Меси дебютира в мъжкия отбор на 16 години в приятелска среща с \"Порто\". Първият му официален мач е в дербито с \"Еспаньол\" година по-късно, а малко след това идва и първият му гол - срещу \"Албасете\" на \"Камп ноу\".\"Останалото е история. След това Лео Меси счупи всички рекорди и се превърна в най-великия играч в света\", допълват от \"Барселона\".Аржентинецът, който наскоро навърши 30 години, има 507 гола в 583 мача. Той е и най-резултатният футболист в историята на клуба, като държи и рекорда в Примера дивисион (349 гола).\"Но той няма да спре дотук - аржентинецът е в един от най-добрите моменти в кариерата си и все още има много какво да даде. Това е музика за ушите на привържениците на \"Барселона\", които ще продължат да се наслаждават на величието му поне още четири години\", се казва още в изявлението на \"Барселона\".Твърденията са, че след подновяването на договора Меси вече ще получава по 30 млн. евро годишно.Аржентинецът е петкратен носител на \"Златната топка\". Осем пъти е ставал шампион на Испания и четири пъти е печелил Шампионската лига. Пет пъти е взимал Купата на краля, седем пъти Суперкупата на Испания и по три пъти Суперкупата на Европа и световната клубна титла.Единственото, което липсва в богатата кариера на нападателя, е успех с националния отбор. Той игра финал с Аржентина на световното в Бразилия и след това срещу Чили в Копа Америка, но и в двата случая със съотборниците му не можаха да стъпят на върха. След загубата от Чили той дори обяви оттеглянето си от националния отбор, но впоследствие размисли.", "date": "2017.07.05", "title": "Меси ще удължи договора си с \"Барселона\" до 2021 г."}
{"url": "http://www.dnevnik.bg/zdrave/2017/07/05/3001603_i_pri_mujete_tiktaka_biologichen_chasovnik_otkriha/", "text": "Широко известен факт е, че шансът на една жена да зачене дете започва да намалява рязко около 35-ата година, както е известно и, че мъжете не бързат с бащинството, защото техният капацитет уж не намалява. Изследванията за плодовитостта са толкова концентрирани върху жените, че са пропуснали да предупредят другия пол, че също има биологичен часовник, който може да се окаже спънка, когато най-после се решат на семейство, пише \"Гардиън\".Ново проучване на учени от Медицинския институт на Харвард доказва, че способността на двойката да създаде нов живот е обвързана както с възрастта на жената, така и с тази на мъжа. Досега твърдо се вярваше, че водещият фактор е само възрастта на жената, но нека не ви заблуждават житейските истории на множество рок звезди, защото и възрастта на мъжа трябва да се има предвид, казва ръководителят на изследването Лора Додж.Додж и екипът й анализирали медицинските данни за над 19 хиляди ин витро процедури в клиниките в Бостън за периода от 2000 до 2014 г. Поделили и жените и мъжете в четири групи - под 30, от 30 до 35, от 35 до 40 и от 40 до 42, като за мъжете добавили и пета група - над 42. Голяма част от двойките преминали през няколко процедури, някои и по шест.Съпоставката между групите и различните възрастови комбинации между тях показаи няколко отчетливи закономерности - на първо място, това че при жените над 40 години успехът на процедурата бил най-малък независимо от възрастта на партньора. Но в останалите случаи тя имала значение.При жените под 30 и до 35 е измерен 73% успех за зачеване и раждане на дете, но . За същите групи на млади жени с добри шансове, успехът на ин витро процедурите бил с почти една трета по-малък - 46%, ако партньорът им попада в групата от 40-42 и над 42 години.Друг извод показал, че възрастта на партньора няма значение, когато е същата като на жената, обаче пък  успеваемостта на изкуственото оплождане се оказала по-висока. Малко над половината (54%) от жените от 35 до 40 години с партньор във възрастта между 30 и 35 родили бебета, докато ако мъжете били под 30, шансовете на същата група жени скочили на 70%.Учените от Харвард вярват, че изследването им ще помогне за по-разумно семейно планиране и дори насоки срещу демографските кризи в развития свят, защото доказва на мъжете, че и при тях репродуктивното време е ограничено и не трябва да отлагат прекалено дълго. Новата информация ще помогне психологически и на жените, защото сега те са главните виновници, ако мечтата за деца не се сбъдва, допълват от Харвард.", "date": "2017.07.05", "title": "И при мъжете тиктака биологичен часовник, откриха учени от Харвард"}
{"url": "http://www.dnevnik.bg/bulgaria/2017/07/05/3001645_raste_broiat_na_ranenite_pri_verijnata_katastrofa_na/", "text": "Ранените при са най-малко 31 души. От тях двама са в по-тежко състояние и с опасност за живота. Загинали при инцидента няма, като в него са участвали около 40 превозни средства.Ранените са настанени в пет столични болници. 14 от тях са приети в УМБАЛ \"Св. Анна\". Сред тях има мъж и жена с черепно-мозъчна травма. Седем души са настанени в \"Пирогов\". Двама от тях са 16-годишна майка и 2-годишното ѝ дете, като и двамата са с черепно-мозъчна травми.В спешното отделение на УМБАЛ \"Царица Йоанна\" (ИСУЛ) са приети четирима пациенти с единични и множествени травми. В \"Софиямед\" пък е оказана медицинска помощ също на четирима пострадали – мъж на 36 г. с счупване на подбедрицата и лека черепна фрактура и 29-годишна жена с шийна травма. В \"Аджибадем сити клиник МБАЛ Токуда\" са приети двама пациенти с фрактури.Катастрофата стана малко преди 6 ч. тази сутрин. Все още няма официална информация каква е причината за нея, но от Агенция \"Пътна инфраструктура\" (АПИ) и МВР са единодушни, че най-вероятно става въпрос за намалена видимост заради гъстата мъгла, която е имало в района по това време.Главният секретар на МВР Младен Маринов уточни, че освен мъглата по пътя е имало и дим от горящо в близост сметище. Изпълнителният директор на АПИ Дончо Атанасов директно обвини дима за катастрофата.\"Розата на ветровете е била в обратна посока. В един хубав момент се обръща обратно и буквално за минути магистралата остава задимена с нулева видимост и започват верижни катастрофи\", заяви той пред БНТ.Движението по магистралата беше затворено и в двете посоки около 7:30 ч. Това доведе до километрично задръстване на аутобана. Екипи на КАТ бяха изпратени на мястото на инцидента, за да контролират движението, като обходният маршрут е през пътен възел Мухово.Малко преди 11 ч. движението по \"Тракия\" беше частично пуснато, като превозните средства в посока София бяха пренасочени в платното за Бургас при Ихтиман. Трафикът се насочва отново в платното за София при пътен възел Ихтиман, като от АПИ уточняват, че това се прави с цел облекчаване движението към столицата.Около 14 ч. движението започна да се осъществява двупосочно в платното в посока Бургас.", "date": "2017.07.05", "title": "Расте броят на ранените при верижната катастрофа на \"Тракия\", движението е пуснато частично"}
{"url": "http://www.dnevnik.bg/citat_na_deniia/2017/07/05/3001671_citat_na_denia_izharchihme_milioni_suzdadohme/", "text": "Това заяви от парламентарната трибуна народният представител от ГЕРБ Вежди Рашидов, цитиран от агенция \"Фокус\", по време на дебатите по Административния мониторингов доклад за 2016 г. по изпълнението на Националната стратегия на България за интегриране на ромите (2012-2020).По думите му всички трябва да бъдат равни пред закона. \"Ако това го направим, няма начин да не се интегрират\", коментира още Рашидов.", "date": "2017.07.05", "title": "Цитат на деня: Изхарчихме милиони, създадохме циганските барони и още не се интегрира това малцинство"}
{"url": "http://www.dnevnik.bg/sviat/2017/07/05/3001591_ricarite_sreshtu_kralicata_ili_razvali_li_se_magiiata/", "text": "Националната дирекция за борба с корупцията (DNA) преминава в момента през най-трудния си период от 2005 г. насам. Тогава започна превръщането на институцията от една беззъба спрямо белите якички от висшата политика прокуратура в едно . На практика в продължение на 12 години стените на тази същинска крепост бяха обсаждани отвън от кохорти от обвинени политици или безскрупулни наемници, които се надяваха да съборят зидовете й и да вземат прокурорите за заложници. За щастие, стените удържаха за ужас на враговете.От тези 12 години един съществен интервал от време крепостта DNA беше ръководена от . Но годините на силен, директен и постоянен натиск оставиха дълбоки следи. Нямаше и как да бъде иначе. Кьовеши беше засегната по очевиден начин. Колкото и неприятно е да установим това, годините на физическо и психическо изхабяване оставиха своя отпечатък върху шефката на DNA.Лаура  започна да страда от синдрома на обсадената крепост. Ръководителката на DNA започна да вижда опасности навсякъде, да прави грешки често и ако параноята й не бъде държана под контрол, рискува да разруши всичко, което беше изградено в областта на антикорупционната борба. Паралелно в общественото мнение, което подкрепя правосъдието, започна процесът на разваляне на магията на DNA. По-малко светлото лице на нещата започна да се показва все по-ясно.Това е най-тежката криза, през която минава DNA, защото вътре в крепостта Рицарите започнаха да се борят срещу Кралицата. Спорен запис с Лаура Кьовеши, изтекъл в пресата, взриви DNA отвътре. Няма да се спирам на съдържанието на записа, макар че има неща, които може да бъдат обсъдени. Това вече беше направено на много места и съм убеден, че вече сте си създали мнение. Също толкова важно ми се струва да анализираме поведението на г-жа Кьовеши. \"Имаме предател между нас!\", извика тя. И подобно на един Ирод, който изби всички младенци до 2 години, за да убие Исус Христос, защото се боеше, че ще го свали от власт, Кьовеши започна да \"избива\" прокурорите. Извика подчинените си да ги измъчва с детектора на лъжата, за да разбере кой я е предал.Мнозина отказаха. И с право. Тестът с полиграф би ги превърнал в предполагаеми престъпници, би накърнил авторитета им, с който разследват корумпираните. Отказаха и защото тестът с полиграф не е доказателство в съда, освен това не им е много ясно защо са третирани като престъпници.Три от фигурите, които имат тежест в DNA, застанаха срещу Кьовеши. Прокурорите Дору Цулуш, Михаела Морару Йорга и Думитру Марин от Втори отдел, с най-добрите резултати в DNA, сезираха Висшия съвет на магистратурата във връзка с начина, по който протича разследването, поръчано от Кьовеши. Тъй като прокурорите Цулуш и Йорга са смятани за хора на Даниел Морар, предишния ръководител на DNA, с когото Кьовеши има по-стар конфликт, тя реагира по не особено прозорлив начин: поиска от Висшия съвет на магистратурата отстраняването им от длъжност. Отново игра на власт. Освен това Кьовеши изпрати на прокурорите от DNA един имейл, в който, без да има никакво доказателство срещу тях, ги определи като \"престъпници\", \"клеветници\" и \"страхливци\".Нещата се влошиха, някои прокурори, подразнени от начина, по който са третирани от Кьовеши, поискаха да си тръгнат от DNA, процесът на отслабване на DNA се ускори. Защо? Защото Лаура Кьовеши показва една от класическите патологии на властта. Защото не е само физическото и психическо изхабяване. Има още и зависимост от \"играта\", опиянение от властта, по-точно чувството за всемогъщество. Разбрахме това от записите с шефката на DNA, които се появиха в пресата. Разбрахме, че Кьовеши е започнала да възприема делата като средства за игра на шах с политиците или важните държавни институции.\"Конституционният съд даде неблагоприятно решение, да арестуваме един министър. Ако се постараем, може дори и премиера, защото знам със сигурност, че е подписал еди какви си договори за реституция на имоти. Да направим всичко, за да демонстрираме на обществеността и на тези, които излязоха на улицата след постановление 13, че устояваме. С всякакви средства.\"Горе-долу така мисли г-жа Кьовеши. За нея антикорупцията вече не е деперсонализиран, безпристрастен въпрос, а война, в която противниците са известни.Проблемът е, че тези неща могат да сринат една институция, която постигаше добри резултати във времето. И благодарение на Лаура Кьовеши. Следователно, това е недопустимо. Не знам как ще бъде спрян този саморазрушителен процес. Опасявам се, че напускането на г-жа Кьовеши няма да реши проблема.Социалдемократическата партия предлага заместник и това може да означава край на борбата срещу корупцията. Същевременно, не можем да се залъгваме, не можем да се правим, че DNA е безпогрешна институция. Защото резултатът ще бъде същият. /БТА", "date": "2017.07.05", "title": "\"Рицарите срещу кралицата\", или развали ли се магията на румънската борба с корупцията"}
{"url": "http://www.dnevnik.bg/evropa/zemedelie/2017/07/05/3001581_firmi_za_hrani_mogat_da_se_vkljuchat_v_evropeiski/", "text": "                        10 юли е крайният срок, в който български компании и организации от земеделския и хранителния сектор могат да кандидатстват за участие в търговските мисии на европейския комисар по земеделие Фил Хоган в Саудитска Арабия и Иран, които ще се проведат през ноември. Поканени за участие в делегациите са представители на фирми от различни сектори в земеделието и хранителната индустрия, както и на организации в сектора като приоритет ще се дава на онези от тях, които имат опит и интерес към халал (храни, които са допустими за консумация според мюсюлманската традиция).Първото търговско посещение ще се проведе в периода между 7 и 10 ноември в Саудитска Арабия, която е шестият най-голям пазар за европейска продукция. Предвидени са срещи на високо ниво, бизнес срещи, двустранни форуми. Приоритетно в тази делегация могат да се включат компании и организации от секторите птицевъдство, производство на млечни продукти, говеждо месо, зехтин, пресни и замразени плодове и зеленчуци, хлебни, сладкарски и шоколадови изделия, зърнени храни и фуражи.Комисарят Фил Хоган и водена от него делегация се предвижда да посети и Иран в периода между 10 и 12 ноември. В тази визита могат да участват фирми и организации от секторите производство и търговия с млечни продукти, месо (по-специално говеждо), зехтин, зърнени храни, фуражи, маслодайни семена и генетични материали с растителен и животински произход.Компаниите и организациите, които желаят да се включат в посещенията, могат да изпратят само по един представител в официалната делегация, което му осигурява достъп до всички събития. Други придружаващи лица могат да участват в групата, но е възможно да им бъде отказан достъп до част от предвидените по програмата мероприятия. Разходите за пътуване и настаняване са за сметка на самия участник.Посещенията в Саудитска Арабия и Иран са част от инициатива на дирекцията по земеделие към ЕК за представянето на европейските продукти на външни пазари и засилването на експорта. От 2016 г. насам подобни търговски мисии са провеждани в Канада, Сингапур, Виетнам и Индонезия.Според данните на дирекция \"Земеделие\" към ЕК през февруари износът на земеделски и хранителни стоки от ЕС към трети страни е бил за 10.7 млрд. евро, което е ръст от 1.2% на годишна база. Най-големите пазари са САЩ, Китай, Швейцария, Япония и Русия, където обаче има забрана за внос на някои продукти.", "date": "2017.07.05", "title": "Фирми за храни могат да се включат в европейски търговски посещения в Иран и Саудитска Арабия"}
{"url": "http://www.dnevnik.bg/biznes/2017/07/05/3001567_britanska_konsultantska_kompaniia_prouchva_pazara_v/", "text": "От началото на годината в България е започнало изпълнението на проекти на обща стойност над 3 млн. лв. в областта на информационните и комуникационните технологии и аутсорсинг сектора. В тях са разкрити над 400 нови работни места. Това съобщиха от Министерството на икономиката след срещата на заместник-министъра на икономиката Александър Манолев с представители на The Independent Advisory Network - една от най-големите британски консултантски групи.Нейни представители са в България за проучване на сектора на информационните и комуникационни технологии и аутсорсинга.\"ИКТ и аутсорсингът са сред най-бързо развиващите се сектори на българската икономика, които през последните години отбелязват устойчив ръст\", каза зам.-министър Манолев, цитиран от пресцентъра.По думите му от 2013 г. досега са започнали проекти по Закона за насърчаване на инвестициите в тази област на обща стойност близо 20 млн. лв., които разкриват 2700 работни места.\"Основен приоритет за правителството е намаляване на административната и финансова тежест за бизнеса, което в някои случаи също се явява преграда пред чуждите капитали\", подчерта Александър Манолев. Представителите на британската консултантска група са подчертали, че има конкретен интерес от техни клиенти да изнесат част от дейността си в региона. Целта на посещението е проучвателна, тъй като България има редица предимства – географско положение, достъп до единния европейски пазар, значителни традиции в сектора и др.Бизнесът оценява високо и квалификацията на заетите в сектора. Наличието на големи чуждестранни компании, които вече оперират в този сектор у нас, също било отчетено като предимство.В срещата са участвали и представители на бизнеса от компаниите \"Булпрос\", \"Скейл фокус\", \"Куестърс България\" и EHS Consulting.", "date": "2017.07.05", "title": "Британска консултантска компания проучва пазара в България"}
{"url": "http://www.dnevnik.bg/bulgaria/2017/07/05/3001679_jurist_finansist_i_dvama_psiholozi_poluchiha/", "text": "Общо 32 хиляди лева бяха събрани и след това раздадени в  на сдружение \"Тук-Там\". Вместо трима стипендианти, , организацията избра четирима, които ще получат финансова подкрепа за следването си в магистърски програми в престижни чуждестранни университети, но със задължението след това да се върнат и да се развиват в България.Фонда \"Иди, учи и се върни\" беше основан миналата година по модела на възрожденците - с дарения от частни лица и фирми да се изпращат хора за обучение в чужбина и да се връщат после, за да обогатяват родината със знанията си. В инициативата тази година се включи и националният превозвач \"България Ер\", който предоставил двупосочни билети за част от стипендиантите.Две стипендии по 10 хил. лв. получават Дениза Георгиева и Лилия Чобанова. Дениза ще учи психология в College of New York и иска да продължи да помага на лица в неравностойно положение, с което се занимава и в момента. Лилия пък вярва, че в България има потенциал за иновации на финансовия пазар и иска да се развива в сферата на инвестициите и капиталовия пазар, след като се върне от Babson College, САЩ.Още две стипендии по 6000 лева и самолетни билети получават Савина Алексиева и Виктория Попова. Савина иска да бъде прокурор, и вярва, че един ден може да бъде министър на правосъдието - ще следва европейско право в Ротердам. Виктория мечтае да се занимава с обучение и развитие на персонал в български компании и да преподава. Сега заминава, за да учи трудова и организационна психология в Маастрихт.Сред дарителите тази година са над 100 човека и две компании. Амбицията на организаторите от сдуржението на българите с опит от чужбина \"Тук-Там\" е кампанията да се превърне в традиция.", "date": "2017.07.05", "title": "Юрист, финансист и двама психолози получиха стипендиите от фонда \"Иди, учи и се върни\""}
{"url": "http://www.dnevnik.bg/sport/2017/07/05/3001570_cska_-_sofiia_shte_produlji_dogovora_si_s_mtel/", "text": "\"ЦСКА - София\" ще поднови договора с генералния си спонсор \"Мтел\". Двете страни ще се обвържат за още един сезон.\"Успешното ни партньорство стана на една година. Голямата новина обаче е, че то ще продължи и през следващия сезон\", се казва в съобщението, с което се обявява предстоящото събитие по представянето на договора.Преди година клубът, ръководен от Гриша Ганчев, . След това беше подписан .\"Мтел\" използва най-видимата позиция на екипите на футболистите. Освен това компанията е брандирала части от \"Българска армия\" и провежда игри с привържениците по време на почивката на домакинските мачове.", "date": "2017.07.05", "title": "\"ЦСКА - София\" ще продължи договора си с \"Мтел\""}
{"url": "http://www.dnevnik.bg/politika/2017/07/05/3001660_parlamentut_prekrati_mandata_na_glinka_komitov_kato/", "text": "Парламентът прекрати днес мандата на Глинка Комитов като управител на Националната здравноосигурителна каса (НЗОК). Решението бе взето с 88 гласа \"за\" и 67 \"въздържал се\". До един месец трябва да бъде избран нов управител на здравната каса.До прекратяването на мандата на Комитов се стигна, след като на 29 юни в деловодството на Народното събрание е била внесена оставка, подписана от него. \"Дневник\" обаче научи, че . Днес Комитов също не дойде в Народното събрание, макар че от парламентарната група на \"БСП за България\" настояха той да бъде извикан и допуснат в зала. \"Който го предлага, да му се обади\", обяви председателят на парламента Димитър Главчев (ГЕРБ), след като бе прието решение шефът на НЗОК да бъде допуснат в зала.\"ГЕРБ да обясни какви са мотивите за оставката, тъй като той е ваше назначение. Иначе оставам с впечатлението, че карате всеки предварително да си подпише оставката\", попита депутатът от \"БСП за България\" Иван Ибришимов. По думите му от участието на Комитов на последното заседание на парламентарната комисия по здравеопазване не личало, че той ще подава оставка.Социалистите предположиха, че Комитов е поискал прекратяване на мандата си, тъй като зад него не стояла политическа воля за реформа в здравеопазването. \"Дано министърът не е следващият\", каза депутатът от \"БСП за България\" Георги Йорданов. Според него Глинка Комитов бил един от последните мохикани на българското здравеопазване, който на два пъти предлагал отлагане на въвеждане на лимитите за болниците.От ДПС обявиха, че са нужни законови промени, тъй като управителят на здравната каса бил заложник на надзорния й съвет. \"Не е ясно кой управлява касата. Дано и това да не са част от личните мотиви на Комитов да си подаде оставка\", каза зам.-председателят на парламента Нигяр Джафер (ДПС).От ГЕРБ не взеха думата нито веднъж по време на дебата. В петък от партията мандатоносител обявиха, че Комитов е подписал оставката си.Днес Главчев се опита да обясни, че дебатът е за \"един морален акт на Комитов\", а не за проблемите на здравната каса, но председателят на здравната комисия Даниела Дариткова (ГЕРБ) поиска удължаване на времето за дебат, защото можело да се чуят някои важни решения. Единствена думата взе Валентина Найденова от \"БСП за България\", която обяви, че е нужна промяна и социалистите са дошли да я направят, а не само да вземат заплати.", "date": "2017.07.05", "title": "Парламентът прекрати мандата на Глинка Комитов като управител на здравната каса"}
{"url": "http://www.dnevnik.bg/bulgaria/2017/07/05/3001619_nov_sjujet_v_sluchaia_s_dushterite_na_zam_glavniia/", "text": "Обвинените за побоя над дъщерите на зам. главния мюфтия Бирали Бирали момичета твърдят, че не те са започнали сбиването и са били провокирани. Двете момичета – на 15 и 16 г., , след като миналата седмица Бирали разказа в ефира на \"Нова телевизия\", че те са нападнали дъщерите и съпругата му заради облеклото им.Първо двете момичета разказаха своята версия в предаването \"Господари на ефира\" - в онзи ден минали покрай забрадена жена с две момичета, които започнали да ги оглеждат, да се смеят и да им подвикват на техния език. Момичетата казаха, че се се обърнали и ги попитали дали има проблем. \"След което едното момиче тръгна към нас и удари моята приятелка. Жената и по-малкото момиче започнаха да ме дърпат, да ме блъскат\", разказа едното момиче. По думите им впоследствие дошъл и зам. главният мюфтия и ги заплашил с думите \"Ако докоснеш някой от семейството ми още един път, аз лично ще се саморазправя с теб.\"Днес родителите им разказаха в сутрешния блок на \"Нова телевизия\", че едното е с разбита уста, а другото е със синини и имат медицинско свидетелство. Добавиха, че при спречкването едното момиче е било облечено с къси панталонки и тениска, а другото с клин и тениска.\"Дъщерите са били агресивните, те са се подиграли на нашите деца, те са тръгнали към нашите деца\", разказа майката на едното момиче, представена само с малкото ѝ име Юлия. По думите ѝ след задържането на момичетата полицаите са ѝ казали, че.Родителите посочиха, че не са виждали записа, но предположиха, че в бъдеще ще го видят.\"Този господин се опитва да направи това, което е известно – най-добрата отбрана е нападението\", каза бащата на другото момиче Веселин. \"Като свещеник, който би трябвало да проявява разбиране, съчувствие и т.н., можеше не да се прави на медийна звезда, да каже: Хубаво, сгрешихме и двете страни, нека се опитаме да намерим някакво помирение, да се разберем помежду си, не да разбунва духовете. Въпреки че се прави на миротворец, той по този начин всява етническо напрежение\", смята той.Междувременно днес зам.-председателят на ВМРО и евродепутатза изказване на Бирали Бирали с насаждане на заплахи. В неделя пред предаването на Би Ти Ви \"120 минути\" Бирали заяви, че е въпрос на време някой мюсюлманин да изпусне нервите си.\"Днес примерно се случило с една жена, утре се случва с друга жена, на следващия път някои от мюсюлманите няма да се сдържат и мога да ви кажа много отговорно, защото в момента мюсюлманите са много притеснени,Там вече нещата не могат да се удържат, повярвайте ми\", заяви зам. главният мюфтия.Заради изказването му Джамбазки призова главния прокурор да предприеме всички законови мерки и да разпореди проверка. Според него с изказването си Бирали насажда заплахи и разделение на религиозна основа.Освен това той е изпратил писмо до Главното мюфтийство, в което пита главния мюфтия Мустафа Хаджи застава ли зад думите и действията на заместника си и има ли готовност да подаде оставка, ако историята с нападението над дъщерите на Бирали се окаже невярна. Джамбазки задава и на зам. главния мюфтия въпроса готов ли е да се оттегли, ако се окаже, че е отправил в ефир неверни твърдения.", "date": "2017.07.05", "title": "Нов сюжет в случая с дъщерите на зам. главния мюфтия: обвинените казаха, че са били нападнати"}
{"url": "http://www.dnevnik.bg/politika/2017/07/05/3001726_ciganite_shte_stanat_kapsul-detonator_ili_kak/", "text": "Парламентът одобри \"Административен мониторингов доклад за 2016 г. за изпълнението на Националната стратегия на Република България за интегриране на ромите (2012-2020)\", внесен от правителството. От одобряването или отхвърлянето на документа нямаше да последва нищо, но всички парламентарни групи проведоха няколкочасов дебат по темата за интеграцията.Георги Гьоков (БСП) каза, че от работата по националната стратегия за интегриране на ромите няма резултат и с доклада се въвежда в заблуждение обществото, че се прави нещо.Маноил Манев (ГЕРБ) смята, че на част от политическите партии в България им трябва точно такава ромска общност, каквато имаме в момента –на тази държава. Това се доказвало с резултатите от изборите в секциите в ромските райони. Той каза още, че ако няма върховенство на закона, няма да има и интеграция.Иво Христо (БСП) заяви, че преди 25-30 години това малцинство било интегрирано в България, а след това тези хора са изхвърлени от реформиращата се икономика. Оттам тръгват всичките проблеми, смята Христов. Той добави, че \"Столипиново\" е най-голямото гето в страната, а може би и в Европа, и в него се намира огнището на ислямския фундаментализъм в България.Така както албанците бяха капсул-детонатор за взривяване на Югославия\", каза Христов.Юлиян Ангелов (\"Обединени патриоти\") обвини БСП като наследник на БКП, че от 100 000 за 45 г. са увеличили ромите до 600 000 с умишлено разселване из селата. Съпартиецът му Станислав Станилов каза, че познава цигани, които не крадат, но проблемът е в това, че циганите са социални номади. \"Номад е този, който не влага нищо в околния свят, само ползва благата\", обясни Станилов. Според него думата \"интеграция\" трябва да се забрави, а целта трябва да е създаването на поносима среда.Един ден тези огромни групи ще тръгнат да убиват. От безделие ще творят зло. Ще колят наред, няма да питат кой е българин, кой турчин. Ние спим\", каза още Станилов.Рамадан Аталай (ДПС) каза, че няма как най-големият националист да отговаря за интеграцията на малцинствата за вицепремиера Валери Симеонов.Симеонов му отговори, че не е съгласен с внушението и сравнението му с \"лисицата, която трябва да пази курника\" или палача на тази общност. В тази зала надали има някой, който да е извършил повече за интеграцията на тази общност, каза Симеонов. Той разказа, че в неговите фирми работят десетки представители на \"тази общност\", в НФСБ имало цигани секретари и координатори, а в телевизия СКАТ имало специално предаване. Симеонов даде пример и с европейския шампион по бокс Даниел Асенов, който е възпитаник на клуб \"Априлец\", \"в който поне половината са цигани от ямболските села\". Симеонов е председател и спонсор на клуба.", "date": "2017.07.05", "title": "\"Циганите ще станат капсул-детонатор\", или как парламентът обсъжда интеграцията на ромите"}
{"url": "http://www.dnevnik.bg/sviat/2017/07/05/3001669_sauditska_arabiia_e_glaven_sponsor_na_ekstremizma_vuv/", "text": "Саудитска Арабия оглавява списъка на страни, които с финансовата си дейност подпомагат екстремизма във Великобритания, обяви неправителствената организация Henry Jackson Society в доклада си за чуждестранното финансиране на ислямисткия радикализъм в Обединеното кралство. Организацията очертава \"ясна и задълбочаваща се връзка\" между ислямистки групировки, получили финансиране от чужбина, имами, които проповядват омраза срещу различните, и джихадисти, призоваващи към насилие.Анализът уточнява, че и други страни от Персийския залив, както и Иран, също спонсорират организации, джамии и проповедници, които са били засечени като част от пътя на радикализация на лица, извършили терористични нападения на британска територия. Тя също така предлага изчисления, според които ролята на Рияд в разпространението на уахабизма по света - често водещо до радикализация на мюсюлмани в много държави - се изразява в милиарди долари за последните 30 години.Посолството на Рияд в Лондон категорично отрече твърденията. В изявление саудитската дипломатическа мисия обяви, че страната им вече е била обект на атаки от терористични организации като \"Ал Кайда\" и \"Ислямска държава\", предаде Би Би Си.\"Чуждестранното финансиране за ислямистки екстремизъм във Великобритания идва основно от правителства и свързани с тях фондации в Залива, както и в Иран\", се казва в заключенията на доклада. \"На първо място сред тях е Саудитска Арабия, която от 60-те години на миналия век финансира \"износ\" на уахабизъм за милиони долари в ислямския свят. Това включва и мюсюлмански общности на Запад.\"Твърди се още, че физически лица и фондации в Залива участват в износ на \"нелиберална идеология\", която създава опасни възможности за радикализация във Великобритания. В малко, но регистрирани случаи институции, получили саудитски пари, се управляват директно от Саудитска Арабия, въпреки че в повечето случаи парите просто носят влияние на чуждестранните донори.Връзката между финансирането за уахабитски джамии и ислямски образователни институции се корени във факта, че до тях може да се проследи пътят на редица естремистки проповедници. Друг инструмент за радикализация според доклада е обучението на британски мюсюлмански религиозни лидери в Саудитска Арабия ( и с Халид Масуд, който извърши атаките в \"Уестминстър\" през март.) Има сведения и за \"много\" британци, присъединили се към джихадистки групировки в Ирак и Сирия, чиято радикализация е свързана с институции и проповедници, ползвали външно финансиране.Саудитският уахабизъм e течение в салафизма - строга интерпретация на исляма, която се бори за \"чистотата\" му и запазването му във вида, в който съществува по времето на най-мощната експанзия на халифата през VII-VIII в.Новото изследването обаче ще засили натиска върху властите в Лондон да публикуват собствено изследване за ислямистките групировки във Великобритания. Докладът на вътрешното министерство, поръчан от бившия министър-председател Дейвид Камерън през 2015 г., все още не е завършен според данни на Би Би Си и в. \"Гардиън\". Изследването е било започнато по времето, когато сегашният премиер Тереза Мей е вътрешен министър. Според информация на Би Би Си докладът в момента \"седи на бюрото на Мей\" и е \"в голяма степен готов\", но кабинетът не е склонен да го публикува заради \"неудобството\", в което ще изпадне.Темата е особено чувствителна за управляващите консерватори на Мей, и то не само заради няколкото терористични атаки в Лондон и Манчестър тази година. През последните години опозицията, медиите и правозащитници често критикуват \"Даунинг стрийт\" заради тесните икономически връзки със Саудитска Арабия, особено в търговията с оръжия, и отказа от всякаква критика към Рияд за неспазване на човешките права и отношението към жените.Саудитска Арабия обаче е и най-близкият партньор на Великобритания в търговията и сигурността сред страните в Близкия изток. През април Мей посети Рияд и определи \"историческите\" връзки между двете кралства като важни за икономиките им и борбата с тероризма.Докладът идва във време на напрежение между страните от Персийския залив, след като няколко от тях и Египет обявиха Катар за спонсор на тероризма чрез връзките си с \"Мюсюлмански братя\" и Иран. Зад сходна позиция застана и американският президент Доналд Тръмп, който първо свърза разрива на арабите с Катар с визатата си в Рияд през май, а после открито обвини Доха, че подкрепя тероризма.Първите дипломати на Саудитска Арабия, Обединените арабски емирства, Бахрейн и Египет се събират в сряда, за да обсъдят отговора на Катар , които те оправиха към Доха през юни. Ултиматумът беше условие, за да възстановят дипломатическите връзки с Катар, където обаче управляващите вече обявиха, че не могат да приемат голям част от исканията. Арабските страни трябва да решат дали да  срещу малката държава или да отслабят изолацията ѝ и да ѝ позволят да се върне в Съвета за сътрудничество в Залива (ССЗ), регионалната организация за сигурност.Самият външен министър на Катар няма да е на срещата, а ще коментира ситуацията на пресконференция в Лондон.", "date": "2017.07.05", "title": "Саудитска Арабия е главен спонсор на екстремизма във Великобритания, сочи доклад"}
{"url": "http://www.dnevnik.bg/sviat/2017/07/05/3001737_gaz_nato_i_tri_moreta_zashto_trump_otiva_purvo_v_polsha/", "text": "Президентът на САЩ Доналд Тръмп отива в Полша днес, преди да се отправи към Германия за срещата с Г-20 в Хамбург и към Франция по-късно този месец. Изборът на Тръмп бе донякъде изненадващ, но той има няколко сериозни причини за него.Американските президенти винаги биват посрещани топло във Варшава – перспектива, която се харесва на Тръмп и ще изглежда добре в Америка, сочи Би Би Си. Г-20 ще се изправят пред , а идеята за посещение във Великобритания не бе приета добре от обществеността – до такава степен, че президентът обмисля при премиера Тереза Мей.Управляващите във Варшава \"Право и справедливост\" обаче ще докарат благосклонна публика, пише в. \"Газета виборча\". Целта е да гарантират, че речта на Тръмп на  - символ на съпротивата срещу нацизма - ще мине гладко. виждат себе си като борци срещу либералния елит, доминирал западната политика в последните години. Откакто \"Право и справедливост\" дойде на власт през 2015 г.,  влиза в  – по темата за мигрантите, реформите в  натиска над медиите и  Брюксел прибегна до наказателна процедура срещу Полша, която може да завърши с в Европейския съвет.Опит на властите да прокарат закон, който да наказва със затвор  и да затегне и без това строгите изисквания, нужни за процедурата, доведе до многохилядни протести в страната.Визитата ще позволи на Тръмп да демонстрира, че държавите, които изпълнят целта на НАТО  да бъдат харчени за отбрана, ще бъдат възнаградени. Полша е една от малкото страни членки, които изпълняват това условие.Тръмп ще се включи в  – полско-хърватска инициатива от 2016 г., която събира 12 държави между Балтийско, Адриатическо и Черно море (България сред тях). Тя е част от опита на Полша да придобие имидж на регионален лидер и присъствието на американския президент ще ѝ придаде блясък.Посланието е, че САЩ не държат да работят само със съществуващите сега европейските елити и с радост биха изградили връзки с правителства, които се противопоставят на Брюксел, коментира пред Би Би Си проф. Алекс Шчербак, политолог от Университета в Съсекс.Миналия месец Полша получи първата доставка на  от САЩ. За бизнесмена Тръмп това е печеливша ситуация – Източна Европа трябва да диверсифицира вноса си на енергия, а Белият дом иска да продава газ в чужбина. Републиканците одобряват тази стратегия и в контекста на отношенията с Русия. \"Това подкопава стратегиите на Владимир Путин и други силни мъже, които опитват да използват ключа за осветлението като елемент от стратегическа офанзива\", коментира пред \"Ройтерс\" сенатор Кори Гарднър, който участва в комисията по външни отношения.В много отношения износът на втечнен природен газ е най-опасната за Русия американска политика, отбелязва директорът на варшавския офис на фонда \"Маршал\" Михал Барановски.Срещата на три морета може да даде тласък и на , смята изпълнителният директор на държавата полска компания \"GAZ-System\" Томаш Степиен. \"Политическата подкрепа е изключително важна за такива проекти, с нейна помощ те могат да бъдат осъществени навреме\", коментира той пред агенция \"Ройтерс\".", "date": "2017.07.05", "title": "Газ, НАТО и три морета: защо Тръмп отива първо в Полша"}
{"url": "http://www.dnevnik.bg/biznes/2017/07/05/3001751_evroins_kupuva_portfeil_ot_zastrahovatel_na_piraeus/", "text": "\"Евроинс Румъния\", част от една от водещите застрахователни групи в Югоизточна Европа - \"Евроинс иншурънс груп\" АД, ще придобие портфейла с общозастрахователни полици на румънската ATE Insurance. Тя е собственост на най-голямата банка в Гърция - Piraeus bank, работеща и на българския пазар под името Пиреос банк.Сделката става възможна, след като румънският финансов надзор (ASF) е одобрил сделката на 4 юли, съобщават от дружеството. Двете страни се споразумяха за прехвърлянето на портфейла на 19 януари 2017 г.\"Придобиванията са част от стратегията ни. Застрахователната ни група придоби няколко бизнеса в региона през изминалите години и ще продължи да проучва възможности в това отношение, както на пазарите, на които вече присъства, така и на нови\", коментира Михнеа Тобеску, изпълнителен директор на \"Евроинс Румъния\".В същото време наскоро да се раздели с бизнеса си на Балканите. Цялата група на \"Евроинс\" е сред 13-те застрахователни компании, при които Комисията за финансов надзор установи недостиг на капитал при проведените проверки на състоянието им. Той е попълнен още миналата година, уточниха от дружеството.През 2016 г. \"Евроинс Румъния\" регистрира около 22% ръст на премийния си приход спрямо предходната година до близо 200 млн. евро и 6.5 млн. евро печалба преди данъци, посочват от дружеството. Комбинираната квота на разходите на компанията се понижи до 92%, което е доста под средното за сектора в Румъния равнище (100%). През първото тримесечие на 2017 г. румънското подразделение на застрахователя увеличи премийния си приход с 47% на годишна база до 67 млн. евро. ", "date": "2017.07.05", "title": "\"Евроинс\" купува портфейл от застраховател на Piraeus bank в Румъния"}
{"url": "http://www.dnevnik.bg/sport/2017/07/05/3001600_diskvalifikaciiata_na_sagan_-_spravedlivo_reshenie_ili/", "text": "Едно замахване с лакът и \"Тур дьо Франс\" остана без две от най-големите си звезди. И без възможността да бъдат подобрени два от най-впечатляващите рекорди в историята на най-престижното колоездачно състезание в света. предизвика много тежко падане на Марк Кавендиш, докато двамата спринтираха за победата в етап №4. Словакът беше дисквалифициран, а Изхвърлянето на Саган от Тура предизвика ожесточена дискусия в света на колоезденето. От една страна, действията на звездата на \"Дайменшън дата\" бяха доста некоректни и сериозно застрашаващи здравето на неговия съперник.В случая със сигурност е натежал и фактът, че само километър по-рано Саган предизвика друг инцидент. Световният шампион за 2015 и 2016 г. събори двама състезатели на FDJ, опитвайки да мине между тях, което доведе масово падане. В същото време обаче никой не може да докаже дали петкратният носител на зелената фланелка е действал умишлено при инцидента с Кавендиш, заради който е изхвърлен от Тура. Освен това раздаването на лакти и бутането при мощните финални спринтове, където скоростта на колоездачите е над 70 км/ч, е често срещано явление.Големият проблем е, че съдиите в големите обиколки спазват буквата на правилника твърде избирателно. Десетки са примерите за случаи, когато за едни и същи провинения някои състезатели са отнасяли строги наказания, а други са се разминавали дори без предупреждение.Първоначалната реакция срещу Саган беше изключително остра. Падането доведе до сериозно напрежение в колоната, а един от топ спринтьорите - Андре Грайпел, разкритикува словака и дори заяви: \"Той вече не ми е приятел.\"Спортният директор на \"Дайменшън дата\" Ролф Алдаг беше бесен на Саган. \"Световният колоездачен съюз (UCI) трябва да се вземе в ръце. Това не беше състезателен инцидент и всички го видяха. Знам, че не е лесно да дисквалифицираш световния шампион, но понякога трябва да се взимат и тежки решения\", написа Алдаг в \"Туитър\" веднага след финала.\"Идва ни малко в повече всеки ден (Саган) да прави опасни движения и да блокира останалите\", оплака се и спортният директор на \"Лото Судал\" Марк Сърджант. A британските медии подеха вълната от негодувание и бързо я разнесоха.\"Мисля, че той направи голяма грешка. Това не е първият път. Всеки си мисли, че Саган е недосегаем, но ако това се случи на французин, всички ще искат дисквалификация\", коментира бившият шотландски колоездач и спортен директор Брад Смит, който е анализаторът на \"Евроспорт\" за тазгодишния \"Тур дьо Франс\".Саган първо беше санкциониран с 30-секундно наказание и отнемането на 50 точки от актива му в класирането за зелената фланелка. От \"Дайменшън дата\" обаче подадоха жалба срещу словака и половин час по-късно беше обявено, че световният шампион е дисквалифициран. \"Решихме да отстраним Петер Саган, защото сериозно застраши част от своите колеги му в последните метри на спринта\", обяви президентът на състезателното жури Филип Марлен. Той цитира член 12 от правилника на UCI, според който колоездач, който преднамерено е препречил пътя на \"един от първите десетима състезатели\", подлежи на дисквалификация.\"Tова е спринт. Просто не знаех, че Марк е зад мен. Той дойде от дясната страна, а аз исках да хвана въздушната струя на Демар или Кристоф, не съм сигурен кой беше пред мен. След това нямах време да реагирам, да мина вляво, той се удари в мен и после в оградите\", обясни Саган.По-късно пред хотела на своя отбор той каза: \"Трябва да приема решението на журито, но със сигурност не съм съгласен с него, защото не направих нищо нередно по време на спринта. Много съжалявам, че Марк падна, и се надявам да се възстанови възможно най-бързо. Но както можете да видите, това беше един луд спринт. Няма да е нито първият, нито последният подобен.\"Той подаде жалба срещу дисквалификацията си, но днес тя беше отхвърлена. С това приключиха и шансовете да бъде изравнен рекорда на германеца Ерик Цабел, който спечели зелената фланелка в тура шест поредни пъти между 1996 и 2001 г. Мнозина специалисти и състезатели обаче изразиха категорично несъгласие е дисквалификацията на Саган. А след като страстите се уталожиха, дори хора, които първоначално реагираха много гневно срещу световния шампион, промениха своето мнение. ", "date": "2017.07.05", "title": "Дисквалификацията на Саган - справедливо решение или двоен стандарт"}
{"url": "http://www.dnevnik.bg/pr_sfera/2017/07/05/3001782_akaga_i_ljubo_kirov_s_koncerti_prez_juli/", "text": "И през юли Hacienda Beach ще налага нов стил в нощния живот край морето. Истинска музикална фиеста очаква гостите на Лозенец през този месец. Всеки понеделник може да пробвате музикалните си способности с Игор и Иван и тяхното култова караоке, вторниците ще избухват традиционните черни партита, в четвъртък ще се изявяват популярните БГ изпълнители, петък и събота ще е времето за комерсиалните хаус партита, а в неделя сцената ще е запазена за млади музиканти и известни рок-групи.Този месец най-актуалните диджеи отново ще забавляват посетителите със своите сетове. Зад пулта ще застанат DJ Dimo BG, DJ Mr.K, Dj Vasquez, DJ Chris BG, DJ Andrew, DJ Funkster, DJ Ross и DJ Doncho. На морския бряг със свои концерти ще акостират група \"Акага\" на 16 юли и Любо Киров на 27 юли.На 23 юли на сцената на Hacienda ще се насладим заедно на лятото с невероятният тандем – Steven Achhikor feat DJ Fabrizio Parisi и с най-разтърсващите и танцувални парчета от 80-те. Парти платформата SEX'n'GROOVE ще гостува на 25 юли в компанията на DJ Ross и N.A.S.O. В края на юли малкия плаж в Лозенец ще бъде запазен за горещите диджей партита – на 28 юли DJ MR.K&Andrew и Vera Russo, на 29 юли DJ MR.K&DJ Doncho и на 30 юли DJ Vasquez.Hacienda Beach е първият клуб в България, който работи с най-скъпата звукова система L-acoustics. От няколко години престижната френска компания си партнира с морското заведение.", "date": "2017.07.05", "title": "\"Акага\" и Любо Киров с концерти през юли"}
{"url": "http://www.dnevnik.bg/bulgaria/2017/07/05/3001702_pojarnata_dimut_ot_smetishteto_ne_e_osnovnata_prichina/", "text": "Димът от горящото сметище край Ихтиман не е основната причина за намалената видимост на магистрала \"Тракия\", довела до . Това каза пред \"Дневник\" говорителят на главната дирекция \"Пожарна безопасност и защита на населението\" Валентин Кръстев.\"Имало е дим и от сметището, но това не е основната причина за намалената видимост по магистралата. Повече от четири-пет дни има пожар\", посочи той.По думите му.\", специализирана техника не може да навлезе в дълбочина поради рискове за нея. Екипите работят на ръка - облива се с вода, обръщат се боклуците, за да може да се изгасят навсякъде пламъците. Никой не може да каже докога ще тлее огънят, защото той тлее, не гори\", обясни Кръстев.В момента четири екипа на пожарната работят на място. Не е известна и причината за възпламеняването. \"Обикновено причините са свързани със спецификите на гниене на продуктите, които се изхвърлят в едно сметище. При определена температура те се възпламеняват. Там има гуми, пластмаса - всичко. Това е сметище от смесен тип. Има какво да тлее с дни\", добави говорителят на пожарната.След катастрофата имаше разнопосочни съобщения дали районът е бил задимен заради пожара на сметището, или е имало мъгла. Синоптикът от Националния институт по метеорология и хидрология при БАН Мартин Славчев каза пред агенция \"Фокус\", че \"е безкрайно нехарактерно за този период на годината и за тази синоптична обстановка\" в района да има мъгли. \"На спътниковите снимки мъгла не се вижда\", каза той но и посочи, че в района няма станция и не може да се потвърди или отрече дали тази сутрин е имало мъгла. Ранените при са най-малко 26 души. От тях двама са в по-тежко състояние и с опасност за живота. Загинали при инцидента няма, като в него са участвали около 40 превозни средства. Пострадалите са настанени в пет столични болници. Повече четете .", "date": "2017.07.05", "title": "Пожарната: Димът от сметището не е основната причина за катастрофата на \"Тракия\""}
{"url": "http://www.dnevnik.bg/sviat/2017/07/05/3001778_v_peru_vuzstanoviha_liceto_na_carica_otpredi_1700/", "text": "Тя умира, преди да навърши 30 години, и се смята, че е била владетелка в пустинна долина на древно Перу. Тялото ѝ, покрито със сложни татуировки, е погребано заедно с оръжия и златни артефакти.Известна е като Господарката от Као и тази седмица научна възстановка на лицето ѝ бе демонстрирана в Лима.Реконструкцията е резултат на сътрудничество между археолози и специалисти по 3D принтиране. За основа са използвани структурата на черепа ѝ и етнографски проучвания. Целият проект е отнел 10 месеца, а възстановката ще може да бъде видяна до 16 юли в културното министерство, след което ще бъде пренесена в музей на Ел Брухо.Според министъра на културата Салвадор дел Солар целта е да покажат на света една от най-важните археологически находки в страната и да напомнят на перуанците за богатото им културно наследство.Мумифицираните останки бяха открити през 2005 г. и промениха значителна част от познанията за древното общество на народа моче, живял в долината Чикама около 100-700 година. Преди се смяташе, че това е била патриархална общност, но жената владетел опровергава тази теза. В последвалите години бяха открити още няколко женски мумии с предмети, разкриващи високия им обществен статут.Археолозите смятат, че Господарката от Као е починала от усложнения при раждане, но че иначе е водела здравословен начин на живот. По краката и ръцете ѝ има татуировки на змии, паяци и фантастични мотиви. Наблизо е открит удушен младеж, вероятно в резултат на жертвоприношение, за да има кой да я води към отвъдното.Господарката от Као е илюстрация и за сложните общества, съществували в днешно Перу далеч преди вековете, когато империята на инките доминира в тази част на Андите. Моче са изградили напоителни канали и са известни по света по-скоро с керамиката и златните предмети, откраднати от иманяри от погребенията.", "date": "2017.07.05", "title": "В Перу възстановиха лицето на царица отпреди 1700 години"}
{"url": "http://www.dnevnik.bg/skorost/2017/07/05/3001698_vseki_nov_model_na_volvo_shte_ima_i_elektricheska/", "text": "Всеки нов модел \"Волво\" ще се предлага и с електрически двигател от 2019 година, обявиха от шведската компания. \"Правим това заради клиентите\", коментира президентът и главен изпълнителен директор на концерна Хакан Самуелсон.Според него хората все повече ще търсят електрически автомобили и \"Волво\" отговаря на техните нужди. Електрифицираната гама модели на компанията ще включва изцяло електрически коли, хибриди и зареждащи се от контакта хибриди.Между 2019 и 2021 ще бъдат представени пет такива модела, Три от тях ще са производство на \"Волво\", а другите две на дъщерната им компания \"Полстар\".Плановете на \"Волво карс\" са да продаде над 1 милион електрифицирани автомобила до 2025 година, уточни Самуелсон.Британският вестник \"Гардиън\" припомня, че компанията все още не е произвела изцяло електрическа кола, но вече продава пет хибридни модела, които могат да изминат няколко десетки километра на батерия, преди да се наложи включването на конвенционалния двигател. От \"Грийнпийс\" приветстваха решението и казаха, че другите производители на коли трябва да последват този пример.От \"Волво\" са проумели колко могат да спечелят, ако са сред първите. Ние знаем, че електрическите коли са бъдещето\", заяви представителят на движението Пол Мороцо пред \"Гардиън\". Китайската компания \"Джили\", която притежава \"Волво\" от 2010, вече проявява интереса си към електрическите коли и на други места. Притежавана от нея компания, която произвежда таксита във Великобритания, ще пусне на пазара нова екологична версия на емблематичните лондонски таксита TX5.", "date": "2017.07.05", "title": "Всeки нов модел на \"Волво\" ще има и електрическа версия от 2019 година"}
{"url": "http://www.dnevnik.bg/bulgaria/2017/07/05/3001810_chlenovete_na_sudebniia_suvet_moje_da_poluchat_i_shans/", "text": "Членовете на настоящия състав на Висшия съдебен съвет (ВСС) може да получат и шанс за повишение. Това се разбра от репликите на депутатите в правна комисия, където изненадващо беше предложено проектът за промени в Закона за съдебната власт, изготвен от ГЕРБ и \"Обединени патриоти\", да бъде гласуван на първо четене.Той е бил внесен във вторник в 17.30 ч., а днес от ГЕРБ, ДПС и Патриотите се обединиха около идеята промените, които предвиждат ограничаване на финансирането на съсловните организации и редица други забрани, да бъдат гласувани преди избора на нови членове на съдебния съвет от парламента през есента. Аргументът - иначе ще ги обвинят, че правят промени за следващия състав.Единствено БСП заявиха, че са категорично против, защото не става известно защо трябва да има такова пренатягане. Така беше решено проектът да не бъде разглеждан по-малко от 24 часа след внасянето му.Законът за съдебната власт предвижда, че след приключване на мандата членовете на съдебния съвет се връщат на позицията в съдебната система, която са заемали, преди да станат кадровици. С новия проект се предлага да има възможност връщането да е на същата по ранг позиция в орган на съдебната власт. Днес Емил Димитров-Ревизоро предложи да се гласува връщането да е автоматично на по-висока позиция. Подобно предложение той беше отправил и миналата година при обсъждането на промените в Закона за съдебната власт, но тогава то беше отхвърлено.", "date": "2017.07.05", "title": "Членовете на съдебния съвет може да получат и шанс за повишение"}
{"url": "http://www.dnevnik.bg/bulgaria/2017/07/05/3001739_na_praznika_si_policaite_poiskaha_ot_ministura/", "text": "Ако в сряда по обед сте били в района на храм-паметника \"Александър Невски\", вероятно с едното ухо щяхте да чуете: \"Дайте ни повече пари\", а с другото: \"Дайте ми повече аргументи за това\". Причината е, че навръх професионалния празник на МВР голяма част от полицаите излязоха пред Народното събрание на протест с искане за по-високи заплати, а паралелно с тази проява в близост до \"Александър Невски\" се проведе и парад по повод празника.Пожарникари, облечени във видимо износени и стари униформи, тениски с етикет с надпис \"аргумент\", картонени бели шапки и възгласа \"Време е да спрем да си плащаме за това, че работим в МВР\" - бяха част от детайлите на протеста на полицаите. Той започна с химна, а след това под звуците на \"Едно ченге\" на Слави Трифонов протестиращите клекнаха в минута мълчание за загиналите си колеги.Митингът бе организиран от най-големия полицейски синдикат - Синдикална федерация на служителите на МВР, и подкрепен от други синдикални организации в България като КНСБ, както и полицаи от Румъния и Сърбия. Датата не бе избрана случайно.Освен за по-високи заплати протестиращите настояват за изцяло нов Закон за МВР и за спешни промени в сегашния, които да поправят дисбаланса в заплащането на служителите в системата след последната административна реформа от кабинета \"Борисов 2\".На събитието присъстваха полицаи и пожарникари от цялата страна - Варна, Пловдив, Ямбол, Кюстендил и Габрово. Те държаха плакати с исканията си или призива \"Стига вече толкова\". Според СФСМВР събраните хора били между 3 и 5 хиляди. Председателят на федерацията обяви, че около 10 автобуса с негови колеги не са могли да пристигнат в София заради . Част от тях все пак успяха да се присъединят към протеста, чието начало се отложи с около 40 минути, за да ги изчака.Междувременно на официалното честване на професионалния празник на МВР, което се състоя отстрани на храм-паметника \"Александър Невски\", вътрешният министър отново повтори, че стои зад полицията и ако има аргументи, ще постави искането за увеличение на заплатите в системата на масата на Министерския съвет.По тази причина голяма част от протестиращите пред Народното събрание носеха етикет с надпис \"аргумент\". Такъв се забелязваше и по дрехите на повечето деца, които бяха на протеста с родителите си, както и върху детските им колички., че тази година увеличение на заплатите на полицаите няма да има, но изрази надежда, че възнагражденията ще бъдат повишени през 2018 г.Синдикатите, които говориха на сцената на протеста, пък заявиха, че заплатата им е подигравка и това управляващите трябва да го разберат. \"Износваме стари униформи, сами купуваме компютрите си\", казаха още те и допълниха: \"Тук на площада сме се събрали хиляди аргументи или трябва следващия път да изкараме пак 15 хиляди аргумента, за да ни чуят.\"Износените униформи на пожарникарите, които застанаха в началото на протеста пред сцената, се оказаха дарение от Канада. Те сами премахвали надписите, защото не искали да се казват Томас от Торонто.Иначе протестиращите полицаи не искаха много да разговарят с журналистите, а тези, които го правеха, заговаряха плахо и се изказваха лаконично. Причината бе, че не вярват как медиите ще отразят протеста. \"Внимавай да го отразиш, както е\", предупреждаваха те.\"Какво значение има разстоянието\", отговориха на \"Дневник\" с въпрос пожарникари, които бяха дошли от Варна. Те казаха, че напълно подкрепят исканията на протеста и затова са дошли. След това те посочиха към сцената да слушаме изказванията оттам с намек, че не искат да говорят повече.Протестът по правило беше охраняван. Като охраняващи и протестиращи се здрависваха и поздравяваха, когато засичаха погледите си. Полицай, който охранява, казва, че няма избор, защото е на работа днес. Не иска да отговори на въпроса дали подкрепя протеста, изрича само: \"Нали знаеш как е, на работа съм. Може много да си говорим, но не сега.\" На въпроса иска ли да е на официалното честване на професионалния си празник заявява, че няма избор, като е на работа - \"има колеги за охрана там, ние сме тук\".\"Децата прохождат за една година, а ние не можем вече 27\", казва мъж от Столичната полиция. Той коментира, че положението със заплатите е зле във всички сфери в страната. Същото прозвуча малко по-късно и от сцената - \"знаем, че много хора имат нужда от увеличение на заплатите\". Парите в системата обаче са много малко, коментираха още синдикатите. Представителят на сръбският синдикат обяви, че в западната ни съседка полицаите са протестирали вече четири пъти. Следващата им мярка щяла да бъде блокиране, за да не могат министрите да стигнат до кабинетите си, защото полицаите са понесли най-големия товар на мигрантската и другите кризи.\"На обсъждане не подлежат две неща - увеличение на заплатите тази година и нов закон през следващата. Увеличение тази година, господин министре!\", заяви председателят на СФСМВР. Той обяви, че служителите на МВР или ще преговарят с ръководството, или ще протестират докрай. Извън тези две искания те са готови на обсъждания по другите. Попов каза още, че дават на министъра две седмици да оправи проблемите и на 18 юли излизат отново на протест. Тогава е официалният празник на гражданска защита. Следващото протестно излизане ще е на 14 септември - деня на пожарната, и така на всеки празник, докато постигнем исканията си, обявиха на финал синдикатите.", "date": "2017.07.05", "title": "На празника си полицаите поискаха от министъра увеличение на заплатите, а той от тях - аргументи"}
{"url": "http://www.dnevnik.bg/politika/2017/07/05/3001749_prosvetniiat_ministur_obiavi_goliama_veroiatnost_za/", "text": "Просветният министър Красимир Вълчев обяви, че има \"голяма вероятност\" за загуба на част от еврофондовете за наука. Става въпрос за част от общо , с които се предвижда да бъдат изградени четири центъра за върхови постижения и осем центъра по компетентности.Условието на Брюксел е до края на 2018 г., т.е. за оставащите година и половина, да бъдат усвоени поне 30% от средствата, или над 100 млн. лв., които Европейската комисия (ЕК) да осребри. Това значи, че ако до края на следващата година не бъдат подадени в ЕК фактурите за тези разходи, те ще останат за сметка на националния бюджет. Към момента обаче не е започнало оценяването на подадените 44 проекта за финансиране по тази ос от програмата заради обжалвания на процедурата за избор на международни оценители.Първата процедура бе прекратена през февруари т.г. от служебния образователен министър проф. Николай Денков с мотив, че . Тогава стартира нова процедура - този път за избор на индивидуални оценители, като целта бе до началото на юни т.г. да бъдат сключени договори, за да се спази графикът с оценяването, да се изберат проекти за финансиране, да се започне тяхното изпълнение и да не се стига до загуба на средства. Решението за прекратяване на първата процедура обаче бе обжалвано от един от участниците - италианската фирма \"Прогетти плант\", която е получила най-много точки в конкурса, а на 22 юни Върховният административен съд е постановил, че поръчката трябва да бъде възложена на фирмата, тъй като конкурсът е бил прекратен неправомерно.Днес по време на блиц контрола в образователната комисия в парламента министър Вълчев обяви, че втората процедура е прекратена и ще се сключи договор между министерството и оценителите от \"Прогетти плант\" - решение, което може да бъде обжалвано в 14-дневен срок. \"Загубата на средства зависи от това дали ще има обжалване - графикът е на границата между \"реалистично амбициозен\" и \"нереалистично амбициозен\". Има голяма вероятност да има загуба на средства по първа ос на оперативната програма - зависи от това дали ще има обжалване\", заяви още просветният министър.След , т.е. междинните плащания по програмата са замразени и всичко се финансира от държавния бюджет, в т.ч. и европейските стипендии за студенти. Към момента просветното министерствоне е предоставило актуална информация докъде вървят преговорите с Брюксел за размразяване на средствата.", "date": "2017.07.05", "title": "Просветният министър обяви \"голяма вероятност\" за загуба на част от еврофондовете за наука"}
{"url": "http://www.dnevnik.bg/biznes/2017/07/05/3001825_moriashkiiat_sindikat_zashtiti_sobstvenicite_na/", "text": "Моряшкият синдикат се обяви в защита на собствениците на Български морски флот, след като преди ден , че ще постави въпроса за нарушения на приватизационния договор. Собственици на компанията са братята Кирил и Георги Домусчиеви. Симеонов каза, че ще постави въпроса на заседанието на правителството, проведено във вторник, но след това не се разбра дали това е станало.\"Изявленията в средствата за масова информация на вицепремиера Валери Симеонов относно приватизацията на БМФ е, меко казано, некомпетентна, емоционална и създава погрешна представа за последствията от приватизацията на Параходство БМФ\", пишат в декларация от синдиката, изпратена до медиите.В началото на април 2017 г. Арбитражният съд при Българската търговско-промишлена палата излезе с решение, с което позволи договорът за приватизация на Параходство \"Български морски флот\" (БМФ) да бъде променен. Основното желание на собствениците е да се промени ангажиментът им да поддържат определен тонаж на корабите. Оправданието им е, че има \"стопанска непоносимост\", тъй като корабният бизнес е изпаднал в криза малко след приватизацията на БМФ, писа през май.Искът е срещу Агенцията за приватизация и е от юли миналата година. Арбитражът в състав Валентина Зартова, Станимир Цоцов и Дончо Хрусанов уважава желанието на корабособственика. Държавното ведомство ще трябва и да плати и част от разноските на частната компания по делото в размер на 3.7 млн. лв. И най-вече на собствениците на флота са спестени неустойки от над 55 млн. лв., които иначе би трябвало да се платят през лятото на 2018 г. за неизпълнението на условията по приватизационния договор.Моряшки синдикат декларира, че при тази продължителна криза, ако параходството беше останало държавно, то сега нямаше да съществува, щеше да е фалирало и работните места щяха да са нула.След приватизацията бяха предприети мерки за оздравяване на фирмата в условията на невиждана и безпрецедентна по дълбочина криза и най-ниските в историята на корабоплаването нива на фрахтовия пазар, допълват от синдиката.Те обясняват и че старите кораби са се подменяли с нови по-модерни и ефективни. Средната възраст на корабите от 29 години беше намалена на по-малко от 10 години. Държавата продаде 70% от БМФ за 440 милиона лева, а стойността на активите и корабите само три месеца след приватизацията намаля 10 пъти поради световната криза в корабоплаването, обясняват ситуацията от синдиката.\"Девет години след приватизацията бе построен и купен един цял нов флот на стойност 570 милиона и предстоят инвестиция от още над 200 милиона през тази и следващата година (корабите вече са договорени и се строят). В същото време държавата не е осигурила дори една стотинка за инвестиции, въпреки че има 30 процента дял в БМФ\", се допълва в декларацията.В резултат от \"лошата\" приватизация и след \"нарязаните\" кораби реалната цена на дела на държавата е увеличен, се посочва в писмото.Какви работни места без нови кораби щеше да има? Трябва ли да продължава експлоатацията на корабите над 30-35 години, което е опасно за живота и здравето на моряците и никой не иска да ги наеме?! Благодарение на инвестициите, осигурени от новият собственик, след приватизацията са гарантирани сигурни и безопасни работни места на съвременни и конкурентни на пазара кораби, допълват моряците.Те посочват, че за тях е важно да имат сигурно, на европейско ниво заплащане и редовно да получават възнагражденията си. А това било налице в компанията, където минималната заплата е над 1400 долара на месец, а капитаните главните механици получавали над 8000 долара на месец.\"Моряшкият синдикат декларира, че няма по-добре регулирани трудовоправни отношения, по-сигурни, безопасни и добре платени работни места в България. Българските моряци сега могат да работят на нови, съвременни и сигурни кораби и това нямаше да е възможно без новия собственик\", се казва още в декларацията.Ако г-н Валери Симеонов твърди, че има проблем с приватизацията на БМФ, това означава, че трябва да бъдат развалени всички приватизационни сделки в страната и отново всичко да стане отново държавна собственост. Това ли искаме? Ние сме против, заключават от синдиката.", "date": "2017.07.05", "title": "Моряшкият синдикат защити собствениците на Български морски флот от Валери Симеонов"}
{"url": "http://www.dnevnik.bg/sport/2017/07/05/3001830_rusiia_ochakva_1_milion_turisti_za_svetovnoto_po_futbol/", "text": "До 1 милион туристи се очакват в Русия за световното първенство по футбол догодина, заяви вицепремиерът на страната и президент на Руския футболен съюз Виталий Мутко, цитиран от ТАСС. По думите му по време на Купата на конфедерациите е имало ръст на туристите със 17%.\"Дойдоха около 30 000 туристи, а повечето от тях пристигнаха от Чили и Мексико\", каза Мутко.Купата на конфедерацията се проведе в Русия и завърши преди дни, като шампион стана Германия. Това беше големият тест за страната преди домакинството на световното, което ще се състои в 11 града.Ръководството на организационния комитет на Купата на конфедерациите е провело заседание във вторник в Москва. \"Участниците посочиха, че това е било само въведение към световното. Всички трябва да си вземем поуки и да започнем да се подготвяме още от днес\", заяви Мутко.", "date": "2017.07.05", "title": "Русия очаква 1 милион туристи за световното по футбол"}
{"url": "http://www.dnevnik.bg/biznes/2017/07/05/3001769_koncesionerut_na_obrochishte_ne_puska_rabotnicite_v/", "text": "Концесионерът на рудник \"Оброчище\" - \"Евроманган\", не допуска до работните им места служителите. Това се разбира от съобщение на Министерството на енергетиката.Заместник-министърът на енергетиката Красимир Първанов е разговарял с представители на синдикат \"Защита\", в който членуват миньорите. Поводът е възникнало ново социално напрежение, след като заплатите на миньорите отново са били забавени през последния месец и не са допускани в рудника през последните дни. Експерти от Министерството на енергетиката щели да проверят на място техническото състояние на съоръженията, за да се предотврати наводняване на рудника в периода на престой, се разбрало след срещата.От концесионера ще бъде изискана писмена информация за това какви приходи очаква, кога ще се разплати с работниците, кога ще бъде възстановена работата на мината и др.Както вече е известно, заради забавяне на концесионни плащания в размер на около 205 хил. лева със заповед на министъра на енергетиката Теменужка Петкова концесионният договор бе временно спрян на 5 юни. На концесионера бе даден 14-дневен срок, за да погаси задълженията си по договора. Към днешна дата концесионните плащания са изплатени изцяло. ", "date": "2017.07.05", "title": "Концесионерът на \"Оброчище\" не пуска работниците в мината"}
{"url": "http://www.dnevnik.bg/razvlechenie/2017/07/05/3001783_selin_dion_pozira_gola_za_vog/", "text": "Селин Дион позира гола за фотографите на \"Вог\". Сесията засега е предназначена за профила на списанието в социалната мрежа \"Инстаграм\", а концепцията й е един ден с певицата по време на  49-годишната канадка е известна с любовта си към ръчно направените тоалети на известни дизайнери, като сменя по няколко по време на концертите си.Това обяснява и текстът към снимката на \"Вог\", на която Дион позира седнала на стол, чисто гола, но в прикриваща тялото й поза. Тя е в контраст със сложните облекла, които певицата сменя удивително бързо и ловко по време на настоящите си концерти в Лас Вегас и минитурнето в Европа. \"За поръчките на Селин дизайнерите изпращат специални екипи за поне три проби в имението й в Невада, преди облеклата да бъдат завършени в личното й ателие там. \"Армани\", \"Скиапарели\", \"Джамбатиста Вали\", \"Версаче\"... това е само част от списъка\", гласи предългата публикация. За бързо преобличане и предотвратяване на нежелани сценични инциденти дрехите се закрепват допълнително с велкро лепенки и ленти от еластичен шифон. Певицата нарочно поръчвала обувки, с един номер по-малки, които разширявала ръчно. Любимият й и най-практичен тоалет пък бил \"малка черна рокля\" на \"Кристиан Диор\", марката, която Освен за Седмицата на модата Селин Дион е в Париж и за няколко концерта.", "date": "2017.07.05", "title": "Селин Дион позира гола за \"Вог\""}
{"url": "http://www.dnevnik.bg/sviat/2017/07/05/3001869_i_franciia_vuvejda_zadujitelnata_imunizaciia_zaradi/", "text": "От 2018 г. родителите във Франция ще бъдат задължени със закон да ваксинират децата, обяви правителството на Едуар Филип. Мярката се налага, защото е недопустимо деца да умират от морбили на родната земя, на някои от най-големите пионери в имунизацията, посочват от правителството, цитирани от световните медии.В повечето западноевропейски държави ваксинацята не е задължителна, но въпреки това имунизационният обхват е голям, защото повечето хора избират да предпазят децата си. Във Франция са задължителни единствено ваксините срещу дифтерия, тетанус и полиомиелит, докато тези срещу коклюш, хепатит, морбили и всички останали, са само препоръчителни.Същевременно обаче в цяла Европа в момента има епидемия от морбили - най-заразното инфекциозно заболяване, което при малките деца може да доведе до смърт.  като мярка срещу епидемията,  и сега Франция затяга контрола.Обяснението за отхлабената безопасност и поле за инфекции са анти-ваксиналните движения, които набират скорост в последните години в Европа. Тенденцията е валидна и във Франция, където проучване наскоро показа, че повече от трима от 10 родители нямат доверие на ваксините.Решението на френското правителство обяви лично премиерът Едуар Филип, подчертавайки в изявлението си, че Франция е родината на Луи Пастьор - биологът, който разработва принципа на ваксината и първите й разновидности през 19 век. По думите му всички 11 световно признати и универсални ваксини ще влязат в задължителния имунизационен календар за деца на Франция от догодина.За половин година от началото на 2017 г. случаите на морбили във Фрнация са 79, повечето от тях концентрирани в североизточната част на Лотарингия. При предишната епидемия - от 2008 до 2016 г., случаите в страната са достигнали 24 хиляди, предимно деца, от които 1500 са получили сериозни усложнения и 10 са починали.", "date": "2017.07.05", "title": "И Франция въвежда задъжителната имунизация заради епидемията от морбили"}
{"url": "http://www.dnevnik.bg/sport/2017/07/05/2998979_kristiano_ronaldo_e_nai-dobre_plateniiat_sportist_v/", "text": "В днешни дни социалните мрежи не са само средство за свързване и комуникация. Те са се превърнали в мощен инструмент в ръцете на известните личности и брандове за печелене на пари.Според проучване на HooperHQ.com Кристиано Роналдо е спортистът, който е спечелил най-много пари от социалната мрежа \"Инстаграм\". Звездата на \"Реал\" (Мадрид) получава за всеки пост средно по 400 хил. долара.Спечелените пари са в резултат от публикуването на спонсориран материал от акаунта на 32-годишния футболист.Роналдо е трети в класацията сред известните личности след Селена Гомес и Ким Кардашиян и втори по брой последователи в света - 104 милиона. Пред него е само Гомес със 123 милиона последователи.Следващият спортист в класацията е баскетболистът Леброн Джеймс, който е десети. Лидерът на \"Кливланд кавалиърс\" има 30.7 млн. последователи и печели средно по 120 хил. долара на пост.Според списание \"Форбс\"  Неговият годишен доход за 2016 г. беше оценен на 93 млн. долара, като 58 млн. от тях са отзаплата и бонуси, а останалите - от рекламни договори.", "date": "2017.07.05", "title": "Кристиано Роналдо е най-добре платеният спортист в \"Инстаграм\""}
{"url": "http://www.dnevnik.bg/sviat/2017/07/05/3001874_burnite_vremena_i_trump_tlasnaha_germaniia_kum/", "text": "Отношенията между Китай и Германия предстои да навлязат в нова фаза, заяви днес китайският президент Си Цзинпин след среща с германския канцлер Ангела Меркел, предаде aгенция \"Ройтерс\".\"Китайско-германските отношения ще имат ново начало, в което се нуждаем от пробиви\", каза Си на съвместна пресконференция с Меркел. \"Добре сте дошли тук в тези бурни времена за света\", каза германският канцлер на китайския президент в момент, когато новото ракетно изпитание на Северна Корея може да хвърли сянка върху започващата в петък среща на лидерите на Г-20, предаде ДПА.По думите на Меркел Китай и Германия могат да допринесат за \"успокояване на тази необузданост и за създаване на по-спокоен свят\".Пекин и Берлин, които са на противоположни мнения с американския президент Доналд Тръмп по въпроса с климата, обещаха да работят заедно в областта на търговията и въздушно-космическите разработки, да постигнат напредък към споразумение за свободна търговия и да си съдействат за развитието на Африка и Афганистан.Меркел каза, че гледа с добро око на инициативата на Си, наречена \"Икономическият пояс на \", която призовава за разширяване на търговията в Азия, Африка и Европа с инвестиции в пристанища, железопътни линии и други инфраструктурни обекти. \"С удоволствие бихме участвали в такива проекти и се надяваме на прозрачен процес по обществени поръчки\", заяви германският канцлер.През януари президентът Си се изяви като рицар на свободния пазар на  в опит да замести САЩ в глобалното лидерство. По това германските лидери все още очакваха Тръмп да изостави  и да укрепи партньорството със западните държави, припомня агенция \"Ройтерс\".Шест месеца по-късно Си застава рамо до рамо с Меркел преди срещата на Г-20. Тревогите за достъпа до пазара и европейските корпорации, превзети от Китай, тласкат Германия в странен съюз с Пекин, докато Тръмп настоява на своето \"\".Сега Си е съюзник на канцлера, а американският президент – съперник, що се отнася до дневния ред на срещата в Хамбург. Посещението на китайския държавен глава ще премине през обща пресконференция, обяд и вечеря с Меркел, както и откриване на нов дом за двете китайски панди в зоопарка в Берлин.Германия прегръща в Китай в опасен момент: Тръмп притиска Пекин да , която за пореден път изстреля ракета към Япония; заплашва Китай с наказателни мерки върху стоманения бизнес; американски военен кораб премина близо до остров в Южнокитайско море, който Пекин твърди, че притежава. Си се нуждае от партньори и Берлин е добър избор.В статия, публикувана в \"Ди велт\", той писа, че двете държави трябва да поемат отговорност за мира, стабилността и просперитета. Германците говорят по-открито. Берлин не се бои да критикува Пекин за кибершпионажа и отношението към нобеловия лауреат . В интервю за \"Виршафствохе\" миналата седмица Меркел изрази тревога от това как Китай третира германските фирми и опитите на страната да настрои европейските държави една срещу друга.\"Пекин смята Европа за азиатски полуостров. Ние сме на друго мнение. Въпреки това факт е, че някои части от германската индустрия зависят от Китай. Така че трябва да се справим с исканията на Китай по начин, който носи хармония и полза и на двете страни.\"", "date": "2017.07.05", "title": "\"Бурните времена\" и Тръмп тласнаха Германия към партньорство с Китай"}
{"url": "http://www.dnevnik.bg/gradska_sreda/2017/07/05/3001831_ot_tretiia_put_proektut_za_77-metrova_sgrada_v_sofiia/", "text": "Проектът за 77-метровата сграда до бул. \"България\" получи разрешението на комисията по градоустройство, след като бе отхвърлян от нея на два пъти. Обсъждането на проекта на днешното заседание продължи почти час и половина. Споровете и съмненията бяха същите, като на предишните две заседания - дали теренът попада в зона, в която няма ограничение на височината на застрояване, и какво влияние ще окаже на трафика. Разликата в гласуването днес дойде от общинския съветник Стефан Марков (Реформаторски блок), който подкрепи проекта, . Положителни становища за проекта дадоха още комисиите по екология, транспорт и икономика.Така с 6 гласа \"За\" - четирима съветници от ГЕРБ, Стефан Марков и Борислав Бориславов (Реформаторски блок), два \"против\" и един \"въздържал се\" - Борис Цветков (БСП), проектът за сградата ще бъде гласуван на утрешното заседание на общинския съвет. \"Ако днес подкрепим този проект, утре той ще бъде приет и на заседанието на Столичния общински съвет\", каза съветникът Иво Божков (Реформаторски блок) по време за дискусията. Божков и независимият съветник Войслав Тодоров гласуваха с \"против\".Теренът, на който ще бъде построена сградата, се намира на ъгъла между ул. \"Борово\" и бул. \"България\". Достъпът на автомобили до нея ще се осигури с локално платно, което тепърва трябва да бъде изградено от Столичната община. За целта част от терена трябва да бъде отчуждена. Главният архитект на София Здравко Здравков каза, че инвеститорът ще дари част от парцела си безвъзмездно. Той обаче не отговори на въпрос на Николай Веселинов от гражданското сдружение \"Граждани за София\" дали това обещание е написано в някой от документите за проекта.Инвеститорът е дружеството \"България билдинг\", което е собственост на Георги Василев. Той е и мажоритарен акционер в дружеството \"Джи Пи груп\". С \"Джи Пи груп\" е свързван генералният директор на \"Лукойл България\" Валентин Златев, .От дискусията между общинските съветници се разбра, че няма неопровержимо доказателство, че сградата би попадала в зоната на третичен градски център, в която няма ограничение за застрояването. Тази зона е очертана с ясен кръг на общия устройстен план на София и според графиките само малка част от парцелът на \"България билдинг\" попада в него. Извън този кръг, максималната височина на застрояване е 20 метра.Според главният архитект на София Здравко Здравков този кръг е \"нарисуван аморфно\", като се позова на становище от общинското предприятие \"Софпроект\", където е бил създаден общият устройствен план. В него се казва, че строежът на сградата е \"допустим\", \"доколкото става въпрос за обосноваване и разрешаване на изключение от общото правило\". Според Здравков това становище е достатъчно категорично.Несъгласни с него бяха архитектите от \"Граждани за София\", Иво Божков и Войслав Тодоров. Според двамата общински съветници бъдещата сграда не попада в зоната на третичния градски център. Председателката на комисията Силвия Христова (ГЕРБ), която подкрепи проекта при гласуването, посочи, че и тя се обърква от текстовете и графичната част, но има пълно доверие на Здравко Здравков.Впоследствие Здравков каза, че теренът попада \"на ръбчето на кръга\". По думите му небостъргачът \"Парадайс тауър\", който беше разрешен от същата комисия преди 3 месеца, също е бил на ръба на кръг, очертаващ подобен вторичен градски център. В подкрепа на тази теза, но в шеговит тон, председателят на комисията по финанси и член на тази по икономика Орлин Алексиев (ГЕРБ) подхвърли: \"В тениса дори само част от топката да е на чертата се брои\". На няколко пъти Алексиев се опита да прекъсне дискусията и \"да почваме с гласуванията\", че \"имам работа да върша и нямам два дни\". Според него общинските съветници \"работиме тука, та дай Боже, дойдат инвеститори в София\".Другата тема бе транспортът и как автомобилите в бъдещата сграда ще окажат влияние върху натоварения трафик по бул. \"България\". Още на предишното гледане в комисията през юни, инвеститорите представиха транспортен анализ. В него обаче не се казваше в кои дни и кои часове е правен. Днес бе представен подновен анализ, които по думите на Здравко Здравков е направен \"нито в събота, нито в неделя, нито по Коледа, а в достатъчно натоварен ден и час\". Според Войслав Тодоров анализът е \"смехотоврен\". По думите му в него пише, че сградата би привлякла \"някакви си 150 автомобила\", които ще идват и да тръгват на по 50 от север, 50 от юг и 50 от и по кварталите. \"Как е направено това изчисление изобщо?\", попита Тодоров но не получи отговор.Именно този допълнен анализ на трафика е дал достатъчно информация на Стефан Марков да подкрепи проекта. Пред \"Дневник\" той каза, че след второто заседание през юни се е запознал детайлно с изследването на трафика, дори с \"документи, които не бяха представени днес\". Един от тях е бил анализ на Националната служба за охрана (НСО), в който се твърдяло, че трафикът няма да се затрудни, ако сградата бъде построена. Този доклад обаче е секретен, каза Марков.В анализът, представен през юни, липсваше информация дали проучването е обхванало и малките квартални улици. В обновеният вариант обаче се казва, че са правени анализи и на улиците \"Борово\" и \"Невестина скала\". Тодоров обаче посочи, че не е ясно как ще се движат автомобилите, които ще влизат и излизат от сградата. За тези, които ще идват от юг, трябва да подминат сградата, да стигнат до кръстовището с бул. \"Гоце Делчев\" и \"някак си да правят обратен завой\". Тези, които ще тръгват в северна посока, първо трябва да тръгнат в посока квартал \"Бояна\" и \"някак да влязат в крайна лява лента\", за да обърнат посоката си на движение при бул. \"Тодор Каблешков\".На обсъждането присъства и Константин Георгиев, известен като \"Коцето Калки\". Той каза, че често му се налага да бъде в района, където ще бъде сградата и посочи, че има проблем с паркирането. \"Колите паркират една върху друга\", каза той. По думите му заради паркиралите коли, линейките и колите на пожарната нямат достъп до жилищните блокове. На това твърдение ядосано отговори кметът на район Красно село Христо Апостолов: \"Ще ти дам личния си номер, да ми звъниш и да идвам да ти паркирам колата\".На фона на всички спорове има една малка подробност. Днес общинските съветници разрешиха искане за разделяне на парцелът на \"България билдинг\" на три равни част. Тази процедура е започнала още през 2015 г., когато главен архитект бе Петър Диков. В подадените тогава документи се казва, че бъдещата сграда на \"България билдинг\" ще е висока 20 метра.", "date": "2017.07.05", "title": "От третия път проектът за 77-метрова сграда в София получи разрешение от общинските комисии"}
{"url": "http://www.dnevnik.bg/sviat/2017/07/05/3001871_jp_proekt_za_1_mlrd_evro_otiva_na_referendum_v/", "text": "Парламентът на Словения одобри подлагането на референдум на 24 септември на голям инфраструктурен проект за 1 милиард евро. Става дума за 27-километрова отсечка, целяща да ускори трафика между Дивача и държавното пристанище в Копер на адриатическия бряг.Любляна привлече 44 млн. евро от фондовете на ЕС за подготовка на трасето, а Унгария обяви готовност да вложи около 200 млн. евро. Унгарската икономика е изолирана от море и Копер е основното ѝ търговско пристанище.Инициативата за референдум е от организацията \"Данъкоплатците не се предават\", подкрепена от основната опозиционна партия, според която проектът е прекалено скъп. Отхвърлянето би отложило строителството поне с година, а може би и с повече, предвид предстоящите през лятото на 2018 г. парламентарни избори.За одобрение или отхвърляне е нужно обикновено мнозинство, но за валидност трябва да са гласували поне 20% от 1.7 млн. избиратели. Проучване, публикувано от всекидневника Delo в понеделник, показва, че 56% от участниците ще гласуват \"против\" през септември.", "date": "2017.07.05", "title": "Жп проект за 1 млрд. евро отива на референдум в Словения"}
{"url": "http://www.dnevnik.bg/zelen/2017/07/05/3001875_nishtojen_procent_produkti_ot_mestni_fermi_stigat_do/", "text": "Нищожен е процентът на продуктите, произведени в малки ферми, които се предлагат директно до потребителите без посредничеството на прекупвачите. Тези т.нар къси вериги все още са рядкост, защото са възможни основно на няколко фермерски пазари в София и другите големи градове. Този проблем изтъкна управителят на фондация \"Биоселена\" Стоилко Апостолов по време на форум \"Мисия: чиста храна, честен поминък\" - финално събитие по проекта \"За Балкана и хората\".\"Това е крайно недостатъчно, става дума за 60 хил. производители\", коментира Апостолов.Според него решението се крие във волята на местната власт. \"Общинските власти трябва да са по-активно ангажирани да съдействат и да създават условия и места за тези \"къси вериги\", посочи Апостолов и даде за пример фермерския пазар пред Министерството на земеделието, който се организира всеки четвъртък това лято със съдействието и финансовата помощ от 10 хил. лв. на Столичната община.Местните власти са тези, които трябва да съдействат и да улеснят достъпа на фермерите до пазарите, да скъсят веригата до потребителите, обясни Апостолов пред \"Дневник\".По думите му не е редно фермерите да предлагат стоките си на общинските пазари (20 само в София), където 95% от продавачите са търговци прекупвачи. Там малките производители се смесват с търговците, смята той.В същото време местни продукти се търсят от по-скъпите ресторанти, тъй като останалите целят да предлагат храна на по-ниски цени.По време на форума управителят на \"Био България\" Любомир Ноков разказа за развитието на марката за биопродукти \"Harmonica\". Всичко започва с желанието на семейството му преди 10 години да помогне на две ферми в Троян да предлагат качественото си мляко на пазара в града. С годините продуктите им стават все повече, компанията им започва да работи с много ферми и преработвателни предприятия и снабдява повечето големи магазини в страната. \"Държим да развиваме устойчив бизнес модел, да работим с хора, които са професионалисти в своята област. \"В началото въпросът беше две ферми да оцелеят и да продължат да правят качествено мляко, сега вече целта ни е да развиваме устойчив бизнес.\"Винопроизводителят и управител на чифлик \"Ливади\" Филип Харманджиев разказа за \"пасищното отглеждане\" на животните в неговата ферма – пилета, прасета и говеда. \"Моята религия е пасищното отглеждане. Когато животните имат достъп по прясна трева, въздух и слънце, те са здрави и щастливи, а така и хората, които ги консумират, са здрави\", обясни Харманджиев. \"Мисията на моята ферма е да храним хората здравословно, да ги провокираме да се замислят с какво се хранят и да споделяме добър начин за отглеждане на животни\", заяви Харманджиев.", "date": "2017.07.05", "title": "Нищожен процент продукти от местни ферми стигат до потребителя директно"}
{"url": "http://www.dnevnik.bg/sviat/2017/07/05/2990467_polsha_e_kritikuvana_che_planira_nerealistichni/", "text": "Полша има планове да увеличи почти със 100% разходите си за отбрана и да добави 100 000 служещи във въоръжените ѝ сили. На пръв поглед това е опит да се отговори на критиките на президента Доналд Тръмп, че Европа не плаща достатъчно за собствената си сигурност. Но може ли Варшава да си позволи такива разходи, пита \"Ройтерс\".Президентът на САЩ е в четвъртък на посещение във Варшава и вероятно ще е доволен от подобен подход на домакините. \"Концепцията за отбрана на Полската република\", която отчасти е отговор на действията на Русия в съседна Украйна, има за цел страната да устои на евентуална руска агресия, без да се налага да разчита прекалено на помощта на хиляди американски и други натовски сили, базирани на полска територия.Но планът рискува да отблъсне съюзници на Варшава и да даде възможност на Москва да се възползва от слабост, предизвикана от новата политика, която може да се окаже финансово опасна за Полша. Според \"Ройтерс\" тази позиция изказват дипломати от НАТО, анализатори в сектора на сигурността и дори представители на полската армия и правителството.\"След не повече от 12 години Полша ще бъде способна да се отбранява със собствените си въоръжени сили\", настоя министърът на отбраната Антони Мачиеревич при представянето на стратегията в края на май. Той обвини предишното центристко правителство, че е подценило заплахата от Русия и че трябва да се подсили полската отбранителна индустрия, включително чрез отказ от купуване в чужбина на оборудване и оръжие.Стратегията на кабинета на партия Право и справедливост (PiS) е фокусирана върху предполагаемата цел на Русия \"да създаде нов международен ред\". В документа се прогнозира продължителна \"агресивна позиция\" от Москва спрямо Полша и съюзниците ѝ.От идването на власт на PiS в края на 2015 г. от армията напуснаха около 25% от висшите офицери. Най-често посочваната причина бе несъгласие с кадрови и други решения на Мачиеревич.Дори в правителството не всички са убедени в новата стратегия и ефекта от нея върху способността на Полша да се защитава - ако се наложи, и сама - от чуждестранна агресия. \"Самодостатъчност? Как? Това е абсолютно нереалистично, казва правителствен служител. Наистина ли искаме да изпратим на съюзниците си в НАТО сигнал, че не ни пука за тях?\"В Брюксел не се чуват публични коментари от НАТО за промяната на тактиката във Варшава, но в лични разговори представители на алианса изказват загрижеността си. \"Никой не може да спре която и да е страна член да допусне грешка. Последиците от това ще станат видими, когато наистина нещо рухне\", казва един от тях пред \"Ройтерс\".Въоръжените сили страдат от десетилетия на недостатъчно финансиране и близо две трети от оборудването все още е от времето на СССР. Но Мачиеревич отмени по-голямата част от правителствената програма за модернизация. Тя предвиждаше купуване на 70 многоцелеви хеликоптера, чиято доставка трябваше да започне през 2018 г.PiS се отказа от договор с Airbus за част от тези хеликоптери за 13.5 млрд. злоти (3.2 млрд. евро) и вече казва, че те не са приоритет.Все още се очаква подписването до края на годината на сделка за 7.6 млрд. долара с американската Raytheon за доставка на 8 зенитни комплекса Patriot. Но източник, близък до преговорите, казва, че този срок вече е нереалистичен.\"В момента отсъствието на модернизация на армията е най-големият проблем\", казва о.з. ген. Валдемар Скржипчак, който се оттегли тази година като съветник в министерството.Правителството озадачи някои военни експерти и с необичайния си ход да премести модерните си германски танкове от западната граница и да ги изпрати във Варшава, където са по-близо до Русия. Проблемът не е толкова в това, че бяха заместени от стари съветски танкове, които трудно маневрират и често се повреждат. Преместването изисква издигане на техническа база в столицата с цялата инфраструктура и обучен персонал за нея. За това ще са нужни около 2 години, а междувременно в случай на изненадваща атака Полша няма да може да ги използва, обясняват експерти пред \"Ройтерс\".Полша вече е една от петте страни в НАТО, отделящи 2% от БВП за отбрана. Очаквайки положителен икономически растеж, властите имат за цел да достигнат 2.5% към 2030 г. В реално измерение това означава удвояване на сумата до около 80 млрд. злоти (18.9 млрд. евро). Сред новите планирани покупки е ескадрила F-35 на Lockheed Martin - боен самолет, който струва по близо 100 милиона долара бройката. Критици на тези планове казват, че в тях няма ясен график и достъпна цена.Съгласно изискванията на ЕС правителството трябва да поддържа бюджетен дефицит под 3% от БВП. Сега Мачиеревич предлага закон, според който отпадат ограниченията колко ще се харчи по специфични програми.", "date": "2017.07.05", "title": "Полша е критикувана, че планира \"нереалистични разходи\" за отбрана"}
{"url": "http://www.dnevnik.bg/video/2017/07/05/3001865_video_drugite_novini/", "text": "\"Екзит\" отбелязва 50 г. от прочутото Лято на любовта", "date": "2017.07.05", "title": "Видео: Другите новини"}
{"url": "http://www.dnevnik.bg/politika/2017/07/05/3001884_zaradi_lipsa_na_politichesko_reshenie_obrazovatelnata/", "text": "Образователната комисия в парламента отхвърли проект за обвързване на заплатите в Българската академия на науките (БАН) и Селскостопанската академия (ССА) с размера на минималната работна заплата. Предложението, чиито вносители бяха депутатите от \"БСП за България\", предвиждаше професорите да получават възнаграждение, равно на петорния размер на минималната заплата  а доцентите - четворния размер.В мотивите на законопроекта е записано, че за м.г. средната брутна заплата в БАН е 776 лв., а в ССА - 730 лв. Не е разписано колко пари биха били необходими за предлаганото увеличение.На заседанието професори и учени от БАН и водещи университети у нас изказаха различни аргументи в полза на увеличение на заплатите, сред които и че възнагражденията им са в пъти по-ниски от тези на колегите им в западните университет; че на учените от провинцията им се налага да живеят при лоши условия в Студентския град, тъй като не могат да си платят наема в София.Депутатът от \"Обединените патриоти\" проф. Станислав Станилов също изрази мнение, че заплатите на учените у нас са много ниски и цитира възнаграждението си от времето, когато е работил в БАН - 1360 лв. без удръжките. Професорът обяви, че увеличението на възнагражденията на учените е въпрос на политическо решение. За него трябвало да се разберат лидерите на големите партии, а финансовото министерство - да направи разчетите.\"Когато гледаме бюджета, тогава трябва да говорим за заплати\", заяви председателят на образователната комисия в парламента Милена Дамянова (ГЕРБ).Образователната комисия одобри на първо четене поправки в закона за развитието на академичния състав, с които се въвеждат единни критерии за кандидатите за научните степенни. Подобен законопроект не успя да мине на второ четене в 43-ия парламент заради разпускането му.Текстовете предвиждат кандидатите за професори, доценти и главни асистенти да \"събират\" определен брой точки по обобщени показатели в съответната научна област. Показателите са два вида – наукометрични, които отразяват научните постижения или постижения в художествено-творческата или спортната дейност; и такива, които отразяват постижения в преподавателската дейност. Законопроектът предвижда още научното жури да се произнася, ако получи сигнал за плагиатство.", "date": "2017.07.05", "title": "Заради липса на политическо решение образователната комисия отказа увеличение на заплатите на учените"}
{"url": "http://www.dnevnik.bg/sviat/2017/07/05/3001886_katalunia_planira_da_obiavi_nezavisimost_do_48_chasa/", "text": "Каталуня ще обяви независимост в срок от 48 часа, ако избирателите подкрепят отцепване от Испания на референдума през октомври. Това се казва в законопроект, предложен днес от управляващите сепаратистки партии в автономната област, пише каталунското издание \"Ла вангуардия\".Испанският конституционен съд и консервативното правителство в Мадрид блокираха предишни опити за организиране на такъв референдум. По-рано в сряда в. \"Ел паис\" обяви, че съдът е обявил за противоконституционно финансирането на допитването след жалба на кабинета.Според проектозакона, ако отговорът на въпроса дали каталунците искат независима държава бъде \"да\", независимост от Испания ще бъде обявена до 48 часа. В случай че отговорът е \"не\", ще се свикат предсрочни избори за ново регионално правителство. Текстът на законопроекта не предвижда минимален праг на избирателната активност, който да бъде прескочен, за да е валидно допитването.Правителството в Барселона заяви, че подробностите на законопроекта ще бъдат уточнявани през следващите седмици, при което окончателният текст няма да бъде внасян в регионалния парламент до август в опит да се осуети блокирането му от Конституционния съд на кралството. Радио- и телевизионният обществен оператор RTVS обяви, че местните власти засега се ограничават до това да представят текста пред депутатите, за да покажат, че инициативата среща достатъчно голяма \"институционална подкрепа\".Текстът не фиксира минимален процент на участието, който би направил референдума обвързващ. Единственото уточнение е, че независимостта ще се обяви, \"ако има повече положителни, отколкото отрицателни гласове.\"Установява се \"изключителен юридически режим\" за целите на допитването - Барселона ще се позовава правно не на Конституционния съд в Мадрид, а на международноправни документи, за да не се съобрази с решението на магистратите в испанската столица, че референдумът е незаконен. Първият заместник-председател на каталунския парламент Луис Короминас каза, че законът, веднъж приет, \"ще има приоритет пред други норми\". Агенция \"Еуропа прес\" пише, че прокуратурата не смята да действа срещу законопроекта, преди той да се приеме от депутатите по-късно през лятото.Ще могат да участват \"всички живеещи в Каталуня\", които са с право на глас за \"обикновена изборна сесия\". Не се уточнява, че ще е възможно и лица с чуждо гражданство да се включат, както властите в Барселона първоначално твърдяха, че може да стане. Представители на правителството вече са заявявали, че всички, живеещи в Каталуня, автоматично ще могат да станат граждани.Барселона още не е предложила откъде да вземе урни за референдума, след като съдът в Мадрид подаде жалба срещу търга, организиран от властите. Местното правителство го анулира няколко седмици по-късно, след като се появиха твърде малко участници.Лидерът на каталунското правителство Карлес Пудждемон призова каталунците да не \"бягат\" от референдума и гарантира, че правителството му ще направи всичко възможно \"решаващият вот\" да се проведе да 1 октомври. По-рано той обяви, че каталунците \"не бива да страдат\" и че на 1 октомври ще има доставени урни независимо какви усилия изисква това.В Мадрид испанският премиер Мариано Рахой, цитиран от \"Ел паис\", на свой ред каза, че умерените каталунци да се обединят срещу предизвикателството на \"онези, които искат да ги върнат в миналото.\" \"Авторитарният делириум никога няма да победи демократичната държава,\" обяви Рахой.", "date": "2017.07.05", "title": "Каталуня планира да обяви независимост до 48 часа след референдума"}
{"url": "http://www.dnevnik.bg/politika/2017/07/05/3001957_komisiiata_proveriavashta_izbora_na_iztrebitel_moje_da/", "text": "Парламентарната комисия, която проверява процедурата за избор на нов за армията ни изтребител, може да доведе до рестартиране на процедурата. Това се разбра от думите на председателя на анкетната комисия Емил Христов (ГЕРБ). \"А трябва ли при открити нарушения, които биха нанесли вреда на България, ние да мълчим\", каза Христов попитан дали ако се открият нарушения в отстраняването на F-16, ще се тръгне към нова процедура. Не бихме искали да сме причината за евентуален провал при преговорите, подчерта обаче Христов.Служебният кабинет класира на първо място офертата на шведската кампания СААБ за нови \"Грипен\" на второ място употребявани \"Еврофайтър Тайфун\" от Италия, а офертата за употребявани португалски F-16 с модернизация в САЩ е дисквалифицирана, заради късия срок за изплащане. В  се предлага преговори да се водят със Швеция и Италия. Правителството се надява да разсрочи срока на разплащане за по-дълъг период отколкото са сегашните предложения.Христов каза, че депутатите няма да сравняват качествата на самолетите и ако излязат факти в ущърб на държавния интерес ще уведомят Министерството на отбраната и Министерски съвет. Ако е имало нарушения в отстраняването на Ф-16, ще се анализира на какво се дължат.Не може президентството да казва, че , каза още Христов за твърденията на БСП и президентската администрация. Война никога не е имало между институциите, каза още Христов. Той очаква \"президентството леко да се коригира и да ни подкрепи\". Неговата амбицията е до края на септември комисията да направи своите изводи.На първото си заседание комисията реши да изиска документи още от преди репението на парламента от 2016 г., с което се одобри инвестиционният проект. Въпреки, че в пленарна зала БСП гласуваха \"против\" създаването на комисията депутатът Жельо Бойчев се включи и предложи да се изискат заповедите за назначаване на експертните групи, които са работили по избора. От думите на Христов се разбра, че депутатите ще разглеждат и \"дългия и късия списък\", математическия модел за оценка на офертите и т.н.Симеон Симеонов(ДПС), който също беше командир на ВВС предупреди, че \"ако се заровим във всички тези документи ще ни отнеме страшно много време\".", "date": "2017.07.05", "title": "Комисията, проверяващa избора на изтребител, може да започне наново процедурата"}
{"url": "http://www.dnevnik.bg/biznes/2017/07/05/3001909_domuschiev_drugi_flotove_faliraha_bmf_-_ne/", "text": "Съсобственикът на Български морски флот Кирил Домусчиев обяви, че за разлика от други флотове като тези в Румъния и Украйна, които са фалирали, БМФ е спасен от тази участ. Това коментира той в профила си във \"Фейсбук\", след като по-рано днес  на компанията срещу .\"Костваше ни много усилия, нерви и притеснения, но устояхме\", пише Домусчиев.В началото на април 2017 г. Арбитражният съд при Българската търговско-промишлена палата излезе с решение, с което позволи договорът за приватизация на Параходство \"Български морски флот\" (БМФ) да бъде променен. Основното желание на собствениците е да се промени ангажиментът им да поддържат определен тонаж на корабите. Оправданието им е, че има \"стопанска непоносимост\", тъй като корабният бизнес е изпаднал в криза малко след приватизацията на БМФ, писа през май.Вицепремиерът Валери Симеонов пък се закани да постави въпроса на заседанието на кабинета във вторник, но така и не се разбра направил ли го е и с какъв резултат.", "date": "2017.07.05", "title": "Домусчиев: Други флотове фалираха, БМФ - не"}
{"url": "http://www.dnevnik.bg/sviat/2017/07/05/3001981_iaponiia_i_es_se_dogovoriha_za_svobodna_turgoviia/", "text": "Япония и Европейският съюз са постигнали договореност за подписване на споразумение за свободна търговия, съобщиха представители на Токио и Брюксел, цитирани от \"Ройтерс\" и ТАСС.Сделката ще бъде окончателно одобрена в четвъртък, на 6 юли, на срещата на японския премиер Шиндзо Абе с европейските лидери, каза японският първи дипломат Фумио Кишида по време на посещение в Брюксел, цитиран от БТА. Постигнахме широка договореност. Това е силен сигнал за целия свят, заяви Кишида. След срещата с него еврокомисарят Сесилия Малмстрьом каза: \"Достигнахме политическо съгласие на министерско ниво (и) препоръчваме на лидерите да потвърдят това на срещата (на върха ЕС-Япония). Изгладихме различията си.\"Така успехът в преговорите  ден преди срещата на лидерите на страните от Г-20 в Хамбург като послание срещу протекционизма, за който призовава американският президент Доналд Тръмп. Формално документът обаче няма да бъде подписан преди есента, а през следващите няколко месеца ще трябва да се изчистят дребни въпроси, включително такива от правен характер. \"Съгласихме се за почти всичко, което е важно за всяка от страните,\" каза високопоставен представител на ЕС, цитиран от \"Ройтерс\". Япония и ЕС от няколко години преговарят по договор за свободна търговия. Споразумение за начало на консултациите бе постигнато в Брюксел през 2011 година. Първият кръг преговори бе през април 2013 година. Токио има интерес най-вече от отмяна на високите вносни мита за японски автомобили (10 процента) и електронни стоки (14 процента), припомня БТА. ЕС се надява да бъде отменена действащата забрана чуждестранни компании да получават японски държавни поръчки, както и да бъдат вдигнати митата за внос в Япония на европейски стоки, включително сирена, вина и макаронени изделия. Планирано е утре японският премиер Шиндзо Абе да се срещне в Брюксел с председателя на Европейския съвет Доналд Туск и председателя на Европейската комисия Жан-Клод Юнкер. Споразумението за свободна търговия между Япония и ЕС е един от най-важните стълбове на абеномиката, каза премиерът днес пред медии, преди да замине за Брюксел, споменавайки популярното название на икономическата му политика. \"(Споразумението) има и голямо значение за насърчаване на световната свободна търговия\", допълни той. ", "date": "2017.07.05", "title": "Япония и ЕС се договориха за свободна търговия"}
{"url": "http://www.dnevnik.bg/biznes/2017/07/05/3001984_kabinetut_nameri_24_mln_za_da_objalva_arbitrajno/", "text": "Правителството намери 2.4 млн. лв., с които да обжалва арбитражно решение в полза на компанията - собственик на Български морски флот, контролирана от братята Кирил и Георги Домусчиеви.По предложение на министъра на икономиката Емил Караниколов и след разпореждане на премиера Бойко Борисов правителството осигури 2.4 млн. лв., необходими за заплащане на дължимата държавна такса за предявяване на иск пред Върховния касационен съд за отмяна на решение от 30 март на Арбитражния съд при Българската търговско-промишлена палата, постановено по заведено от \"Кей Джи Маритайм Шипинг\" АД дело срещу Агенцията за приватизация и следприватизационен контрол, се казва в съобщение от днес на правителствената информационна служба.Решението на Министерския съвет цели максимална защита на държавния интерес при изпълнението на поетите ангажименти по приватизационен договор, се казва в съобщението. Средствата ще бъдат осигурени с постановление на Министерския съвет като допълнителни разходи по бюджета на Министерството на икономиката и са за сметка на преструктуриране на разходите и/или трансферите от централния бюджет по бюджета на ведомството за 2017 г., информира пресслужбата.Темата с необходимостта средствата да бъдат осигурени, беше повдигната вчера в телевизионно интервю от вицепремиера Валери Симеонов. Той каза, че вече е поставял проблема на правителственото заседание преди седмица, но не е получил отговор, и увери, че ще продължи да пита. Симеонов изказа недоволство от начина на управление на Български морски флот след приватизацията през 2008 г. и изрази мнение, че приватизационният договор не се изпълнява.Арбитражният съд при БТПП позволи договорът за приватизация на параходството да бъде променен. Основното желание на собствениците е да се промени ангажиментът им да поддържат определен тонаж на корабите. Оправданието им е, че има \"стопанска непоносимост\", тъй като корабният бизнес е изпаднал в криза малко след приватизацията на БМФ, писа през май.Днес в профила си във \"Фейсбук\"  че за разлика от други подобни компании - в Украйна и Румъния, които са фалирали, българското дружество продължава да работи. \"Костваше ни много усилия, нерви и притеснения, но устояхме\", написа Домусчиев. Моряшкият синдикат също ", "date": "2017.07.05", "title": "Кабинетът намери 2.4 млн., за да обжалва арбитражно решение в полза на Домусчиеви"}
{"url": "http://www.dnevnik.bg/zelen/2017/07/05/3001977_mobilna_stanciia_izmerva_kachestvoto_na_vuzduha_pri/", "text": "Мобилна станция за измерване на качеството на въздуха е разположена при Ихтиман, а експерти от Изпълнителната агенция по околна среда ще извършат замерване с преносими апарати за аварийни ситуации. Това съобщи Министерството на околната среда и водите (МОСВ) във връзка с  на сметището на Ихтиман, близо до магистрала \"Тракия\".Тази сутрин на магистралата станаха . Пътната агенция съобщи, че видимостта в района е била намалена заради мъгла, а главният секретар на МВР Младен Маринов уточни, че освен мъглата е имало и дим от горящото сметище.Сега от МОСВ посочват, че експертите замерват качеството на въздуха и са проверили на място ситуацията с депото за битови отпадъци. Става въпрос за закритото сметище на общината, което не функционира от октомври 2016 г. Експертите са предписали непрекъснат контрол до пълното потушаване на огъня и преустановяване на дименето.На 28 юни РИОСВ-София е извършена проверка, а кметът на Ихтиман е получил предписание да предприеме действия за превантивен контрол, за да не се допускат пожари през лятото. Ден по-късно от общината са съобщили в екоинспекцията за възникнал пожар - самозапалване поради високите температури. Поради характера на терена огънят се е бил потушаван и се е възпламенявал на няколко пъти. Междувременно огънят навлиза в дълбочина въпреки непрекъснатото запръстяване, посочват от ведомството.Към 18 ч. на 4 юли кметът е информирал РИОСВ-София, че пожарът е потушен, но има леко остатъчно димене.", "date": "2017.07.05", "title": "Мобилна станция измерва качеството на въздуха при Ихтиман заради пожара в сметището"}
{"url": "http://www.dnevnik.bg/sport/2017/07/05/3002074_levski_chupi_tavana_na_zaplatite_za_half_sus_131_macha/", "text": " е на часове от подпис с халфа Жорди Гомес. Испанският футболист, който прекара почти девет години по английските терени е в София и преговаря със \"сините\".Гомес направи име с \"Уигън\", където игра между 2009 и 2014 г. и спечели Купата на футболната асоциация на Англия през 2013 г.По информация на \"Дневник\" преговорите се водят от собственика на \"Левски\" , който тази вечер трябва да се разбере с представителите на футболиста.Гомес вече премина медицински тестове в София, а по първоначална информация резултатите от тях са добри.Футболистът ще дойде на \"Герена\" като свободен агент, след като договорът му с испанския \"Райо Валекано\" може да бъде разтрогнат по всяко време. Тимът завърши на 12-о място в Сегунда дивисион и не се бореше за промоция в елита, като това може да задейства освобождаващата клауза.Испанецът е взел участие само в 12 мача през пролетта, като едва три от тях са по пълни 90 минути.Ако се съгласи на договор с \"Левски\" Гомес ще стане най-скъпоплатеният футболист със заплата между 15 и 20 хил. евро.В момента таванът на заплатите на Герена е 12 хил. евро, колкото взима нападателят .Във Висшата лига, 32-годишният футболист има общо 131 мача, в които вкара 14 гола. Освен за \"Уигън\", в Премиършип, Гомес носеше екипа и на \"Съндърланд\".Във второто ниво на английския футбол испанецът игра още за \"Суонзи\" и \"Блекбърн\". Общо мачовете му на Острова са 287 с 54 гола.Гомес ще бъде десетият нов в \"Левски\" за това лято. По-рано с клуба подписаха Александър Любенов, Иван Горанов, Милош Цветкович, Георги Ангелов, Васил Панайотов, Антонио Вутов, Жуниор Мапуку и Сержиу Буш. Преди ден към тима се присъедини и румънецът .", "date": "2017.07.05", "title": "\"Левски\" чупи тавана на заплатите за халф със 131 мача във Висшата лига"}
{"url": "http://www.dnevnik.bg/sviat/2017/07/05/3001988_vreme_e_da_pogovorim_za_seks_roboti/", "text": "Надуваемите кукли да се отместят - идват секс роботите. Изкуственият интелект (AI) си пробива път към глобалния пазар за секс атрибути, носейки със себе си революция на роботизирани \"секс-технологии\" (sextech), разказва \"Ройтерс\".Създават се машини за сексуално удоволствие, които на докосване и като поведение са почти като хората. В същото време се води дебат за границите на тази съвсем нова индустрия, включително за необходимостта още сега да се въведе забрана да се създават секс кукли деца.Фондацията за отговорна роботика  за растящия пазар за подобни устройства. В него се казва, че бързо напредващите технологии вече водят към изработването на \"андроидни кукли за любов\", способни да заемат 50 секс пози.Те още сега могат да бъдат изработени до най-дребни детайли като формата на зърната на женските гърди или цвета на окосмяването на Венериния хълм. Засега цените се очертават в рамките на 5-15 хиляди долара.Автоматизирани кукли, които вече повече приличат на хора, повдигат непознати доскоро въпроси пред обществото и лидерите, взимащи решения. Трябва ли, например, да се подкрепя употребата им в клиники за сексуална терапия, за отклоняване нагона на извършители на сексуални посегателства или за хора с физически недъзи?Датската фотографка Бенита Маркусен  отношенията между мъже и кукли и споделя, че е попаднала на един съвършено нов свят, в който стотици силиконови и пластмасови \"жени\" всяка година помагат на мъже, страдащи от самота или провал в сексуалния живот.Фондацията е част от Глобалния институт за справедливост в Хага и декларира, че е създадена \"с убеждението, че роботите са толкова отговорни, колкото хората, които ги създават и използват и в крайна сметка пред закона трябва да се изправя човек, а не машина\".Ноел Шарки, професор по изкуствен интелект и роботика в Университета в Шефийлд, казва, че е трудно да се предвиди докъде ще стигне разрастването на този пазар или какъв ще е ефектът върху обществото в следващите години. \"Само нишов продукт ли ще останат куклите роботи или ще променят обществените норми и ще се превърнат в масов продукт? Как ще се съотнася сексът с робот с интимните отношения между хората?\", попита той на брифинг в Хага.Докладът предлага за по-широк дебат наглед тясно специализирани и немислими доскоро проблеми като какво да е отношението към \"изнасилване на робот\", ако се приеме, че това окуражава \"изнасилвача\" да посегне на реални жени.Ако машината е създадена да се съпротивлява в такава ситуация, не е ли всъщност точно това, което изнасилвачът търси? Ако пък не се съпротивлява, не формира ли това погреши представи за сексуалността на жената?Следва въпрос не е ли редно да се създават роботи, които да отблъскват подобни посегателства и приемат \"секс\" само при \"нежност\". И как се дефинира тази \"нежност\" - куклата да се \"отключва\" при изрази от типа на \"моля, може ли да правя секс с теб\"?Една от засегнатите теми е за това дали чрез секс роботи могат да се намалят или ще се увеличат сексуалните престъпления. Авторите казват, че специалистите в академичните среди, с които са разговаряли, нямат общо мнение. Едни казват, че е е възможно сексът с \"интелигентна кукла\" да намали желанието за насилие срещу реални хора. Други са на противоположното мнение - че ефектът ще е по-скоро стимулиращ \"незаконни сексуални практики\". Това води към опасна територия, в която изглежда щетите ще са повече от ползите.Що се отнася до дискутираната от десетилетия хипотеза за \"взаимни чувства\" между робот и неговият/нейният осбственик, в доклада се казва, че сегашната AI технология сочи, че в обозримо бъдеще (5-10 години) това няма да се случи.\"Роботите не изпитват любов. Най-доброто, което могат да направят, е да симулират чувства и оргазъм.\"", "date": "2017.07.05", "title": "Време е да поговорим за секс роботи"}
{"url": "http://www.dnevnik.bg/sport/2017/07/05/3002080_nadal_pobedi_amerikanec_v_bitkata_na_levicharite/", "text": " се справи с американеца Доналд Йънг и се класира за третия кръг на \"Уимбълдън\". Световният №2 надделя с 6:4, 6:2, 7:5 за 2.14 часа, като имаше проблеми само в последния сет.Надал впечатли с движението си по корта, като беше много сигурен при излизанията на мрежата, той записа 37 уинъра, но имаше проблем при сервиса си, който на моменти му изневери.Срещу 43-ият в света обаче Надал допусна и 16 непредизвикани грешки, доста от които при форхенд.\"Играх срещу талантлив съперник и беше доста трудно. За мен е хубаво, че отново съм на \"Уимбълдън\", това е специално място. Важно е, че продължавам и то без загубен сет. Искам обаче да играя ден за ден и ще видим докъде мога да стигна\", каза след края на двубоя Надал.Американецът, който не успя да прескочи втория кръг на \"Уимбълдън\" и при второто си участие започна срещата с много мощни удари. Йънг искаше да притисне Надал от самото начало, но често пращаше топката зад крайната линия. започна с пробив, който след това затвърди. Испанецът поддържаше разликата от два гейма и въпреки, че Йънг стабилизира подаването си и записа пет аса, спечели първия сет с 6:4.Втората част започна по абсолютния същия начин – Надал проби и спечели втория гейм, а Йънг намали до 2:1. Последва серия от три поредни гейма за испанецът, преди той да затвори и втория сет с 6:2.Във втория сет Надал разнообрази още повече играта си, излезе 10 пъти на мрежата и успя да завърши с точка в седем от тях. Всеки път когато увеличаваше темпото, бившият №1 нямаше проблеми с американеца.След втория сет, Надал поиска и медицински таймаут, заради болки в левия крак.Йънг оказа най-голяма съпротива в третия сет, като задържаше резултата равен до 3:3. След това обаче американецът беше пробит, а Надал поведе с 5:3.Американецът обаче отказа да се предаде и спечели всички зрители на корта. Американецът направи страхотни изпълнения и изравни за 5:5, записвайки първия си пробив в мача.Все пак Надал се събра, върна пробива, а след това записа гейм на нула, за да спечели третия сет със 7:5, а с това и срещата.Левичарят от Майорка достига до третия кръг в Лондон за първи път от 2014 г., когато отпадна на осминафиналите. В следващият си мач Надал се изправя срещу гиганта от Русия Карен Хачанов.", "date": "2017.07.05", "title": "Надал победи американец в битката на левичарите"}
{"url": "http://www.dnevnik.bg/sport/2017/07/05/3001837_nikola_gurbich_e_nedovolen_ot_niskite_temperaturi_na/", "text": "Селекционерът на сръбския национален отбор по волейбол Никола Гърбич остана недоволен от ниските температури, при които се играят финалите в Световната лига в Бразилия.Домакин на заключителния турнир е  в Куритиба. В момента в Бразилия е зима и температурите през деня са около 20 градуса.\"От 30 години съм в този спорт и никога не съм попадал на такива условия. През цялата ми кариера имаше наистина горещи зали, но никога не съм играл навън през зимата. Това е голяма грешка от страна на тези, които предлагат да се играе навън и още по-голяма от страна на онези, които са одобрили идеята\", каза Гърбич.Селекционерът на Сърбия обвини организаторите във фаворизиране на бразилците. Според него домакините са имали повече време да се приспособят към условията за разлика от другите отбори.\"Условията даже не се доближават до оптималните за важно състезание от ранга на Световната лига. Трябва да играем при 8 или 10 градуса. Носим якета по време на тренировките, защото е твърде студено\", допълни Гърбич.Финалите в Световната лига започнаха във вторник с . \"Селесао\" се наложи с 3:1 срещу Канада, а \"петлите\" надвиха драматично с 3:2 САЩ. Тази вечер Русия среща Канада в група А, а в група В защитаващият титлата си Сърбия ще играе със САЩ.", "date": "2017.07.05", "title": "Никола Гърбич е недоволен от ниските температури на финалите в Световната лига"}
