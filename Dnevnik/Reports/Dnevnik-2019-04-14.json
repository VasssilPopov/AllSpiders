{"url": "https://www.dnevnik.bg/sport/2019/04/14/3419347_dve_golemi_iznenadi_dadoha_starta_na_pleiofite_v_nba/", "text": "С очаквана победа на шампиона и изненадващи домакински загуби на два от фаворитите в Източната конференция започнаха плейофите в Националната баскетболна асоциация (НБА). Преследващият четвърта титла в последните пет години \"Голдън стейт уориърс\" нямаше никакви проблеми в първия дуел с \"Лос Анджелис клипърс\". \"Воините\", които завършиха първи в Западната конференция през редовния сезон, спечелиха убедителна победа със 121:104 у дома. Стеф Къри изигра страхотен мач и завърши с 38 точки, рекордните в кариерата си 15 борби и седем асистенции. Той отбеляза осем тройки от 12 опита и общо 11 от 16-те си стрелби от игра. 31-годишният гард излезе начело във вечната класация за най-много вкарани тройки в плейофите - 286, като изпревари с една Рей Алън. Кевин Дюрант добави 23 точки, преди в края на двубоя да бъде изгонен след спречкване с Патрик Бевърли. Дреймънд Грийн също се представи силно, като завърши със 17 точки, седем борби и седем асистенции. И докато \"Голдън стейт\" напълно оправда очакванията за убедителен успех, вторият и третият в Източната конференция след редовния сезон \"Торонто раптърс\" и \"Филаделфия 76\" изненадаха неприятно своите привържениците. По-голямата изненада дойде в Канада, където \"Торонто\" отстъпи със 101:104 срещу \"Орландо меджик\". Гостите се добраха до плейодите за пръв път от 2012 г., като през по-голямата част от сезона това изглеждаше малко вероятно. С 22 победи в последните 31 мача обаче \"магьосниците\" стигнаха до директните елиминации и ги започнаха по впечатляващ начин. Те изпуснаха аванс от 16 точки срещу \"Торонто\", но успяха да спечелят с победна тройка на Ди Джей Огъстин при 101:101 и 3.4 секунди до края. Огъстин беше най-резултатен за \"Орландо\" с 25 точки, а Еван Фурние добави 16. За \"Торонто\" Кауай Ленард и Паскал Сиакам вкараха съответно 25 и 24 точки, но Кайл Лаури имаше кошмарен мач и завърши без отбелязана точка. \"Филаделфия\" също стартира с домакинска загуба - 102:111 срещу \"Бруклин нетс\". Деанджело Ръсел продължи отличното си представяне от редовния сезон и отбеляза 26 точки, а Карис Лавърт и Спенсър Дийнуийди се включиха силно от пейката съответно с 23 и 18 точки. През изминалата нощ се изигра още един двубой от първия кръг на плейофите. \"Сан Антонио спърс\" победи като гост завършилия на второ място в Западната конференция \"Денвър нъгетс\" със 101:96. Така три отбора загубиха домакинското си предимство още в първия ден от плейофите.", "date": "2019.04.14", "title": "Две големи изненади дадоха старт на плейофите в НБА (видео)"}
{"url": "https://www.dnevnik.bg/razvlechenie/2019/04/14/3419094_iz_kratki_razkazi_za_nedrujeljubni_momicheta_ot/", "text": "Евелина Митева (1981) е родена във Вилнюс, израснала в Ямбол и София. Завършила е философия в Софийския Университет \"Св. Климент Охридски\" и е специализирала средновековна философия в университетите на Бари и Кьолн. Автор е на монографията \"Антропологията на Алберт Велики\", има многобройни философски публикации на английски, превежда философски текстове от латински и немски. Пише поезия на български, а нейни стихотворения са превеждани и публикувани на испански, румънски и македонски. Диеп. Преди години гледах филм за десанта в Диеп. Беше лято, и кой знае дали не е било по повод годишнина от десанта, 19-ти август. Бяхме на село при баба, в спомена ми телевизорът е голям и с избледнели цветове, вероятно е бил старият ни семеен \"Горизонт\". Вечер е, телевизорът \"върви\", започва филм. Аз се заплесвам и се заглеждам в нещо, което ще се вреже дълбоко в ума ми. На 19-ти август 1942 г. Съюзниците привеждат в действие плана си да изсипят с кораби и подкрепление по въздух военни части по бреговете около Диеп и така да направят пробив в немската защита или най-малкото да покажат на света, че са в състояние да се противопоставят на германците. В последвалата касапница близо 5000 човека загиват или са пленени на място, едно огромно фиаско, което ще бъде наречено \"генерална репетиция\" за успешния десант на Съюзените сили в Нормандия през 1944, когато най-сетне успяват да открият втори фронт срещу немците. Било е лятна ваканция, играели сме привечер навън, безгрижни, а после съм гледала този филм. Образите на слизащите от корабите войници, които биват покосявани още във водата, преди да стигнат до брега, и плажовете, тези безкрайни бели плажове, осеяни с телата на захвърлените в нечия генерална репетиция статисти, са останали неволно в мен. Сега, 4-ти август, дни преди и години след десанта, съм на почивка с моите деца на няколко километра северно от Диеп. Паметна плоча на входа на плажа отбелязва имената на загиналите. Децата ми се спускат с радостни писъци към водата, безкраен е плажът при отлив, мокрият пясък блести на вълнички под нормандското слънце. Спускам се след тях. Океанът бучи някъде в далечината, тичаме към него, а водата, останала след отлива, затоплена от слънцето, хвърчи на пръски изпод краката ни. Децата с писъци нахлуват в плиткото, оттеглящо се море. Край нас по безкрайната ивица плаж, който се открива при отлив, хора на групички играят с топка, пускат хвърчила, разхождат се по леки якета. Отливът и океанът ни викат да тичаме, тичането ни вика да се смеем. На втория ден от почивката ни вали. Цял ден, без прекъсване. На третия ден също. Разглеждаме замъци и музеи. На четвъртия ден не вали, само духа вятър, облаците са схлупени над нас, но ние все пак отиваме на плажа и гледаме навъсеното море. Постепенно дъждът се оттича и от него остава един лилав залез, който угасва над отлива, внезапно всичко е поезия и приказки и си спомням \"Елиза и дивите лебеди\" на Андерсен, онзи момент, в който те допират земята, когато последната капка слънце се стапя зад хоризонта. Гледам към залеза, следя го така напрегнато, сякаш сама летя над морето, а когато и това последно зрънце слънце се скрива зад океана, изведнъж ме обзема тишина. Дъждът е минал, залезът е минал, време е да се прибирам. Нормандия е студена и красива, и точно когато съм готова да се закълна в нейното пречистващо, северно спокойствие, в последния ден от почивката ни на паркинга над плажа се разполагат сергии и каравани, на поляната издигат сцена, напомпват надуваемите замъци за скачане за децата, започва да се върти розов захарен памук и замирисва на пържени картофки, риба и разлято розé, от сцената гърми местна банда с розови китари, които за втори път изкарват целия репертоар на \"Джипси кингс\", а хората са седнали на една дълга маса стил хоремаг или по поляната. Децата ми се включват в селския сбор, пищят и се гонят около паметната плоча на загиналите през Втората световна, въртим дупе – децата, аз и две местни лелки – на \"Бамболео\", докато залезът се разлива над безкрайния океански отлив, над безкрайното и ветровито нормандско лято, над събралите се от всички околни села нормандци и нормандки, които пият наливно младо розé.  На другия ден тръгваме, и докато се отдалечаваме от морето и караме през малки селца с каменни църкви, през зелени хълмове с налягали бели крави, покрай пожънатите поля, и се разминаваме по тесните пътища с трактори и комбайни, си мисля само едно – красиво е. Плажовете на Нормандия, мисля си, и всички световни плажове, би трябвало да се ползват по предназначение.  Не за десант. ", "date": "2019.04.14", "title": "Из \"Кратки разкази за недружелюбни момичета\" от Евелина Митева"}
{"url": "https://www.dnevnik.bg/politika/2019/04/14/3419380_na_borisov_mu_se_iska_da_hvane_edin_chuk_i_da_chupi/", "text": "Идва ми да взема един чук и където има тераси, покриви, да ги счупя и да приключваме\". С тези думи премиерът и лидер на ГЕРБ Бойко Борисов коментира пред партийния актив скандала с апартаментите, довел до оставките на водещи фигури от ГЕРБ, между които и заместника му в партията Цветан Цветанов, който подаде оставка като депутат. Борисов дойде изненадващо на представянето на партийната платформа за евроизборите, на която изказвания направиха българският еврокомисар Мария Габриел, настоящи евродепутати и включени в евролистата кандидати. Борисов подчерта, че скандалът с апартаментите и говоренето на опозицията от БСП по темата отнема много усилия на управлението и на партията и заличава направеното в годините. наясно сме на какво най-много реагират хората и това не трябва да го допускаме\", добави той. \"Нанесоха ви тежък удар, сами сме си виновни, убеждавайте хората че ще бъдем по добри\", обърна се той към кандидатите за евродепутати. Лидерът на ГЕРБ каза, че не е имал намерение да идва на партийния форум, но докато гледал изказванията на кандидатите за евродепутати, се зарадвал и решил да дойде да ги поздрави. \"Бях притеснен за партията, но има много хора, които могат да теглят спокойно нагоре. Път ще им се дава, а вие сте достатъчно млади\", каза той, след като преди дни беше изразил безпокойство за това кой ще запълни освободените след оставки позиции. Борисов иронизира евролистата на БСП с думите: \"Като им видях листата, може би имат само един човек, който нещо може би разбира от европейска работа - г-жа Златева. Оттам нататък: Така той коментира предложената от ръководството на БСП проектолиста, от която липсва лидерът на Партията на европейските социалисти Сергей Станишев, но присъства Иво Христов - началникът на кабинета на президента Румен Радев, както и журналистът Велизар Енчев, който в предишния парламент влезе като депутат от НФСБ, и е осветен като сътрудник на първо управление на бившата Държавна сигурност. Невключването на Станишев в листата ще означава, че БСП няма нищо общо с европейските социалисти, добави Борисов и изрази недоумението си как Станишев ще защитава позиции в ПЕС след като не е бил предпочетен от собствената си партия. \"В момента имаме един българин на най-висок пост в света – Сергей Станишев, лидерът на ПЕС - левият Манфред Вебер. Невключването му в листата показва, че нашите опоненти вече нямат нищо общо с европейските социалисти – това ще бъде тълкуванието навън\", каза той. Според премиера е видимо, че \"много троянски коне ще влязат в Европейския парламент\", но , по думите му \"дори както биха предположили партньорите на ГЕРБ от СДС. Според Борисов \"някой иска да се предложи\" на Русия, но в Москва едва ли му вярват, \"защото те толкова пъти бяха излъгани и за \"Белене\", и за \"Южен поток\". Той коментира и водача на листата на БСП - депутата и журналист Елена Йончева, която в миналото беше партньорка на Станишев по времето, когато той беше премиер. \"Много готино звучи да се закичиш със званието \"разследващ журналист\" , да биеш по човека, разследвал \"Наглите\" (...), но какво разследване си направил, докато си бил в сянката на премиера?! Какво си разследвал четири години, докато си бил в държавната вила?!\", попита риторично той. Борисов заяви, че в компроматната война срещу ГЕРБ се използват - \"толкова трябва да бъде гаден и лъжлив компромата, че този, който го чете, да се отврати от себе си докато го чете\". По думите му в листата на БСП са се настанили деца от такива семейства, които си измислят легенда, а след това си вярват, че са такива борци. \"Това е тежък синдром\", добави той. Премиерът използва случая, за да припомни успехите на европредседателството с думите: \"Колкото повече се отдалечаваме от председателството, защото на срещата в София дойдоха абсолютно всички лидери без изключение, а в Австрия отидоха половината, без Германия, Франция, Холандия, Великобритания\". Той отбеляза успехите на страната при справянето с мигрантската вълна, проекта за изнесен център на Световната банка в София, очакваното посещение на китайския президент у нас и евентуално домакинство на София на Берлинския процес. Добави \"на финала сме на големия завод, но ще мълчим до вторник\", вероятно загатвайки за очакван избор на компанията \"Фолксваген\" къде да построи нова мощност. Обеща идната седмица да се направи и първа копка на трети мост на Дунав при Свищов. Накрая развесели присъстващите с напомнянето, че днес се играе мачът между \"Челси\" и \"Ливърпул\", който е \"сериозна работа\". Вижте във видеото цялото събитие на ГЕРБ, изказването на премиера е в последните 30 минути.", "date": "2019.04.14", "title": "На Борисов му се иска да хване един чук и да чупи покриви, тераси"}
{"url": "https://www.dnevnik.bg/citat_na_deniia/2019/04/14/3419383_citat_na_denia_evrolistata_na_bsp_e_shpionin_-_ds_-/", "text": "Така премиерът и лидер на ГЕРБ Бойко Борисов коментира предложената от ръководството на БСП проектолиста, от която липсва лидерът на Партията на европейските социалисти Сергей Станишев. Невключването му в листата ще означава, че БСП няма нищо общо с европейските социалисти, добави Борисов. Всичко за листата на БСП четете  тук. ", "date": "2019.04.14", "title": "Цитат на деня: Евролистата на БСП е шпионин - ДС - шпионин - ДС"}
{"url": "https://www.dnevnik.bg/sport/2019/04/14/3419379_fotogaleriia_sofiia_kara_kolelo_i_ticha_za_po-chist/", "text": "За трета поредна година по улиците на София се проведе велошествие като част от инициативата \"София - Европейска столица на спорта\". Освен колоездачно шоу програмата включваше и организирано бягане.", "date": "2019.04.14", "title": "Фотогалерия: София кара колело и тича за по-чист въздух"}
{"url": "https://www.dnevnik.bg/razvlechenie/2019/04/14/3419202_nai-komentiranoto_v_dnevnik_kostov_shte_razkaje_za/", "text": "1.  Иван Костов ще оцени във втора книга създаването на своя партия (видео)  - 424 коментара 2.  \"Гардиън\": ВМРО и БСП предизвикаха хомофобски скандал в Европейската столица на културата  - 413 коментара 3.  Делото \"Иванчева\" е близо до приключване след сензационна промяна на показанията на Дюлгеров  - 335 коментара 4.  НАСА си постави за цел да изпрати астронавт на Луната през 2024 г.  - 332 коментара 5.  Радан Кънев: \"Демократична България\" ще бъде големият победител на евроизборите  - 327 коментара 6.  В ГЕРБ няма разделение, защото \"ГЕРБ е Бойко Борисов\"  - 307 коментара  7.  И Делян Добрев си подава оставката от парламента  - 304 коментара 8.  Късният живковизъм и страхът, че Борисов е политически вечен  - 280 коментара 9.  На представянето на книгата си Костов разви нова теза за лустрацията  - 271 коментара 10.  Иван Костов за българите, разочарованията и демокрацията (видео)  - 270 коментара", "date": "2019.04.14", "title": "Най-коментираното в \"Дневник\": Костов ще разкаже за създаването на ДСБ във втора книга"}
{"url": "https://www.dnevnik.bg/photos/2019/04/14/3419403_fotogaleriia_cvetnica_v_rim/", "text": "Традиционната литургия, с която се отбелязва католическата Цветница, събра днес на площад \"Свети Петър\" хиляди вярващи. Отслужи я Папа Франциск, а с празника започва \"Страстната седмица\".", "date": "2019.04.14", "title": "Фотогалерия: Цветница в Рим"}
{"url": "https://www.dnevnik.bg/bulgaria/2019/04/14/3419435_prisudata_po_deloto_ivancheva_shte_bude_obiavena/", "text": "Съдебният състав в процеса \"Иванчева\" ще обяви присъдата в началото на следващата седмица, съобщи БНР. Делото се гледа от Специализирания наказателен съд на първа инстанция. Днес бяха изслушани пледоариите на обвинението и защитата в делото, по което обвиняеми за подкуп са бившият кмет на софийския район \"Младост\" Десислава Иванчева, нейната заместничка Биляна Петрова и соченият от прокуратурата за посредник Петко Дюлгеров. Прокуратурата поиска затвор със срок между минималния и максималния, предвиден в Наказателния кодекс, който за престъпление, свързано със злоупотреба на длъжностно лице с упражняваната от него власт, варира между 10 и 30 години (по-рано през деня медиите съобщаваха за 15 години -  ). Държавното обвинение също така настоява за глоба в размер на 30 000 лева, както и конфискация на цялото имущество на тримата подсъдими. Беше поискано и те повече да не заемат държавни позиции.  Представителите на защитата заявиха, че настоящото дело е пример за това как не се спазват правата на подсъдимите в рамките на досъдебното производство. Адвокат Димитър Марковски изтъкна, че клиентката му Десислава Иванчева е била лишена от правото на справедлив съдебен процес. По повод казаното от обвинението, че Иванчева е искала дарение срещу задвижването на преписките за строеж, адвокат Марковски подчерта, че става дума за дарения, направени в полза на жителите на общината, а средствата били вложени в изграждането на детски площадки и зелени площи. Преди началото на съдебното заседание Иванчева и Петрова  изразиха увереност , че ще обвиненията срещу тях ще бъдат отхвърлени. Те възнамеряват да съдят зам. главния прокурор Иван Гешев за това, че по думите им разпространявал в медиите лъжи по техен адрес.", "date": "2019.04.14", "title": "Присъдата по делото \"Иванчева\" ще бъде обявена идната седмица"}
{"url": "https://www.dnevnik.bg/sviat/2019/04/14/3419444_feisbuk_instagram_i_uotsap_vremenno_se_srinaha_v/", "text": "Социалните мрежи \"Фейсбук\" и \"Инстаграм\", както и \"УотсАп\" не бяха достъпни днес в продължение на повече от 3 часа, предаде \"Би Би Си\". Сривът е започнал към 13.30 часа, когато хиляди потребители са се сблъскали с проблеми при работата с тях. Много хора са използвали \"Туитър\", за да сигнализират за проблемите със социалните мрежи. Малко преди 17.00 часа проблемът беше отстранен. Говорител на \"Фейсбук\" обяви, че компанията съжалява за неудобството, което са изпитали някои потребители при влизането в социалната мрежа. Той обаче не коментира какъв е бил проблемът и точно колко потребители са били засегнати. През март \"Фейсбук\" преживя един от най-големите си сривове, когато някои потребители не бяха в състояние да използват социалната мрежа за повече от 24 часа.", "date": "2019.04.14", "title": "\"Фейсбук\", \"Инстаграм\" и \"УотсАп\" временно се сринаха в някои части от света"}
{"url": "https://www.dnevnik.bg/politika/2019/04/14/3419424_ninova_ne_uspia_da_otstrani_stanishev_evrodeputatskata/", "text": "След повече от пет часа дебати, остри критики към най-тясното ръководство на БСП и призиви евролистата да се реди според номинациите от партийните структури  предложеният от Изпълнителното бюро вариант , в който не фигурира президентът на Партията на европейските социалисти (ПЕС) Сергей Станишев, няма да бъде утвърден. Тази вечер Националният съвет на БСП ще подреди листата с таен вот и по вишегласие, т.е. който събере най-много гласове ще получи по-предна позиция. Освен предложените от ръководството имена в избора ще участват Сергей Станишев, Антон Кутев, Валери Жаблянов и Борислав Гуцанов. Засега са сигурни само местата на водача Елена Йончева, както и на гражданската квота и коалиционните партньори. На четвърто място е началникът на кабинета на президента Румен Радев Иво Христов, макар и социалисти да са предложили да е на по-задна позиция. Той обяви, че е приел да участва, защото БСП е единствената опозиция, а държавният глава - основният контрапункт срещу пълзящата автокрация в държавата. На десето място е бившият депутат от НФСБ и лидер на партия \"Българска пролет\" Велизар Енчев, който твърди, че разбрал за номинацията снощи. На последно място е Емил Георгиев от \"Екогласност\". Дебатът  На влизане на \"Позитано\" 20 тази сутрин Сергей Станишев обяви, че БСП започва да прилича на вождистка партия като ГЕРБ, а листата била подарък за партията на Бойко Борисов. Той каза, че има кампания за противопоставяне между БСП и ПЕС и тогава въпросът бил какво дири БСП в ПЕС. Много от участниците в пленума са поискали партията да се определи спрямо европейското политическо семейство, както и бъдещите евродепутати да кажат дали ще бъдат част от групата на социалистите и демократите в следващия европарламент. Социалистът Георги Божинов предложил Станишев да бъде включен на второ място, а журналистът Велислава Дърева добавила, че след Йончева той има най-много номинации от партийните структури и е несериозно да е извън листата. Бившият зам.-председател на БСП Димитър Дъбов намекнал, че ако Корнелия Нинова върне Станишев в България, той може да й стане конкурент за поста. Имало мнения, че Станишев не трябва да е в листата, за да бъде тя избираема. Припомнено било как през 2014 г. той казал, че само ще води листата, а после не се отказал и станал евродепутат. Кандидатите  Останалите кандидати, които ще участват в тайния вот, са предложените от бюрото хора. Според първоначалната листа на второ място трябваше да е дългогодишният зам.-председател на БСП Янаки Стоилов, който не бе кандидат за депутата на последните парламентарни избори заради изискването на Корнелия Нинова за мандатност. А на трето място - зам.-председателят на партията Деница Златева. На пето място беше предложен депутатът проф. Румен Гечев, който бе вицепремиер в кабинета на Жан Виденов. Сред кандидатите са колегите му Петър Витанов и Димитър Данчев, както и досегашният евродепутат Момчил Неков. Сред номинираните са още бившият зам.-министър на образованието Иван Кръстев, който бе кандидат за депутат на миналите избори, автомобилният състезател Крум Дончев и зам.-председателят на клуб \"Милениум\" Цветелина Пенкова.", "date": "2019.04.14", "title": "Нинова не успя да отстрани Станишев, евродепутатската листа на БСП ще се реди с таен вот"}
{"url": "https://www.dnevnik.bg/bulgaria/2019/04/14/3419442_bebe_zagina_pri_katastrofa_v_koiato_e_uchastval_ljutvi/", "text": "Бебе на 6 месеца загина при тежка катастрофа на пътя, водещ към граничния пункт \"Маказа\", съобщи МВР. Говорителят на главния прокурор Румяна Арнаудова потвърди пред \"Фокус\" неофициалните информации, че в катастрофата е участвал автомобил, шофиран от лидера на ДОСТ Лютви Местан. Според официалното съобщение на МВР инцидентът е станал около 13.30 часа в района на село Загорско по главния път към ГКПП Маказа. По първоначални данни при включване в главния път \"Фолксваген\" се е сблъскал с друг лек автомобил, в който пътувало семейство с две деца. Бебе на 6 месеца е починало, ранени са 9-годишно дете и 28-годишна жена, които в момента са в Спешното отделение на кърджалийската болница. На мястото на инцидента е извършено тестване за употреба на алкохол и наркотични вещества и на Лютви Местан, и на водача на другия автомобил. И четирите теста са отрицателни, съобщи пред \"Фокус\" Арнаудова. Местан ще даде и втора проба в болницата в Кърджали. По думите на говорителя на прокуратурата колата на Местан се е движила към Т-образно кръстовище, а другият автомобил, в който е пътувало семейството с деца, е бил на път с предимство. \"Мога да уверя, че прокуратурата ще приложи еднакъв аршин, както досега е реагирала, по отношение на сходни инциденти, при които по непредпазливост се причинява смърт\", каза тя. По-късно МВР съобщи, че водачът на колата с марка \"Фолксваген\" е задържан без да назовава името му. ", "date": "2019.04.14", "title": "Бебе загина при катастрофа, в която е участвал Лютви Местан"}
{"url": "https://www.dnevnik.bg/sport/2019/04/14/3419445_siti_hvurli_rukavicata_kum_livurpul_s_deveta_poredna/", "text": "Шампионът \"Манчестър сити\" си върна първото място във Висшата лига след рутинна победа като гост на \"Кристъл палас\". Тимът на Пеп Гуардиола спечели с 3:1 на стадион \"Селхърст парк\" и записа девети пореден успех в първенството. \"Манчестър сити\" записа девета поредна победа във Висшата лига и 12-а в последните 13 кръга. \"Гражданите\" събраха 83 точки и поведоха с една пред \"Ливърпул\" при равен брой изиграни срещи - по 33. С успеха над \"Кристъл палас\" шампионите поставиха под напрежение тима на Юрген Клоп, който днес от 18.30 часа посреща \"Челси\" на \"Анфилд\". След това за \"Ливърпул\" предстоят мачове с \"Кардиф\", \"Хъдърсфилд\", \"Нюкасъл\" и \"Уулвърхемптън\", а за \"Сити\" - с \"Тотнъм\", \"Манчестър юнайтед\", \"Бърнли\", \"Лестър\" и \"Брайтън\". Рахим Стърлинг беше ключовата фигура за победата на шампионите днес и даде поредна заявка за наградата за играч на сезона. Той отбеляза първите два гола и увеличи сметката си във Висшата лига този сезон на 17 попадения. Английският национал направи огромен пропуск в 10-ата минута, но много бързо се реваншира. В 15-ата минута той получи брилянтно извеждащо 50-метрово подаване от Кевин де Бройне, надбяга последния противников бранител и със силен шут с десния крак прати топката под гредата. До почивката гостите от Манчестър имаха пълен контрол на терена, като владееха топката в близо 80% от времето. Те пропуснаха няколко добри ситуации за втори гол, но в същото време за вратаря им Едерсон нямаше никаква работа. След почивката ситуацията на терена не се промени, а в 65-ата минута \"Сити\" стигна до гола на успокоението. Давид Силва задържа топката на аутлинията и върна назад към Лерой Сане. Германецът центрира по земята към далечната греда за Стърлинг, който с едно докосване изпрати топката в обратния ъгъл. След втория гол играчите на \"Сити\" се успокоиха твърде много и \"Палас\" се върна в мача. Лука Миливоевич се разписа директно от пряк свободен удар в 81-ата минута. \"Сити\" все пак не позволиха да се стигне до напрегнат финал на мача, след като влезлият като резерва Габриел Жезус вкара за 3:1 след втора асистенция на Де Бройне. При паса към бразилския нападател имаше засада, но страничният рефер сгреши и голът беше зачетен.", "date": "2019.04.14", "title": "\"Сити\" хвърли ръкавицата към \"Ливърпул\" с девета поредна победа"}
{"url": "https://www.dnevnik.bg/politika/2019/04/13/3419567_spisukut_na_ninova_spisukut_na_bsp/", "text": "Неделният ден донесе обрати в подредбата на листата на БСП за предстоящите през май избори за Европейски парламент. След като тясното ръководство не включи в проекта си сегашния лидер на Партията на европейските социалисти и бивш лидер на БСП Сергей Станишев, пленумът спори над 9 часа и накрая пренареди листата. Ето двата варианта. Горният е окончателният, който предстои да бъде регистриран в Централната избирателна комисия. Подредбата след седмото място е формална, защото е малко вероятно левицата да спечели повече от 5-6 места. 1. Елена Йончева 2. Петър Витанов 3. Цветелина Пенкова 4. Иво Христов 5. Сергей Станишев 6. Иван Кръстев 7.Деница Златева 8. Румен Гечев 9. Момчил Неков 10. Велизар Енчев 11. Димитър Данчев 12. Тодор Стоилов 13. Валери Жаблянов 14. Мариела Модева 15. Десислав Тасков 16. Крум Дончев 17.Емил Георгиев 1. Елена Йончева 2. Янаки Стоилов 3. Деница Златева 4. Иво Христов 5. Румен Гечев 6. Иван Кръстев 7. Момчил Неков 8. Десислав Тасков 9. Цветелина Пенкова 10. Велизар Енчев 11. Петър Витанов 12. Димитър Данчев 13. Крум Дончев 14. Тодор Стоилов 15. Иван Френчев 16. Мариела Модева 17. Емил Георгиев", "date": "2019.04.14", "title": "Списъкът на Нинова, списъкът на БСП"}
{"url": "https://www.dnevnik.bg/evropa/obrazovanie/novini/2019/04/14/3418877_dvijenieto_v_centura_na_sofiia_shte_bude_promeneno/", "text": "Традиционното пролетно шествие с велосипеди,  което ще се проведе днес в София , ще донесе и промени в организацията на движението в центъра. Стартът на събитието е в 11.00 ч. на площад \"Народно събрание\". Маршрутът е по бул. \"Цар Освободител\" до Орлов мост, оттам по бул. \"Евлоги и Христо Георгиеви\", бул. \"Пенчо Славейков\", бул.\"Витоша\" и до входа на Южния парк. От Столичната община съобщиха, че движението по този маршрут ще бъде спряно за други превозни средства. От 08.00 часа приключване на мероприятието се забранява влизането на пътни превозни средства по ул. \"Цар Шишман\" между ул. \"Аксаков\" и пл. \"Народно събрание\". При необходимост и по преценка на служители на СДВР от 10.00 часа до приключване на събитието може да се забрани влизането на пътни превозни средства по бул. \"Цар Освободител\" между ул. \"Г. С. Раковски\" и бул. \"Васил Левски\". Тази вечер от 19.00 ч, на Националния стадион \"Васил Левски\" е футболният мач между \"Левски\" и \"Лудогорец\". Не се планира движението на превозни средства по улиците около националния стадион да се спира, но полицията си запазва правото да предприеме тази мярка в зависимост от поведението на футболните агитки.", "date": "2019.04.14", "title": "Движението в центъра на София ще бъде променено заради велошествието"}
{"url": "https://www.dnevnik.bg/bulgaria/2019/04/14/3419295_deloto_ivancheva_prikljuchva_na_purva_instanciia/", "text": "Състав на Специализирания наказателен съд с председател Иво Хинов днес ще изслуша финалните пледоарии на прокуратурата и защитата по делото за подкуп срещу бившия кмет на район \"Младост\" Десислава Иванчева, заместничката й Биляна Петрова и Петко Дюлгеров, обвинен като посредник. Тримата са предадени на съд за подкуп от 70 хил. евро, който взели и поискали от предприемача Александър Ваклин, за да придвижат негова преписка. След като миналата седмица съдът изслуша обясненията на тримата подсъдими, днес прокуратурата трябва да обяви дали поддържа твърденията в обвинителния акт и какво наказание иска за тримата подсъдими. На последното заседание обвиненият като посредник в предаването на подкупа Петко  Дюлгеров се отказа от показанията , които е дал по време на разследването. Първоначалните показания на Дюлгеров бяха сред важните доказателства в подкрепа на прокурорската теза. При разпитите той заявил, че Иванчева и Петрова са поискали и получили подкуп от предприемача Александър Ваклин. В обясненията си миналата седмица Дюлгеров каза, че е говорил под натиск. Сред важните доказателства на прокуратурата бе и тефтерчето на Иванчева, в която тя е писала числа за сумите, които според обвинението, е искала. Самата тя отрича да е писала някои от числата, а експерти доказаха, че в тефтерчето има и чужд почерк. Така и не можа да се установи кой е писал цифрите в него, но авторът им със сигурност не е сред подсъдимите. Десислава Иванчева и Биляна Петрова от своя страна категорично отрекоха да са изнудвали някого и да са искали или вземали подкуп. Двете бяха задържани при зрелищна акция на 17 април 2018 г. пред Спортната палата в центъра на София. Междувременно Иванчева обяви, че ще се кандидатира за независим евродепутат, а инициативен комитет \"Непослушните\" започна да събира подписи в нейна подкрепа. След като изслуша тезите, аргументите и доказателствата на прокуратурата и подсъдимите, съставът на съдия Иво Хинов ще произнесе присъдата и така делото ще приключи на първа инстанция малко повече от година след арестите.", "date": "2019.04.14", "title": "Делото \"Иванчева\" приключва на първа инстанция"}
{"url": "https://www.dnevnik.bg/sport/2019/04/14/3419267_grigor_dimitrov_zapochva_sezona_na_cherveni_kortove_s/", "text": "С мач срещу италианеца Матео Беретини Григор Димитров започва сезона си на червени кортове. Българският тенисист ще играе на клей в надпреварата от сериите \"Мастърс\" 1000 в Монте Карло.  Димитров и Беретини  излизат днес на корта, като срещата им е втора в програмата. Сблъсъкът от първи кръг ще започне не преди 14 часа. Той е втори в програмата на централния корт \"Рение III\". Преди Димитров и Беретини на корта ще излязат Хуберт Хуркач и Борна Чорич. До момента Димитров никога не е срещал 54-ия в света Беретини. Италианецът, който е на 22 години, спечели първата титла в кариерата си през миналата година. В Монте Карло Димитров се надява на добро представяне, след като през 2018 г., достигна до полуфинал, където загуби от Рафаел Надал. Сега Димитров отново може да срещне 11-кратния шампион, след като двамата попаднаха в една част на схемата. Евентуален сблъсък между тях може да има в трети кръг, но преди това Димитров трябва да победи Беретини, а след това и евентуалния си съперник във втори кръг Денис Шаповалов. През 2019 г. Григор Димитров има да защитава 560 точки в турнирите на клей. По-голямата част - 360 точки - са от Монте Карло, където игра полуфинал през 2018 г. По 90 точки е активът, който трябва да защитава в Барселона и на \"Ролан Гарос\", а на мастърсите в Мадрид и Рим - само по 10 точки. Димитров, който заема 29-ото място в световната ранглиста, беше планирал общо четири турнира на клей. В последния момент той реши да се включи в надпреварата от категория \"АТП 500\" в Барселона,  като получи \"уайлд кард\" от организаторите.", "date": "2019.04.14", "title": "Григор Димитров започва сезона на червени кортове с двубой срещу италианец"}
{"url": "https://www.dnevnik.bg/bulgaria/2019/04/14/3419226_jult_kod_za_valeji_v_19_oblasti_e_obiaven_dnes/", "text": "Днес в сила е жълт код за обилни валежи в Източна България. Областите, за които важи предупреждението са: Добрич, Варна, Шумен и Бургас.  При жълт код за валежи от Националният институт по метеорология и хидрология предупреждават хората да са по-внимателни за опасност от локални наводнения. Големи наводнения не се очакват, но е добре шофьорите да са подготвени за затруднения във видимостта на пътя. Възможно е и прекъсване на дейности на открито.", "date": "2019.04.14", "title": "Жълт код за валежи в Източна България е обявен днес"}
{"url": "https://www.dnevnik.bg/sport/2019/04/14/3419283_obezkurveniiat_levski_priema_ludogorec_s_shans_da/", "text": "Левски\" и \"Лудогорец\" се изправят един срещу друг в най-интересни мач от 29-ия кръг в Първа лига. Сините имат шанс да завържат троен възел за титлата, след като ден по-рано  ЦСКА победи \"Берое\"  и се изравни по точки с \"Лудогорец\". В момента сините изостават с шест точки от \"Лудогорец\" и червените. Задачата на \"Левски\" обаче е много трудна, след като тимът ще бъде без титулярната си защита. Луи Нганиони, Нуно Рейш и  Живко Миланов  са наказани. Сините се  отказаха от услугите на Давид Яблонски  и Милош Цветкович, чиито договори изтичат. Същата е ситуацията и с Жерсон Кабрал. \"Играем мач за мач и накрая ще броим точките. В такава ситуация сме, че няма как да се откажем от челните позиции. Точките са много необходими и точно в този период се стремим към тях, но искам полека и да изграждаме стила, който отговаря на \"Левски\". Вървим в правилна посока, но бавно\", каза треньорът на \"Левски\" Георги Дерменджиев. Сините няма да имат на разположение и домакинското си предимство, след като срещата  ще се играе на \"Васил Левски\", вместо на \"Герена\" . Това се налага заради спешна подмняна на терена на \"Георги Аспарухов\". За сметка на това \"Лудогорец\" отива в София със самочувствие, изразено и от треньора Стойчо Стоев. Той обеща тимът му да играе за победа, за да не зависи от други в битката за титлата. Шампионите нямат проблеми с контузени или наказани играчи. Лошата новина за Стоев и тимът му е, че \"Лудогорец\" не е вкарвал гол в три поредни мача. За последно отборът вкара на 16 март. Последният мач между \"Лудогорец\" и \"Левски\" беше на 10 март, когато  шампионите спечелиха в Разград с 2:0 . Двубоят е тази вечер от 19 часа на националния стадион \"Васил Левски\".", "date": "2019.04.14", "title": "Обезкървеният \"Левски\" приема \"Лудогорец\" с шанс да завърже троен възел за титлата"}
{"url": "https://www.dnevnik.bg/evropa/2019/04/14/3418648_socialdemokratite_ochakvat_pobeda_na_vota_vuv/", "text": "Финландците гласуват днес на парламентарни избори, доминирани от дебати как най-добре да бъде запазена щедрата социална система във Финландия, въпреки че тя има едно от най-бързо застаряващите населения в света, предаде \"Асошиейтед прес\". В много отношения изборите, пред които са изправени финландците, отразяват тенденциите в Европа: проучвания на общественото мнение сочат, че популистка, антиимигрантска, евроскептична партия засилва своите позиции, а традиционните политически сили губят подкрепа. Социологически данни показват над 16 процента подкрепа за националистическата партия \"Финландците\", което я прави втора политическа сила. Като изключение от тази тенденция обаче левоцентристката Финландска социалдемократическа партия се нарежда на първо място с 19 процента подкрепа според неотдавнашно допитване. Тя все пак ще се нуждае от коалиционни партньори, ако в крайна сметка стигне до опит да състави следващото правителство. Социалдемократите планират да повишат данъците и да увеличат разходите, за да запазят подложената на голямо напрежение социална система. Те също обещават да продължат проевропейската политика на Финландия. Приключващото управлението си десноцентристко правителство на министър-председателя Юха Сипиля, който оглавява партията \"Финландски център\", прокара пакет за икономии, след като спечели изборите през 2015 г. Това помогна на Финландия да се върне към растеж и да подобри държавните финанси след тригодишна рецесия. Сипиля и неговото правителство подадоха оставка през март, след като не успяха да прокарат голям пакет за реформи в социалната сфера и здравеопазването. Гласоподавателите ще избират измежду 19 партии за попълване на местата в 200-членния парламент. Според социологическите данни пет партии имат подкрепа над 12 процента, включително консервативната Национална коалиционна партия, \"Финландците\", \"Финландски център\" и Съюз на зелените. В страната повече от всякога се надига тревога заради климатичните промени. Финландия засилва своето производство на ядрена енергия, като започва нов план следващата година, а миналия месец депутатите гласуваха напълно да бъде спряно изгарянето на въглища до 2029 г. Има призиви и за други действия в областта на климата като увеличаване на броя на електрическите автомобили, намаляване на потреблението на месо чрез данъци или преминаване към повече вегетарианска храна в училищата и други обществени институции. /БТА", "date": "2019.04.14", "title": "Националистка партия може да спечели второто място на изборите във Финландия"}
{"url": "https://www.dnevnik.bg/intervju/2019/04/13/3418716_arti_zeigami_hm_s_izkustveniia_intelekt_vse_oshte/", "text": "- Говорейки, че трябва да демистифицираме изкуствения интелект, споменахте, че става въпрос най-често за следене на трендове и работа с данни. Но в работата ви вероятно има параметри, които не могат да се измерят – кои са те и как се справяте с тях? - Това е комбинацията между човека и машината. Те няма да ни заменят – все още – защото още не са достатъчно напреднали. Но им даваме малки парчета информация, неща, които могат да се изчислят. Това е част от моята работа, някой друг се занимава с останалите неща. Нашите проекти са свързани с количествено определяне, например колко броя да купим от определена стока. В това има много различни стъпки – трябва да се намерят трендът, дизайнът, цветът, видът. Когато стигнем до момента, в който дизайнерът усеща, че нещата са добри, ние трябва да го уловим и да го вкараме в нашите прогнозни данни. Това ни дава правилния отговор на въпроса колко от това да купим. Мога да работя по предвиждането на продажбите в зависимост от параметрите - дали един продукт наподобява друг. Въз основа на тези продажби можем да изчислим и да предвидим бъдещите. Това значи, че все още гадаем, но по-систематично. Но има много модни неща, по които не работим. Това е комбинацията – човек и машина, изкуство и наука. Можем да разчитаме, че разбираме човешката част. - Разбира се, винаги има точка на пречупване, където се търси истинска изкуствена интелигентност, когнитивно мислене. Някои хора го наричат \"изкуствена обща интелигентност\", например като един шведски професор в MIT, Макс Тиегмарк. Още не сме стигнали дотам. А и ние не правим изследвания, а прилагаме вече съществуващите, заради това работя много с университети, защото те се занимават с тази част от науката. А ние я взимаме и се занимаваме с приложимата наука. Вероятно това би могло да се случи и вероятно ще се случи – но кога, кой знае? - По много начини. По цялата верига на снабдяване – всичко от улавянето на модните трендове, през количественото измерение до алокацията. Всичко това е много важно, за да сме сигурни, че купуваме правилните стоки в правилното количество и ги продаваме на правилните места и за правилните клиенти. Трябва да сме много прецизни във веригата на снабдяване. Един от най-важните фактори е клиентите да получат правилното предлагане. Нещата, които биха могли да искат, да са в магазина и онлайн. Плюс факта, че правилните изчисления ще се отразят добре на околната среда. Това е допълнителен ефект. Що се отнася до персонализацията, хиперрелевантността – те са по-близо до клиента. Когато си говорим за изкуствен интелект, хората виждат това. Има и непреки, и преки ефекти. - В H&M има регионализация, но това няма нищо общо с мен, освен че, разбира се, ме засяга, защото сме толкова големи. Има три слоя – първият е глобалната перспектива. Компания с нашия размер, разбира се, има глобална перспектива. Но не можем да използваме универсален подход, така че идва следващият слой – локализираната перспектива. Това, което пасва на Китай, може да не работи в Европа или САЩ. После идва и персонализираната перспектива – релевантното за теб може да не е за мен. - Мисля, че голяма част от работата ни, от философията ни е да пробваме, да се проваляме и да се учим. Така че приветстваме провалите, обичаме ги. Защото така научаваш много. Провалял съм се много в собствения си живот – разбивал съм компания и съм карал компания да расте. И съм научил повече от провалите, отколкото от успехите. Защото когато успееш, не го обмисляш толкова. Провалиш ли се, започваш да се питаш: къде сбърках – аха, ето тук, това трябва да се промени. Цялото ни мислене е провал – поука – възстановяване, провал – поука – възстановяване. Бих казал, че в този смисъл провалът е успех. Що се отнася до специфични неща, имаме късмета да успяваме в повечето неща, но това няма толкова общо с алгоритмите, колкото с човешкия фактор. Казах и на сцената, че 10% е изкуствен интелект, 20% технологии, 70% хора и процеси. () Аз трябва да направя изкуствения интелект по-малко мистериозен, да кажа: \"Как можем да си помогнем взаимно? Аз мога да ви направя по-умни, да използвате моите услуги, за да се справяме по-добре като компания.\" Това не е лесно, правя го всеки ден – да помогна на колегите си да станат по-добри. В един момент се проваляш, в друг печелиш. Трудно ми е да посоча един определен момент, по-скоро става въпрос за целия поток на работа – учиш се, проваляш се, възстановяваш се. Започваш от малко и растеш бързо и ако нараснеш бързо, няма начин да няма провали. Преди много години говорихме за минимално жизнеспособен продукт – как да тестваш нещо. За да експериментираме, трябваше да направим перфектен продукт и тогава да го изпробваме. Сега си казваме, че не можеш да направиш нещо перфектно, защото колкото и да подобряваш, никога няма да стигнеш до перфектността. Това би било провал. За нас успех е да изпробваме малки продукти и постепенно да се учим от процеса. Провалите и успехите се случват ежедневно, те са част от процеса.", "date": "2019.04.14", "title": "Арти Зейгами, H&M: С изкуствения интелект все още гадаем, но по-систематично"}
{"url": "https://www.dnevnik.bg/na_put/2019/04/14/3415727_teoremata_na_imperatora_v_chasha_-_tur_za_kraft_biri_v/", "text": "Естествено че едно от нещата, с които е известна Белгия, е бирата. Малко встрани от отъпканите пътеки са баровете за крафт бира на местните пивовари. Те могат да бъдат и известна загрявка преди  бирения фест  в града през август. Британският вестник \"Гардиън\" препоръчва десет места, които любителите на бирата ще оценят. В сърцето на най-посещаваните от туристите места (\"Гран плас\") се намира   Той разполага с над 70 органични видове бира на цени между 3 и 10 евро. Работи от сутрин до вечер. Храната, която се сервира, е от органични продукти. Мястото се използва и за изложби, салса и йога. , на няколко минути от вечната навалица около статуята на Пикаещото момченце. Атмосферата в заведението е характерната за някое квартално място, но клиентите идват тук заради добрия подбор на занаятчийски ейлове. Отделно от списъка със 100 вида бутилирани бири, има 50 наливни като на практика всеки местен производител е представен тук. На персонала може да се разчита компетентно да представи отделните бири. На тиха вътрешна улица в района на станцията на метрото \"Миди\" и разположен в бивша цигарена фабрика  . Заведението отваря врати през 2017 г. благодарение на пари, събрани на принципа на краудфъндинг (финансиране от потребителите) от трима местни жители - Насим, Франсоа и Анри. Етикетите на техните ейлове са разработени от местен артист и веднага се забелязват. В петък и събота импровизиран бар се отваря вътре в пивоварната, където напитки с имена от сорта на \"Теоремата на императора\", \"Ноар дю миди\" и \"Слънце\" струват 3.50 евро за халба, разказва \"Гардиън\". Базираният в Шотландия пивовар Brewdog вече е представен и в Брюксел.   на мястото, заемано преди от националния превозвач \"Сабена\". Менюто с местни ейлове непрекъснато се променя, а в него влиза и разнообразно меню - от бургери, през паста до салати. Според \"Гардиън\" любители на бира от различни точки на света  . Това е семеен бар, който преди крафт революцията едва е оцелявал. Днес се налага да отказва поръчки. На място се организират турове срещу 7 евро, които показват пътя на бирата от зърното през ферментацията (с помощта на \"дива\" мая) до бъчвите. Cantillon страни от масовото производство по всички начини, като използва само органично зърно, кисели череши и малини.  На местен диалект името на , което добре описва проекта на двама малко над двайсетгодишни приятели - Денис ван Елуик и Самюъл Ланги. Тяхното бирено приключение започва с производство във вана преди да отворят микропиповарна, където любопитните могат да идват, за да ги погледат как работят. Тяхната малцово пиво Curieuse Neus (\"Любопитното хлапе\") става хит. Ако се търси  , намиращо се в модния район Sainte-Catherine. Тази пивоварна с възможност да се опитат 15 драфт бири е подходяща за хората, които обичат странните напитки, които на място могат да съчетаят с храна. Един от основателите - Себастиен Морван обяснява пред изданието, че докато много хора в бранша гордо обясняват, че правят една и съща бира от 250 г., то при тях всеки месец се правят 3-4 вида, за да може за около пет седмици да се създаде нова рецепта. Един от популярните им ейлове е т. нар. bread bitter, при ферментацията на който е използван хляб. Шеф готвачът Ален Феи може да не е пивовар, но пък е собственик на  в който всяко блюдо е приготвено с качествена бира. В квартала \"Моленбек\", който стана популярен през последните години не точно с темите за храната и бирата, съвсем наблизо до центъра на града, се намира   Нейните бири може да се видят във всяко заведение в града. От понеделник до петък в залата за дегустации могат да се тестват бири за 2.50 евро.  (170 Rue Blaes, няма сайт) се намира съвсем близо до битпазара Jeu de Balle. В събота на обяд има джаз и блус концерти. \"Гардиън\" препоръчва да не се пропуска възможността да се опитат и наденичките предлагани тук. Има избор от 120 вида бира, а освен това има и сезонни бири в лимитирани количества.", "date": "2019.04.14", "title": "Теоремата на императора в чаша - тур за крафт бири в Брюксел"}
{"url": "https://www.dnevnik.bg/biznes/2019/04/14/3417689_da_razsmeesh_po-tujniia_ili_kak_angliiskiiat_humor/", "text": "-Англичанин, шотландец и ирландец влизат в бар. Англичанинът решава да си ходи, така че се налага другите също да си тръгнат.  Английското чувство за хумор е известно в цял свят. А когато е провокирано от самоирония покрай Брекзит е още по-разбираемо. Но как една шега би могла да привлече вниманието на британските граждани към България и да им покаже, че има места, различни от тези, които те познават и посещават? За това разказа за \"Дневник\" изпълнителният директор на рекламната агенция McCann Десислава Олованова, която заедно с екипа си и съвместно с Министерството на туризма се е заела със задачата да представи България на британците по един нетрадиционен начин. Нещото, което им дава шанс да спечелят безплатна екскурзия до страната, е разказването на една шега. \"Великобритания е позната с лошото си време, а тук в България ние можем да предложим обратното - слънце. Причината да изберем в кампанията ни британците да разказват шеги беше, че през 2017 г., когато започвахме да я подготвяме, резултати в проучване сочеха българите за една от най-тъжните нации в световен мащаб. Ето защо искахме те да ни разсмиват, а ние в замяна да им предложим хубаво време\", обяснява Десислава Олованова. Кампанията The Great Swap започва миналата година и ще приключи на 15 април, когато на лотриен принцип ще бъде изтеглен последният печеливш. Средствата се отпускат по програмата \"Развитие на националната туристическа реклама и международно сътрудничество в областта на туризма\" на Министерството на туризма. Олованова разказва, че въпреки цялостното усещане, че напливът на туристи от Великобритания е голям, това съвсем не е така - те са концентрирани в няколко курортни селища. Затова трябва да се работи по въпроса как те да бъдат привлечени в България на места, различни от често посещавания Слънчев бряг. Така се появява  сайтът на играта The big bargain . В няколко последователни стъпки посетителят може да посочи каква екскурзия предпочита – през лятото или зимата, в града или в курортно селище, на културна обиколка, парти почивка или на дегустация на храни и вина. След няколко кликвания на мишката посетителят трябва да разкаже вица, с който ще участва в играта. \"Дори да не спечели, той вече е видял и разбрал за България, което е и нашата цел\", казва Олованова. След като печелившият бъде изтеглен, агенцията организира персонална петдневна екскурзия, като прави последни запитвания и уточнения с него. Кампанията се оказва доста успешна – по данни на агенцията, в активния период от 15 септември до сега сайта са посетили 100 хил. британски граждани, а близо 2 мин. е средната продължителност, в която посетителят се задържа на него - \"Това е съществен показател, който показва, че сме привлекли вниманието му\", обяснява изпълнителния директор на рекламната агенция. До този момент България е посетена от 3 двойки, като две от тях са предпочели почивка в София, а една - в Сандански. Министерството на туризма допълва, че освен играта с шегите начинанието е подплатено с над 150 външни реклами на спирки на градския транспорт, вътрешна и печатна реклама и пиар събития и други похвати. Ангажирани са и британски дигитални инфлуенсъри. Още подобни кампании ще се проведат и на други пазари, след като се направи анализ на рекламните активности и данните за посещение на чуждестранни туристи в България, съобщиха за \"Дневник\" от министерството. Рекламни кампании на туризма в България се провеждат също в Германия, Русия, Украйна, Беларус, Молдова, Гърция, Сърбия, Македония, Румъния, Турция, Полша, Чехия, Словакия, Унгария и Франция. Любопитен факт, на който обръщат внимание авторите на рекламната кампания, е, че сред традиционните английски шеги се появяват и много за събития, развълнували гражданите на Великобритания на различните времеви етапи от играта - например за Световното първенство по футбол миналата година, или свързани с обратите около Брекзит. Ето още две от хилядите английски шеги, участвали в играта: What do you call a Brit at the knockout stages of the World Cup? A Referee. -Как се нарича британец, стигнал до елиминации на Световното първенство по футбол? Рефер. Как през десетилетията се развиваше туристическият бизнес и кои бяха основните пазари според статистическите данни до 2017 г. вижте във видеото от рубриката \"С две думи\". Дано с новите стратегии картината се промени.", "date": "2019.04.14", "title": "Да разсмееш по-тъжния, или как английският хумор доведе британци в България"}
{"url": "https://www.dnevnik.bg/razvlechenie/2019/04/14/3419170_nai-chetenoto_v_dnevnik_kusniiat_jivkovizum_i_strahut/", "text": "1.  Късният Живковизъм и страхът, че Борисов е политически вечен  - 45721 прочитания 2.  Борисов не е съгласен Цветанов да е парламентарен сътрудник на ГЕРБ  - 29941 прочитания 3.  След скандалите: Борисов отслабва, Радев изглежда по-силен  - 27968 прочитания 4.  Делото \"Иванчева\" е близо до приключване след сензационна промяна на показанията на Дюлгеров  - 25179 прочитания 5.  Специален екип се захваща с безплатното паркиране в \"синя зона\"  - 23668 прочитания 6.  Първа среща между Радев и Борисов след имотните скандали  - 22137 прочитания 7.  Домусчиев купува от Домусчиев телевизионните права в българския футбол  - 21440 прочитания 8.  Фандъкова: Реакцията на Цветанов закъсня, аз бих напуснала всички управленски позиции  - 20808 прочитания 9.  В ГЕРБ няма разделение, защото \"ГЕРБ е Бойко Борисов\"  - 19055 прочитания 10.  Цацаров е доказан симулант в съдебна зала, смята съпругата на Лозан Панов  - 18178 прочитания ", "date": "2019.04.14", "title": "Най-четеното в \"Дневник\": Късният Живковизъм и страхът, че Борисов е политически вечен"}
{"url": "https://www.dnevnik.bg/sviat/2019/04/14/3419319_chovek_zagina_a_trima_sa_raneni_pri_strelba_pred/", "text": "Един охранител е убит и трима души са ранени в стрелба, открита пред популярен нощен клуб в австралийския град Мелбърн, предадоха Би Би Си и Франс прес, позовавайки се на полицията. Двама от ранените са охранители, третият е мъж, който стоял на опашка, за да влезе в заведението. Изглежда, че е стреляно от кола по хората, намирали се пред дискотеката, каза днес пред журналисти Андрю Стампър от полицията на щата Виктория, чиято столица е Мелбърн.  Не са извършени арести, органите на реда очакват информация от очевидците на случилото се. Полицията каза, че няма доказателства да става дума за тероризъм. Според австралийския вестник \"Ейдж\" работи се по версия, че стрелбата е свързана с банда мотористи./БТА", "date": "2019.04.14", "title": "Човек загина, а трима са ранени при стрелба пред нощен клуб в Мелбърн"}
{"url": "https://www.dnevnik.bg/politika/2019/04/14/3419317_shefut_na_kabineta_na_prezidenta_ivo_hristov_shte_e_v/", "text": "Шефът на кабинета на президента Румен Радев Иво Христов, който наскоро оглави и  Стратегическия съвет към държавния глава , ще е на четвърто място в листата с кандидати за евродепутати на БСП. Президентът на партията на европейските социалисти Сергей Станишев не е включен в нея. Листата е била утвърдена от Изпълнителното бюро на партия преди малко и предстои да бъде гласувана от Националния съвет. Има два варианта - листата да бъде одобрена в този й вид или опозицията да поиска тайно гласуване име по име, за да бъде включен и Станишев. Макар и с малко мнозинство изглежда, че листата ще бъде одобрена в този й вид, смятат социалист. \"Президентът е основният контрапункт срещу пълзящата автокрация в държавата, а БСП е единствената опозиция. Нормално е да приема\", обяви Иво Христов на влизане на \"Позитано\" 20. Сергей Станишев бе заснет да влиза в централната на БСП малко преди началото на заседанието. Не е известно дали е имал среща с лидера Корнелия Нинова, на каквато е бил поканен преди гласуването на листата. Попитан дали ще се бори за листата, Станишев каза, че ще се бори да има листа с кандидати с ясен социалистически и проевропейски опит. Той определи тази листа като подарък за ГЕРБ и обяви, че БСП започва да прилича на вождиска партия. Според него ако остане тази листа, би изглеждало, че кампанията по номинациите е била фарс, но се води друга - да се покажат различията между БСП и ПЕС. Тогава въпросът за БСП бил: \"А що дирите там?\". След водача Елена Йончева на второ място е дългогодишният зам.-председател на БСП Янаки Стоилов, който не бе кандидат за депутата на последните парламентарни избори заради изискването на Корнелия Нинова за мандатност. На трето място е зам.-председателят на партията Деница Златева. Досегашните евродепутати Петър Курумбашев и Георги Пирински не са в листата, а Момчил Неков е на неизбираемото седмо място. По-късно Курумбашев разпространи изявление до медиите, в което обяви, че му е предложено девето място, което било подигравка и той отказал. Пирински смята, че листата ще се отрази отрицателно на резултатите на БСП. На пето място е депутатът проф. Румен Гечев, който бе вицепремиер в кабинета на Жан Виденов. На неизбираеми места са колегите му Петър Витанов и Димитър Данчев.  Шести в листата е бившият зам.-министър на образованието Иван Кръстев, който бе кандидат за депутат на миналите избори. На девето място е зам.-председателят на клуб \"Милениум\" Цветелина Пенкова, а на десето - журналистът Велизар Енчев, който бе депутат от НФСБ и в момента води предаване по телевизията на БСП. В листата е и автомобилният състезател Крум Дончев. На последно място е Емил Георгиев от \"Екогласност\". ", "date": "2019.04.14", "title": "Шефът на кабинета на президента Иво Христов ще е в евролистата на БСП, Станишев - не"}
{"url": "https://www.dnevnik.bg/bulgaria/2019/04/14/3419316_2000_dushi_sa_izlezli_vchera_na_protest_v_gabrovo/", "text": "                        2000 души са участвали на вчерашния протест в Габрово, а по време на протичането му няма задържани. Жандармерията и полицията ще останат в града, докато обстановката се нормализира. Това заяви директорът на Дирекция \"Жандармерия\" ст. комисар Красимир Добрев на брифинг тази сутрин, предаде \"Фокус\". Преди протеста са задържани няколко лица с палки, боксове и ножове. Всички нарушители са от Габрово, а част от тях са с криминално минало за хулигански прояви. \"Лицата са задържани, съставени са им актове, след което са освободени\", заяви ст. комисар Добрев. Той каза още, че преди протеста са задържани и 120 пиротехнически изделия. На входовете на Габрово са били създадени пропусквателни пунктове за проверка на лица с обемисти багажи. \"Оценяваме протеста като мирен, спазваше се общественият ред. Дори когато шествието се беше насочило към една ромска къща, там бяхме изградили кордони с цел да не ескалира напрежението\", отбеляза Добрев. По негови думи част от протестиращите са скандирали, че трябва да се мине през кордона, но това са били по-скоро провокатори. \"Благодаря на болшинството жители на Габрово, които показаха толерантност. Ние за втори път свалихме каските и щитовете си в знак на солидарност. Дори едно момиче подари цветя на жандармерист\", изтъкна директорът на жандармерията. Ст. комисар Добрев допълни, че са взети мерки за поддържането на реда, ако и днес се проведе протест. Вчера пострадалият от побоя Венцислав Иванов за пръв път взе участие в протеста. Пред БНТ той подчерта, че протестът не е срещу един етнос, а срещу агресията. ", "date": "2019.04.14", "title": "2000 души са излезли вчера на протест в Габрово"}
{"url": "https://www.dnevnik.bg/sport/2019/04/14/3419300_triumf_na_hamiltun_i_haos_vuv_ferari_beliazaha_start/", "text": "Старт №1000 в историята на Формула 1 беше спечелен от световния шампион Люис Хамилтън. Пилотът на \"Мерцедес\" триумфира в Гран при на Китай с безгрешно каране от първата до последната обиколка. Победата е втора поредна за Хамилтън през 2019 г. След като в Бахрейн той имаше голяма доза късмет, този път британецът беше на висота. Успехът е шести в Китай за Хамилтън, който е и най-успешният пилот на пистата край Шанхай. Това е и 75-а победа във Формула 1 за британеца. Валтери Ботас, който потегли от полпозишън, допълни силното представяне на \"Мерцедес\" с второ място. \"Сребърните стрели\" записаха двойна победа в трети пореден старт от началото на сезона. За пръв път от създаването на отбора \"Мерцедес\" успява да започне с три поредни двойни победи. Трети на подиума се качи Себастиан Фетел. От \"Ферари\" обаче объркаха цялото състезание с поредица заповеди от бокса към Фетел и съотборника му Шарл Льоклер. Стратегическите решения на Скудерията също бяха спорни.   Между двамата пилоти на \"Ферари\" се класира Макс Верстапен, който завършва четвърти във втори пореден старт. След три кръга Хамилтън е лидер в шампионата с 68 точки, а Ботас има шест по-малко. Верстапен остава трети с 39 точки, а Фетел има 37. Шарл Льоклер е пети с 36. \"Това не беше никак лесен уикенд. \"Ферари\" бяха много бързи в последния старт, а сега Валтери беше на много високо ниво. Радвам се, че направих всичко на старта, като взех първата позиция\", каза Хамилтън след финала. Британецът е и пилотът, който спечели старт №900 в историята - Гран при на Бахрейн през 2014 г. Хамилтън стартира отлично и успя да изпревари Ботас при влизането в първия завой, с което поведе. Фетел също опита да атакува стартиралия от полпозишън финландец, но остави много пространство и съотборникът му Льоклер го изпревари. В средата на колоната имаше зрелищен сблъсък между Даниил Квят и Ландо Норис, като британецът за малко не се преобърна със своя \"Макларън\". Постепенно Хамилтън започна да се движи с блестящо темпо и да печели време срещу съотборника си. Отзад Фетел беше с по-добро темпо от Льоклер и заяви по радиото, че може да кара с още по-добро темпо. От \"Ферари\" реагираха нареждайки на пилотите си да увеличат още темпото, а в 11-ата обиколка Льоклер пусна съотборника си да вземе третата позиция. Въпреки че остави Фетел да го изпревари пилотът от Монако не се отказа. След като германецът не започна да наближава болидите на \"Мерцедес\" Льоклер на свой ред попита бокса какво ще се случва занапред и получи отговор: \"Запазваме настоящите позиции\". В 14-ата обиколка Фетел допусна грешка, блокирайки предна лява гума, а Льоклер беше с по-висока скорост. \"Не знам дали се интересувате, но губя прекалено много време\", беше реакцията на Льоклер към екипа му. Зад пилотите на \"Ферари\" се движеше Верстапен, който беше на около 2 секунди. Именно холандецът влезе пръв в бокса за смяна на гуми и избра най-твърдата смес \"хард\". Пилотът на \"Ред бул\" бешше единственият в челото, който започна надпреварата със \"софт\". От \"Ферари\" реагираха и веднага вкараха в бокса Фетел, слагайки му също най-твърдите гуми. Германецът излезе пред Верстапен и беше атакуван от холандеца, но успя да отговори. След това Фетел започна да прави най-бързи обиколки. Няколко обиколки по-късно спряха Ботас, Хамилтън и Льоклер. Пилотите на \"Мерцедес\" запазиха позициите си, макар финландецът да се доближи до своя съотборник на само 1.5 секунди. Льоклер загуби най-много, като се върна на петата позиция, точно зад Верстапен. Точно 20 обиколки преди края пилотите в челото направиха по още едно спиране. Верстапен сложи гуми медиум и беше последван от Фетел. От \"Мерцедес\" реагираха веднага, като вкараха и двамата си пилоти в една и съща обиколка. Гумите на Хамилтън бяха сменени за 3.2 секунди, а тези на Ботас за 3 секунди. Световният шампион обаче сложи използван комплект на три обиколки, срещу чисто новите на своя съотборник. Между двамата пилоти на \"Мерцедес\" беше Льоклер, който нямаше темпо, но задържаше Ботас зад себе си. В крайна сметка пилотът на \"Ферари\" беше изпреварен от своите преследачи, накрая смени своите гуми и се движеше на петата позиция без шансове да прогресира. Малко по-напред Фетел за кратко наближи Ботас, но финландецът на свой ред вдигна темпото и се отдалечи. До края на състезателната дистанция размествания в класирането нямаше, като пилотите на \"Мерцедес\", Фетел, Верстапен и Льоклер завършиха в рамките на 30 секунди. Зад тях в топ 10 влязоха още Пиер Гасли, Даниел Рикардо, Серхио Перес, Кими Райконен и дебютантът Александър Албън. Именно Гасли направи най-бързата обиколка в състезанието, с което взе и една допълнителна точка. Следващият старт е Гран при на Азербайджан на 28 април.", "date": "2019.04.14", "title": "Триумф на Хамилтън и хаос във \"Ферари\" белязаха старт №1000 във Формула 1"}
{"url": "https://www.dnevnik.bg/zelen/2019/04/14/3419325_selo_sus_17_jiteli_provejda_referendum_zaradi_proekt/", "text": "Врачанското село Мало Пещене, в което живеят 17 души, днес провежда референдум дали да се разреши добивът на минерала глауконит в землището му, съобщи БНР. Въпросът е: \"Да бъде ли предоставена концесия за добив на глауконитови пясъчници от находище в землището на село Мало Пещене?\" Освен 17.те постоянни жители в референдума имат право да участват и други 22-ма, които са регистрирани в селото по настоящ адрес. \"Ние знаехме, че се правят някакви проучвания, но не знаехме, че ще бъде с толкова много прахоляк и толкова много замърсяване на природната среда и откакто прочетохме проекта, хората разбраха, че ще бъде унищожено селото ни, а както виждате, сега тук навсякъде е зеленина и е един от най-малко замърсените райони. Въобще нямаме никаква промишленост ние тук\", коментира пред радиото кметският наместник Иван Стоянов. Проектът за концесия предвижда добиването на глауконит по открит способ от находище, което е с площ 600 декара. То се намира на 300 метра от последните къщи в Мало Пещене. Глауконитовата суровина е известна като \"зелена земя\" заради характерния си цвят. Тя представлява глинест минерал с високо съдържание на калий, натрий, фосфор и други елементи, като специфичното е, че те се намират в много лесно извлекаема форма. Това я прави много ценна промишлена суровина най-вече за производството на лесни за усвояване торове, но също и за омекотяване и очистване на води, като естествен пигмент за производството на зелени бои, в птицевъдството и т.н.", "date": "2019.04.14", "title": "Село със 17 жители провежда референдум заради проект за добив на минерал"}
{"url": "https://www.dnevnik.bg/sviat/2019/04/14/3419322_protestirashti_i_policai_biaha_raneni_pri/", "text": "Най-малко петима полицаи и над десетима активисти от опозицията са ранени при сблъсъци с полицията в албанската столица Тирана по време на антиправителвена демонстрация. Протестиращите настояват за оставката на премиера Еди Рама, предаде Радио \"Свободна Европа\". Хиляди се събраха вчера на протест в столицата на Албания. Демонстрантите носеха антиправителствени лозунги и хвърляха факли, пиратки и други предмети по полицейския кордон пред парламента. Полицаите използваха сълзотворен газ, когато демонстрантите се опитаха да ги изтласкат към сградата на правителството. Протестът беше свикан от албанската опозиция, която обвинява премиера Еди Рама в корупция и връзки с организираната престъпност в страната. Рама отрича обвиненията, а опозиционният лидер Лулзим Баша призовава за предсрочни избори и приканва своите поддръжници към ежедневни протести.  По време на миналите протести в средата на февруари демонстрантите многократно се опитваха да проникнат в парламента, а органите на реда ги отблъскваха със сълзотворен газ и водни оръдия. САЩ и Европейският съюз многократно призоваваха опозицията да не използва или подтиква към насилие, а вместо това да води диалог с управляващите. Албания се надява да получи одобрение от ЕС за влизане в преговори за членство в съюза от следващия месец.", "date": "2019.04.14", "title": "Протестиращи и полицаи бяха ранени при антиправителствена демонстрация в Албания"}
{"url": "https://www.dnevnik.bg/bulgaria/2019/04/14/3419329_kratki_novini_bashta_dade_na_sina_si_da_shofira_i/", "text": ". Жителите на Габрово протестираха днес пети ден поред срещу агресията и безнаказаността след като младежи от ромски произход нанесоха побой над служител в магазин. Днес протестиращите се срещнаха с кмета на града Таня Христова и й връчиха списък искания, между които и проверка на това как се издават разрешения за инвалидни пенсии, съобщи БНТ. Кметът пък информира, че заради напрежението служителите от фирмата за събиране на боклука от ромски произход не излизат на работа. Не знам дали някой ще събере смелост да се върне от тези, които са напуснали града\". Извън центъра контейнерите за събиране на битови отпадъци преливат. Баща даде на сина си да шофира и двамата загинаха в катастрофа Баща даде на 17-годишния си син да шофира и двамата загинаха в катастрофа по пътя Исперих - село Свещари. Това съобщи Общинската дирекция на МВР - Разград, цитирана от \"Фокус\". Непълнолетният се е движил с несъобразена с пътните условия скорост, изгубил е контрол над автомобила и се е ударил в дърво край пътя. Двамата са загинали на място. Теменужка Петкова ще участва в ядреноенергиен форум в Сочи  Министърът на енергетиката Теменужка Петкова ще участва в XI Международен форум \"Атомекспо 2019\" - \"Ядрени технологии за по-добър живот\", днес в Сочи, Русия, съобщи пресцентърът на ведомството. Очаква се на форума да бъде обсъден приносът на атомната енергия към борбата с климатичните промени, както и значението на ядрените технологии за развитието на различни сектори от публичния живот.", "date": "2019.04.14", "title": "Кратки новини: Жителите на Габрово протестират пети ден"}
{"url": "https://www.dnevnik.bg/biznes/2019/04/14/3419335_bivsh_direktor_na_botev_-_plovdiv_e_kupil_hotel/", "text": "Най-луксозният хотел в Боровец - \"Ястребец\", има нов собственик - Ангел Палийски, който преди няколко месеца влезе във владение на морския курорт Слънчев ден с подкрепата на държавната Българска банка за развитие, пише \"Капитал в последния си брой. Дългогодишният шеф на футболния клуб \"Ботев\" - Пловдив, беше посочен от варненски политици като човека, през когото Делян Пеевски ще придобие от Георги Гергов морския курорт. Операцията по изкупуването на \"златната\" дупка във Варна с пари от бюджета съвпадна с излизането на политика от БСП от Слънчев ден и влизането на новия хотелиер, се посочва в публикацията.  Цената на сделката за \"Ястребец\" не е видима, тъй като се купува дружество, а не имот. Хотелът е в актива на компанията \"Хастингс\", която до 22 март е била собственост на \"Милтех\" - на Георги Крумов, познат като управляващ фонда Equest, а в момента притежаващ \"Електрон прогрес\" и дял в компанията за бързи заеми \"Кеш кредит\". Още по темата четете  тук. ", "date": "2019.04.14", "title": "Бивш директор на \"Ботев\" - Пловдив е купил хотел \"Ястребец\" в Боровец"}
{"url": "https://www.dnevnik.bg/bulgaria/2019/04/13/3418735_bulgariia_ima_164_naseleni_mesta_bez_naselenie/", "text": "България има 164 населени места без население. Броят им е най-голям в областите Габрово, Велико Търново и Кърджали. Това показват данните на Националният статистически институт (НСИ), оповестени в петък. В 1900 населени места или 22.7%, живеят под 50 души. Едновременно с това една трета от населението е концентрирана в шест града - София, Пловдив, Варна, Бургас, Русе и Стара Загора, сочат данните. Общо населението на страната към 31 декември е 7 000 039 души.", "date": "2019.04.14", "title": "България има 164 населени места без население"}
{"url": "https://www.dnevnik.bg/sviat/2019/04/14/3419332_ot_podvodnica_prezidentut_na_seishelite_prizova_za/", "text": "В реч, произнесена от дълбините на Индийския океан, президентът на Сейшелските острови Дани Фор призова света да направи повече за опазването на \"туптящото синьо сърце\" на планетата, предаде \"Асошиейтед прес\", цитирани от БТА. Неговият апел беше предаден на живо от подводница, а Сейшелите са една от островните държави, застрашени най-много от промените в климата. Президентът посети британска научна експедиция, която събира данни за Индийския океан. Въпреки че океаните представляват две трети от земната повърхност, по-голямата част от тях е слабо проучена. Дани Фор обяви, че проблемът с океаните е прекалено голям, за да неговото решение бъде оставено в ръцете на следващото поколение \"Вече нямаме извинения да не действаме, нямаме и време\", заяви той от управляемия подводен апарат, намиращ се на дълбочина от 121 метра край Сейшелските острови.  Когато президентът се върна обратно на повърхността, той каза пред \"Асошиейтед прес\", че по този начин се е докоснал до огромното биоразнообразие на океана и това е утвърдило убеждението му, че трябва да се предприемат незабавни действия за неговото опазване. Днес със статут на защитени зони са едва 5% от световния океан. През 2020 г. те трябва да нараснатдо 20%. Според учените обаче, за да се запази биоразнообразието на океана, със статут на защитени зони трябва да бъдат между 30 и 50% от световния океан.", "date": "2019.04.14", "title": "От подводница президентът на Сейшелите призова за опазване на световния океан"}
{"url": "https://www.dnevnik.bg/bulgaria/2019/04/14/3419345_ivancheva_i_petrova_shte_sudiat_prokurora_ivan_geshev/", "text": "Прокуратурата поиска 15 години затвор за обвинямите по делото ,,Иванчева\". От държавното обвинение поискаха още максимална глоба и конфискуване на имущество и за тримата обвиняеми - Десислава Иванчева, Биляна Петрова и Петко Дюлгеров, съобщи БНТ. Днес съдът изслушва пледоариите на обвинението и защитата в процеса, в който Иванчева и Петрова са съдени за подкуп заедно с Петко Дюлгеров, сочен за посредник. Преди началото на заседанието бившият кмет на район \"Младост\" Десислава Иванчева и заместничката й Биляна Петрова казаха пред медиите, че ще съдят зам.-главния прокурор Иван Гешев за клевета. \"Ще заведем дело срещу Гешев за подвеждане и неправилна информация по медиите, за клевета. Ще има ответен удар по това, което той е излъгал пред медиите\", каза Иванчева, цитирана от Би Ти Ви. Двете бяха арестувани зрелищно преди година, а днес се очаква процесът срещу тях да приключи на първа инстанция. На предишното заседание Дюлгеров се отрече от показанията си, които уличаваха двете жени. Днешното заседание е било прекъснато за почивка след като седалки в съдебната зала са се счупили, съобщи Би Ти Ви. Заседанието е насрочено за неделя, защото защитниците са били заети в делничните дни. ", "date": "2019.04.14", "title": "Иванчева и Петрова ще съдят прокурора Иван Гешев, обвинението иска 15 г. затвор (допълнена)"}
{"url": "https://www.dnevnik.bg/sport/2019/04/14/3419467_katrin_taseva_specheli_chetiri_medala_ot_svetovnata/", "text": "Националният ансамбъл на България и Катрин Тасева спечелиха общо шест медала от Световната купа по художествена гимнастика в София. Отличното представяне в зала \"Арена Армеец\" дойде само седмица след  спечелването на пет отличия от първата световна купа за сезона - в Пезаро. След като в събота  триумфира със златния медал в многобоя , днес ансамбълът грабна сребро във финала на три обръча и два чифта бухалки. Симона Дянкова, Мадлен Радуканова, Лаура Траатс, Стефани Кирякова и Ерика Зафирова получиха 24.050 точки за изпълнението си. Българките бяха много близо до втори златен медал, но останаха само на 0.50 точки от ансамбъла на Украйна. Бронзовите отличия отидоха при Япония с оценка 23.600 точки. Страхотен ден имаше и Катрин Тасева. След като в събота се окичи с бронз в многобоя, 21-годишната българка грабна три сребърни отличия във финалите на отделните уреди в неделя. Денят започна с финала на обръч, в който имаше две български представителки - Тасева и Невяна Владинова. Те се класираха съответно шеста и четвърта, а състезанието беше спечелено от Линой Ашрам от Израел. Среброто и бронзът останаха за рускините Александра Солдатова и Екатерина Селезньова. Вторият финал беше на топка, където Тасева изигра много силно съчетание. Тя получи 19.950 точки, а пред нея се нареди само Селезньова с 20.700. Ашрам спечели бронзовия медал, а Владинова завърши на предпоследната седма позиция. Тасева продължи страхотното си представяне на бухалки. С оценка от 20.650 тя дори беше близо до златото, но в крайна сметка остана втора зад Ашрам (20.900). Солдатова взе бронза с 20.050 точки. Третият сребърен медал на Тасева дойде в последното индивидуално състезание - финала на лента. Българската гимнастичка получи оценка 19.400 за съчетанието си. Златото отиде при Солдатова с 19.700 точки, а Ашрам зае последното място на подиума с 19.150 точки.", "date": "2019.04.14", "title": "Ансамбълът и Катрин Тасева спечелиха шест медала от Световната купа в София"}
{"url": "https://www.dnevnik.bg/photos/2019/04/14/3419412_fotogaleriia_nai-mokrata_bitka_v_sveta/", "text": "Днес започна тридневния фестивал на водата ''Сонгкран'' в Банкок, Тайланд. Той води началото си от древни будистки традиции, а днес често е наричан \"най-голямата водна битка в света\".", "date": "2019.04.14", "title": "Фотогалерия: Най-мократа битка в света"}
{"url": "https://www.dnevnik.bg/analizi/2019/04/14/3419483_i_togava_jirardeli_moje_i_da_stane_premier_na_bulgariia/", "text": "\"Апартаментгейт\" поставя един основен въпрос: идва ли краят на антикорупционния модел \"Борисов\"? ГЕРБ получи този модел в наследство от НДСВ и Тройната коалиция, но Борисов го доразви и доведе до пълен разцвет. 1) В отговор на обществен натиск за борба срещу корупцията правителството променя законодателството и създава нови административни структури: ДАНС, КОНПИ, КПКОНПИ, БОРКОР, специализирани съдилища и прокуратура и т.н. В ранните години на модела тези органи бяха почти беззъби: БОРКОР например бе просто един правителствен \"тинк танк\", чиято основна задача беше да изработи \"софтуер за борба срещу корупцията\" (каквото и да означава това). При създаването на КПКОНПИ и специализираните съд и прокуратура органите се сдобиха не само с \"дигитални\", но и с реални \"аналогови\" правомощия. Постепенно се разшириха и изискванията за прозрачност, като все по-голям кръг политици бяха задължени да декларират имуществото си и конфликт на интереси; 2) На ключови места в системата се назначаваха единствено доверени лица на управляващите (които и да са те) и на ДПС. Този принцип произведе обществен потрес и дълги протести при избора на Делян Пеевски за шеф на ДАНС през 2013, но като цяло бе строго спазван. По върховете на органите за борба срещу корупцията минаха лица - като Алексей Петров например, чието присъствие там трудно може да се обясни с друго, освен с това, че са довереници на управляващите. Изборът на главен прокурор също се превърна в тест за лоялност към тези, които са на власт. Сотир Цацаров например успя да вземе теста три пъти: първо, за да бъде назначен от ГЕРБ; второ - с \"Костинбродската афера\" и с делата срещу Цветанов, за да засвидетелства вярност към новото управление на БСП и ДПС; и трето - отново към Борисов при връщането му на власт през 2014; 3) В резултат от тези фидуциарни (доверени) назначения, българската антикорупционна система произвеждаше основно един ефект: нямаше осъдени или засегнати по т.нар. високи етажи на властта. Този резултат стана лайтмотив на критичните доклади на ЕК по Механизма за проверка и може да бъде открит като констатация в тях от 2007-ма досега. През годините се изтъркулиха множество огромни скандали, от които управляващите (и ДПС) се измъкваха винаги сухи. Сред по-емблематичните бяха: - Хонорарът на Ахмед Доган за \"хидроинженерство\"; - Аферата \"Хохегер\", при която стана ясно, че огромни суми, дадени на една австрийска агенция за пиар на България, се връщат към български \"подизпълнител\" - Моника Йосифова, която живее с тогавашния премиер Станишев и по-късно му става съпруга; - Аферата \"КТБ\", за която обвиняеми днес са само Цветан Василев и шефове на надзора в БНБ, но нито един управляващ, прокурор или шеф на антикорупционен орган. Интересното тук е, че на регулаторните и контролните органи не бе търсена   (дори политическа) отговорност. Така на практика всички останаха по местата си или дори бяха повишени или преместени на друг сходен пост; - \"ЦУМ-гейт\", при който виден бизнесмен обвини главния прокурор в опит за натиск и изнудване по време на състояла се тайна среща между тях; - Придобитата от  Ахмед Доган  електроцентрала, която получава милиони от държавата за \"студен резерв\"; - Като цяло имущественото състояние на ключовите хора от властта и обкръжението им от ДПС - сметки, имоти, фирми - никога не е било внимателно и обстойно проверявано. Ако някой е подлаган на проверка, то е, за да го изкарат \"най-чистият човек в държавата\". С неудобните или изпадналите от властта подходът е друг - скалъпени и изсилени обвинения, каквото е на път да излезе делото срещу Иванчева например; 4) Моделът разчита и на частична подкрепа от страна на опозицията. Вярно е, че тя може да стане негов обект, както беше при обвиненията срещу Цветан Цветанов от 2013 или срещу Елена Йончева днес. Но като цяло антикорупционните усилия бяха насочени към по-малки партии като Реформаторския блок например - всичките му министри бяха подложени на преследване, проверки и одиозни дела. ГЕРБ и БСП всъщност почти винаги са подкрепяли този модел (дори когато са били в опозиция), защото той е удобен за тях. Този консенсус стана пределно ясен при размиването на конституционната съдебна реформа през 2015 и избора на нов ВСС, който възпроизведе статуквото. Особено показателно бе поведението на Корнелия Нинова по \"ЦУМ-гейт\" - тя така и не успя да събере кураж да отправи критика към главния прокурор, а се ограничи с действия по отношение на съпартиеца си Георги Гергов (участник в тайната среща в ЦУМ). 5) Доверените лица по върховете на антикорупционната система - шефове в прокуратурата, съдилища, агенции - получават формална и реална неприкосновеност. България се е прочула навред с конституционния абсурд главният прокурор да може да бъде проверяван единствено от себе си. По този въпрос има решения на съда в Страсбург, но явно и този главен прокурор ще изкара мандата си, преди юридически гарантираната липса на отговорност да бъде отменена. С \"Апартаментгейт\" стана ясно, че и шефът на КПКОНПИ може да бъде проверен само от себе си - или от колегите си, които той е предлагал за назначение. При тази институция все пак има възможност за парламентарно отстраняване от поста, което ще е истинският тест за системата. Ако то не бъде използвано, значи ще се направи пореден опит за нейното възпроизвеждане. \"Апартаментгейт\" е първият случай, при който моделът даде неочакван резултат - пострадаха ключови фигури по високите етажи на ГЕРБ, както и някои по мансардите на борбата срещу корупцията. От тази гледна точка скандалът с апартаментите е на път да развали политическия консенсус, на който се крепи антикорупционният модел \"Борисов\": принципът неприкосновеност (за политиците) срещу безконтролност (за магистрати и проверяващи) може да бъде взривен. Ако това се случи, последиците за българската политическа система ще са трудно предвидими, но няма да е изключен такъв сценарий: изчезване на основни партии и навлизане на нови играчи в политиката. Ако италианският опит след операция \"Чисти ръце\" е показателен, можем да очакваме възход на (още по-) нови популисти. При нас те няма да са а ла Берлускони, чийто пример изразходихме още със Симеон Сакскобургготски и самия Бойко Борисов. Възможно е обаче и това: да бъде направен опит настоящият антикорупционен модел да бъде съхранен. При един такъв вариант ще се окаже, че Борисов \"жертва\" половината си партия, но запазва ключови, доверени, договорени с ДПС и партньори лица по върховете на антикорупционната машина. ГЕРБ понася удар, но този удар е необходим, за да се демонстрира, че моделът \"работи\". Разследванията срещу неудобни се интензифицират, като същевременно щетите за управляващите се ограничават до имотните афери и няколкото оставки, но без да се стига до разследване на по-сериозни проблеми като доходи, банкови сметки, фирми, подставени лица. Един рубеж - апартаментите - е отстъпен, но моделът консолидира отбраната на другите рубежи, които са далеч по-важни. Ако това се реализира, единственият ефект от \"Апартаментгейт\" ще е този: за министри и депутати ще се търсят хора без имоти. Една такава мимикрия най-вероятно ще \"изнесе\" реалната политика извън Министерски съвет и НС: подставените лица ще навлязат и по най-високите етажи на политиката. И тогава няма да е далеч времето, когато Марк Жирардели ще стане министър-председател на България.", "date": "2019.04.14", "title": "И тогава Жирардели може и да стане премиер на България"}
{"url": "https://www.dnevnik.bg/bulgaria/2019/04/14/3419477_granichnata_policiia_zadurja_530_kg_kanabis_i_850/", "text": "На граничните пунктове \"Златарево\" и \"Кулата\" митничари задържаха 530 кг. канабис и 850 мастербокса цигари. Подробности за акциите бяха дадени на брифинг в Петрич от главния секретар на МВР Ивайло Иванов, от директора на Агенция \"Митници\" Георги Костов и от заместник главния прокурор Иван Гешев, съобщи Българското национално радио.  При влизането си в страната на граничен пункт \"Златарево\" камион от Северна Македония, управляван от български гражданин, е бил подложен на рентгенова проверка. Шофьорът е казал, че не му е добре и след като е бил хоспитализиран в болнично отделение, е направил опит за бягство. Междувременно граничната полиция е открила 530 кг. канабис от Косово в тайници на камиона. Главният секретар на МВР даде подробна информация и за задържан вчера камион с контрабандни цигари на \"Кулата\". При рентгеновата проверка е открито, че цялото ремарке на камиона е натоварено с цигари. \"Количеството е 850 мастербокса. По документи камионът е превозвал климатични инсталации от Италия за Румъния\", съобщи той. Иванов подчерта, че и в двата случая организаторите на контрабандата са действали много професионално и са извършили сериозна предварителна подготовка. Шофьорите на двата камиона са задържани и срещу тях са образувани досъдебни производства. Разследването за установяване на организаторите на престъпната дейност продължава. ", "date": "2019.04.14", "title": "Граничната полиция задържа 530 кг канабис и 850 мастербокса цигари"}
{"url": "https://www.dnevnik.bg/sport/2019/04/14/3419493_grigor_dimitrov_zapochna_sezona_na_klei_s_trudna_pobeda/", "text": "Григор Димитров записа трудна победа в първия си мач на червени кортове през 2019 г. Българският тенисист надигра италианеца Матео Беретини със 7:5, 6:4 и преодоля първия кръг на турнира от сериите \"Мастърс\" в Монте Карло. Във втория кръг Димитров ще се изправи срещу победителя от мача между канадеца Денис Шаповалов от Канада и германеца Ян-Ленард Щруф. Бившият №3 в света има да защитава 360 точки в Монте Карло, след като преди година достигна до полуфиналите. Стартът на двубоя между Димитров и Беретини се забави с няколко часа заради дъжд. В допълнение 27-годишният българин и 22-годишният италианец трябваше да се борят с ниски температури и силен вятър, който създаде доста проблеми със сервиса за двамата и доведе до цели 24 точки за пробив. Димитров имаше 18 и реализира четири от тях, а Беретини оползотвори две от своите осем. Димитров започна лошо мача и допусна пробив още в първия си гейм. Беретини затвърди предимството си с гейм на нула и поведе с 2:0. Италианецът, който заема 54-ото място в света, обаче бързо изпусна аванса си и резултатът беше изравнен при 2:2. Постепенно българският тенисист започна да взима надмощие на корта. При 4:3 Димитров поведе с 40:0 и имаше три \"скрити\" сетбола, но ги пропусна. В следващия сервис гейм на Беретини той имаше още един шанс за пробив, този път с цената на сетбола. Италианецът отново се измъкна, при втория случай, в който трябваше да сервира за оставане в сета, най-накрая се пропука. Димитров поведе с 40:0, пропусна и трите поредни сетбола, но успя да се добере до четвърти и този път се възползва - 7:5. Миналогодишният полуфиналист в Монте Карло започна отлично втората част, като реализира пробив още в първия гейм. Веднага след това обаче той на свой ред изгуби подаването си и равенството бързо беше възстановено. Димитров можеше отново да поведе с пробив в четвъртия гейм, но пропусна четири възможности, три от които поредни. На свой ред българинът се озова в трудна ситуация при 4:4. Той обаче спаси \"скрит\" сетбол пред Беретини и поведе с 5:4. Сервирайки за оставане в мача, италианският тенисист се поддаде на напрежението, допусна няколко грешки и беше пробит, което сложи точка на спора след близо два часа игра.", "date": "2019.04.14", "title": "Григор Димитров започна сезона на червени кортове с трудна победа"}
{"url": "https://www.dnevnik.bg/sport/2019/04/14/3419505_filip_jilber_pokori_za_pruv_koloezdachnata_klasika/", "text": "Филип Жилбер от тима на \"Декьонинк Куикстеп\" спечели колоездачната класика Париж – Рубе за пръв път в своята кариера. Белгиецът беше най-добрият в 117-ото провеждане на Ада на Севера, както е известна надпреварата в Северна Франция. Жилбер, който е на 36 години, надви във финалния спринт Нилс Полит от \"Катюша\". Двамата стигнаха заедно на колодрума в Рубе, а белгиецът използва богатия си опит, за да спечели спринта. Трети на финала, 13 секунди по-късно, пристигна Ив Лампер, който е съотборник на Жилбер. Действащият шампион на Белгия затвърди силното представяне на \"Куикстеп\". Жилбер спечели 75-а победа в своята кариера. Участието за него беше едва трето в Париж – Рубе, след като през 2007 г. завърши 52-и, а преди година – 15-и. Белгиецът е единственият действащ колоездач, който е спечелил победа в четири от петте най-престижни еднодневни състезания –  Обиколка на Фландрия  (2017), Лиеж-Бастон-Лиеж (2011) и Обиколка на Ломбардия (2009 и 2010). В историята девет колоездачи са печелили поне четири от петте. Той е и световен шампион от 2012 г. В кариерата му липсва единствено успех в Милано – Санремо. Ако спечели италианската класика Жилбер ще бъде четвъртият с подобно постижение. Досега това са правили други трима белгийски колоездачи – Рик Ван Лой, Еди Меркс и Роджър Де Флеминк. С победата си Жилбер става и седмият най-възрастен шампион в Рубе. Той го постига на 36 години и 283 дни. Надпреварата беше с дължина 257 километра, а победителят завърши с време 5:58.02 часа и средна скорост от 43.07 км/ч. Ада на Севера включваше 29 отсечки с павета с обща дължина 54.5 км. Състезанието беше белязано от много атаки и обрати, спукани гуми за част от фаворитите, както и някои тежки падания. След сблъсък с указателен знак на шосето тежко се контузи Ильо Кайсе от \"Куикстеп\", а Тайш Бенут от \"Лото Судал\" се удари спрялата рязко сервизна кола на \"Йъмбо Висма\", заради което напусна състезанието. Решителната атака беше 65 км преди финала по време на подкрепителен пункт. Там Полит атакува и увлече със себе си Жилбер,  шампионът от 2018 г.  Петер Саган (\"Бора\"), Ваут ван Аерт (\"Йъмбо Висма\") и Сеп Ванмарке (EF Drapac). Първи от групата отпадна Ван Аерт, който преди това имаше технически дефекти и едно падане, и дълго време догонваше. В най-трудния павиран сектор \"Карфур де л’Абър Жилбер увеличи темпото и там отговор нямаше Саган. Трикратният световен шампион се отказа от борбата, като само Полит беше с Жилбер. Двамата стигнаха заедно на колодрума, където белгиецът спечели. Трети пристигна Лампер. В топ 10 влязоха още двама колоездачи на \"Куиксте\" – Флориан Сенешал (шести) и Зденек Щибар (осми). Саган завърши пети зад Ванмарке. От стартирали 175 колоездачи само 100 влязоха в класирането, последният от които на 27.17 минути зад победителя. Десет не хванаха контролното време, а останалите не завършиха.", "date": "2019.04.14", "title": "Филип Жилбер покори за пръв път колоездачната класика Париж-Рубе"}
{"url": "https://www.dnevnik.bg/sport/2019/04/14/3419506_livurpul_vze_shampionska_pobeda_nad_chelsi_i_postavi/", "text": "Ливърпул\" премина най-трудното си изпитание в борбата за титлата във Висшата лига след домакинска победа с 2:0 над \"Челси\". Тимът на Юрген Клоп записа първи успех срещу сините на \"Анфийлд\" от 2012 г. и се върна начело в класирането. \"Мърсисайдци\" събраха 85 точки и поведе с две пред шампиона \"Манчестър сити\", който обаче има мач по-малко. \"Гражданите\" държат нещата в свои ръце и ще защитят своя трофей, ако спечелят всичките си мачове до края. Тимът на Пеп Гуардиола обаче има по-тежка програма. Оставащите четири мача на \"Ливърпул\" са срещу \"Кардиф\" (21 април), \"Хъдърсфилд\" (26 април), \"Нюкасъл\" (5 май) и \"Уулвърхемптън\" (12 май). За \"Сити\" предстоят два много тежки двубоя - с \"Тотнъм\" на 20 април и \"Манчестър юнайтед\" на 24 април. Преди това \"гражданите\" имат още един мач с \"шпорите\" - в сряда в Шампионската лига, а последните им три срещи във Висшата лига са с \"Бърнли\" (28 април), \"Лестър\" (5 май) и \"Брайтън\" (12 май). \"Ливърпул\" посрещна \"Челси\" без домакинска победа срещу този съперник от седем години и със спомена от кошмарното подхлъзване на Стивън Джерард срещу сините, което коства на \"мърсисайдци\" титлата преди пет сезона. Мачът започна добре за домакините, които стигнаха до шанс за гол още в петата минута. Анди Робъртсън центрира отляво, а Мохамед Салах стреля от воле с левия крак, но топката попадна право в ръцете на Кепа Арисабалага. \"Ливърпул\" имаше игрово предимство в следващите минути, но трудно стигаше до добри шансове да обстрелва вратата на \"Челси\". Гостите от Лондон започнаха да пресират по-добре с напредването на първата част и няколко пъти успяха да отнемат топката в централната част на терена. Това даде предпоставки за няколко много опасни контраатаки, но сините се провалиха във финалния пас. След по-спокойната откъм голови положения първа част второто полувреме започна ударно. В 51-ата минута Салах се пребори с Емерсон на левия фланг и комбинира с Джордан Хендерсън. Капитанът на \"Ливърпул\" центрира към далечната греда и останалият сам Садио Мане вкара с глава отблизо. Само две минути по-късно домакините увеличиха аванса си след брилянтно изпълнение на Салах. Египтянинът получи топката на левия фланг, влезе навътре, нагласи си я на левия крак и със страхотен изстрел от над 25 метра намери горния десен ъгъл на вратата - 2:0. Салах отбеляза 19-ото си попадение във Висшата лига този сезон и се изравни със Серхио Агуеро на върха в надпреварата за голмайсторския приз. \"Челси\" можеше да се върне в мача само пет минути по-късно. Азар беше изведен очи в очи с вратаря Алисон и успя да го преодолее, но ударът на белгиеца срещна страничния стълб. В 60-ата минута звездата на \"Челси\" получи още една страхотна възможност. Уилиан центрира от десния фланг, а Азар се измъкна зад защитниците на \"Ливърпул\". Той обаче не направи добър контакт с топката и Алисон спаси удара. Три минути по-късно и влезлият като резерва Гонсало Игуаин се озова на отлична позиция в наказателното поле. Аржентинецът обаче се замота много и топката му беше отнета. Клоп реагира на устрема на \"Челси\" с включването в игра на Жоржиньо Вайналдум и това даде нужния резултат. \"Ливърпул\" си върна контрола в центъра на терена и натисна в търсене на трето попадение. Домакините няколко пъти създадоха напрежение в наказателното поле на съперника, изпълниха и доста корнери, но не успяха да преодолеят за трети път Кепа. В същото време обаче \"мърсисайдци\" не дадоха повече шансове на \"Челси\" да се върне в мача.", "date": "2019.04.14", "title": "\"Ливърпул\" взе шампионска победа над \"Челси\" и постави \"Сити\" под напрежение"}
{"url": "https://www.dnevnik.bg/sport/2019/04/14/3419530_v_mach_s_naprejenie_i_cherveni_kartoni_ludogorec_slomi/", "text": "В мач с много напрежение, два червени картона и нахлуване на запалянковци на пистата \"Лудогорец\" победи с 2:0 \"Левски\". На националния стадион шампионите триумфираха с попаденията на Клаудиу Кешеру и Козмин Моци от дузпа. Радостта на бранителя след гола му доведе до покачване на напрежението в последните минути. След като вкара дузпата, Моци се изправи пред сектор Б, където е агитката на сините, и победоносно вдигна ръце. Впоследствие румънецът получи втори жълт картон и беше изгонен. Минути по-рано \"Левски\" беше останал с човек по-малко, тъй като капитанът Иван Горанов беше отстранен за нарушението, довело до дузпата. Сините имаха претенции за дузпа срещу Горанов в 69-ата минута, когато резултатът беше 0:1. Съдията Ивайло Стоянов даде знак играта да продължи. Другият акцент в мача беше включването на трима млади играчи в състава на \"Левски\" - Деян Иванов, Станислав Иванов и Илия Юруков. Георги Дерменджиев прибегна до избора им заради кадровите проблеми и отсъствието на важни играчи. \"Лудогорец\" е начело с 67 точки и води с три пред ЦСКА и с девет пред \"Левски\". \"Лудогорец\" стоеше по-добре и водеше играта, но сините опитваха да използват всяка възможност да застрашат вратата на съперника. В 16-ата при бърза атака Станислав Костов реши да играе сам и стреля, но над вратата. По-късно той отново стреля, но в ръцете на Ренан. \"Лудогорец\" можеше да поведе в 26-ата минута, но нямаше късмет. След удар на Моци с глава топката падна върху гредата. Последва удар на Кешеру, но защитата на домакините се справи. По-късно Николай Михайлов и Хали Тиам се сблъскаха, Марселиньо пое топката и стреля бързо, но не улучи вратата. В 37-ата минута \"Лудогорец\" поведе, след като с прехвърлящо подаване Марселиньо беше изведен зад защитата и пусна към Кешеру, който отблизо вкара. След почивката Яцек Горалски беше изведен добре и стреля по диагонал, но Михайлов спаси.  В 69-ата минута дойде спорното положение, при което \"Левски\" поиска дузпа за нарушение на Вандерсон срещу Горанов, но сигнал не последва. Резултатът се запази до 79-ата минута, когато грешка в защитата на сините доведе до откъсването на Якуб Швиерчок. Горанов го настигна и фаулира в гръб, за което беше изгонен, а съперникът получи дузпа. След гола и действията на Моци напрежението се увеличи. Част от запалянковците в сектор Б излязоха на пистата и това наложи намеса на полицията. Моци беше изгонен, но трябваше да изчака полицейски кордон, за да се прибере в тунела заради хвърлени предмети. След разправията мачът се доигра и \"Лудогорец\" отново спечели с 2:0 срещу \"Левски\" в София, както беше и преди месец, но на \"Георги Аспарухов\".", "date": "2019.04.14", "title": "В мач с високо напрежение и червени картони \"Лудогорец\" сломи \"Левски\""}
{"url": "https://www.dnevnik.bg/politika/2019/04/14/3419510_plemunut_na_bsp_podmeni_evrolistata_na_ninova/", "text": "След десет часа дебати и таен вот  Националният съвет на БСП напълно размести предложената от лидера Корнелия Нинова  листа с кандидати за евродепутати на изборите на 26 май т.г. Президентът на Партията на европейските социалисти (ПЕС) Сергей Станишев, който  тясното ръководство на партията искаше да отстрани , ще бъде кандидат за евродепутат, но на пето място в листата. След Елена Йончева на второ и трето място се нареждат младите социалисти Петър Витанов и Цветелина Пенкова, които по вишегласие получиха по 97 гласа и отидоха на балотаж. Първоначално те бяха предложени за неизбираеми позиции. Петър Витанов е на 37 г. и е депутат първи мандат в България. Цветелина Пенкова е на 31 г. и е зам.-председател на клуба на младите българи в чужбина \"Милениум\", чийто  председател Румен Чолаков е водач на листата на \"Път на младите\". В челната тройка Корнелия Нинова искаше да бъдат бившият зам.-председател на БСП Янаки Стоилов и настоящият - Деница Златева. Сега те трябваше да заемат съответно дванадесето и седмо място, но Стоилов се е отказал. По волята на Нинова са определени само водаческото място и позициите на гражданската квота и коалиционните партньори. Изненадата в листата е началникът на кабинета на президента Румен Радев Иво Христов, който ще е на четвърто място. На десето място е бившият депутат от НФСБ и лидер на партия \"Българска пролет\" Велизар Енчев. На последно място е Емил Георгиев от \"Екогласност\". След като тези места бяха определени чрез явно гласуване по-рано днес, се стигна до таен вот за останалите при критики към тясното ръководство на БСП, че не зачита номинациите на партийните структури. Преди пленума самият Станишев каза, че предложената от Нинова листа е подарък за ГЕРБ, а БСП се превръща във вождистка партия или ГЕРБ номер 2. След Елена Йончева, Петър Витанов, Цветелина Пенкова, Иво Христов и Сергей Станишев в листата на шесто място се нарежда Иван Кръстев, който бе зам.-министър на образованието и науката в кабинета \"Орешарски\". На първия вот той получи 95 гласа, колкото и Станишев. Целта на \"Позитано\" 20 е партията да има поне шестима евродепутати. На евровота водачът на листата не е бетониран, а прагът за преференции е нисък - 5%, т.е. са възможни размествания. На седмо място е зам.-председателят на БСП Деница Златева, на осмо - депутатът Румен Гечев, който бе вицепремиер в правителството на Жан Виденов, а на девето - досегашният евродепутат Момчил Неков. Десетото място е за Велизар Енчев. След него се нареждат депутатът Димитър Данчев, социалистът от Пловдив Тодор Стоилов, депутатът Валери Жаблянов, Мариела Модева, д-р Десислав Тасков, автомобилният състезател Крум Дончев и Емил Георгиев от \"Екогласност\".", "date": "2019.04.14", "title": "Пленумът на БСП подмени евролистата на Нинова, Станишев е на пето място"}
{"url": "https://www.dnevnik.bg/sviat/2019/04/14/3419532_partiiata_na_erdogan_shte_poiska_novi_izbori_za_kmet/", "text": "Управляващата в Турция Партия на справедливостта и развитието (ПСР) се подготвя да поиска от Върховната изборна комисия на страната местният вот в Истанбул да се състои повторно. Това съобщи в. \"Хюриет дейли нюз\", като цитира заместник-председателя на партията Али Ихсан Явуз. \"Казахме преди, че бихме желали да поискаме да се (състоят) отново изборите в Истанбул\" с позоваване на правото на възражения заради нередности, обясни Явуз, цитиран от вестника. Резултатите от досегашното преброяване в Истанбул наклониха везните в полза на  Екрем Имамоглу  - кандидата на опозиционната Републиканска народна партия (РНП). След като ПСР изгуби кметските места в повечето големи градове на страната, а разликата между Имамоглу и бившия премиер Бинали Йълдъръм (кандидат на ПСР) бе по-малко от процентен пункт, управляващите  оспориха победата  и поискаха повторно преброяване в някои окръзи. Досегашните резултати сочат, че Имамоглу води с малко над 21 хил. гласа - той е получил общо 4.71 млн. бюлетини, докато за Йълдъръм са гласували 4.149 млн. души в най-големия турски град. В някои окръзи като Малтепе повторното преброяване продължава след обжалване на ПСР. Изборната комисия обяви по-рано тази седмица, че ще разгледа искането за анулиране на изборите в Бююкчекмедже, където също печели РНП, по-късно. Според управляващите в Бююкчекмедже вотът е бил съпътстван от нередности, свързани с адресната регистрация на над 11 хил. души. Не е известно кога ще бъде внесен искът за повторни избори в Истанбул. Според други турски медии ПСР ще изчака решението на комисията дали да бъде анулиран вотът в Бююкчекмедже.", "date": "2019.04.14", "title": "Партията на Ердоган ще поиска нови избори за кмет на Истанбул"}
{"url": "https://www.dnevnik.bg/photos/2019/04/14/3419366_fotogaleriia_svetovnite_snimki_na_denia_-_13_-14_april/", "text": "Президентският полк на Русия показа уменията си в строевата подготовка на Съборния площад в Кремъл. Традицията на тези изпълнения датира от времето на Петър Първи, но е възобновена през последните 15 г. Шоуто събира публика всяка събота от април до октомври.", "date": "2019.04.14", "title": "Фотогалерия: Световните снимки на деня - 13 -14 април"}
{"url": "https://www.dnevnik.bg/v_pamet/2019/04/14/3419551_vdovicata_na_miloshevich_pochina_v_izgnanie_v_moskva/", "text": "Миряна Маркович, вдовицата на бившия сръбски лидер Слободан Милошевич, често наричана \"Лейди Макбет на Балканите\", почина на 76 години, съобщи БТА като цитира изявление на неин близък пред АФП. ТАСС цитира сръбски медии, според които Маркович е починала в Сочи след продължително боледуване и няколко операции. .  Според един от нейните приятели Драголюб Кочович, цитиран от сръбския вестник \"Блиц\", желанието на Мира Маркович е било да се върне в Сърбия, \"но не и ако от летището я отведат направо в затвора\".  Миряна Маркович, която упражняваше голямо влияние върху съпруга си, през 2003 година напусна Сърбия, където бе обвинена в злоупотреба с властта. Тя бе обвинена и по делото със загадъчното убийство през 2000 година на бившия президент Иван Стамболич. През юни 2007 година в Сърбия бе издадена заповед за арест на Маркович и нейния син Марко по обвинение в участие в мрежа за трафик с цигари. През 2008 година майката и синът получиха политическо убежище в Русия. Слободан Милошевич, бивш президент на Югославия, почина през март 2006 година в килия в центъра за задържане на Международния наказателен съд за бивша Югославия в Хага преди края на процеса срещу него за геноцид, престъпления срещу човечеството и военни престъпления през 90-те години в бивша Югославия. Той бе свален от власт след народен бунт през октомври 2000 година, а през април 2001 бе арестуван, припомня АФП. ", "date": "2019.04.14", "title": "Вдовицата на Милошевич почина в изгнание в Русия"}
{"url": "https://www.dnevnik.bg/politika/2019/04/14/3419565_ninova_se_otteglia_ot_otgovornost_za_rezultata_ot/", "text": "Лидерът на БСП Корнелия Нинова отказва да носи отговорност за резултата от предстоящите през май избори за Европейски парламент след като днес националният съвет на БСП (широкото ръководство) пренареди кандидат-депутатската листа, която тя внесе от името на изпълнителното бюро (тясното ръководство). \"Няколко пъти на последните заседания на националния съвет другари очакват от мен да кажа, че поемам отговорността за тази листа и за тези избори. Щях да я нося с оставка, ако загубим. Това важеше до днес, до решението на националният съвет, което уважавам. Оттук нататък - за резултатите от изборите носи отговорност националният съвет. Пожелавам ви успех и съм сигурна в победата\", е казала тя пред съпартийците си, цитирана от пресцентъра. Тази сутрин Нинова предложи листа, в която не присъстваше името на лидера на Партията на европейските социалисти, бивш лидер на БСп и премиер на държавата, както и сегашен евродепутат Сергей Станишев, въпреки че той беше номиниран от поне 80% от местните организации. Вместо това в проекта изненадващо беше записано името на началника на кабинета на президента Румен Радев Иво Христов, който е от т. нар. гражданска квота. Това предизвика  Станишев да заяви пред медиите , че БСП започва да прилича на вождистка партия като ГЕРБ, а листата била подарък за партията на Бойко Борисов. \"След девет часа дебати избрахме своята листа за европейските избори. Надявам се, че с това опровергаваме чужди и наши твърдения, че сме диктаторска и еднолична, вождистка партия\", отговори впоследствие Нинова. Цитирана от пресцентъра на БСП, тя заяви: \"Ние можем да победим на тези избори и съм сигурна, че ще го направим\". За проекта си по-рано през деня Нинова беше остро и неочаквано критикувана и от основния си политически опонент -  лидера на ГЕРБ Бойко Борисов . Пред съпартийци той изрази учудването си, че Станишев е извън проектолистата, което по думите му показва, че \"БСП няма нищо общо с европейските социалисти\". \"В момента имаме един българин на най-висок пост в света – Сергей Станишев, лидерът на ПЕС - левият Манфред Вебер. Невключването му в листата показва, че нашите опоненти вече нямат нищо общо с европейските социалисти – това ще бъде тълкуванието навън\", каза Борисов.  Той описа списъка кандидати, внесен от Нинова, с думите \"шпионин - Държавна сигурност - шпионин - Държавна сигурност\", но изключи влияние на Русия върху лидера на БСП, а допусна обратния процес, че \"някой иска да се предложи\" на Москва.", "date": "2019.04.14", "title": "Нинова се оттегля от отговорност за резултата от евроизборите"}
{"url": "https://www.dnevnik.bg/sport/2019/04/13/3417199_otkus_ot_kak_car_futbol_prevze_bulgariia_na_teodor/", "text": "В рубриката \"Четиво\" \"Дневник\" публикува откъс от \"Как Цар Футбол превзе България\" на Теодор Борисов, издавана от сдружение \"Българска история\" Авторът е дългогодишният журналист от \"Меридиан мач\" и доктор по история. Книгата ще ви представи 50 по-малко познати истории, свързани с футбола. Чрез тях ще разберете как той се явява огледало на политическото и общественото развитие на страната в динамичния XX век, но и може да получите отговори на някои любопитни въпроси. Кметът на кой български град забранява футбола? Къде е игран първият мач на осветление на Балканите? Коя оперетна прима е пионер на женския футбол в страната? Кои софийски квартали взимат участие в първия уговорен двубой в България? Макар и понастоящем да се ползва със статута на най-популярен спорт в света, футболът също е имал своите тъмни векове, в които е бил преследван от управляващите кръгове. Началото е поставено в родината на съвременната версия на играта – Англия. На 13 април 1314 г. Едуард II взима под внимание оплакването на група лондонски търговци и забранява \"боричкането около големи топки\". Неговият наследник Едуард III е още по-конкретен в заповедта си от 1349 г.: \"Хвърлянето на камъни, играта с кегли, борбите, футболът, боевете с петли и други непочтени игри отблъскват цвета на младежта от стрелбата с лък и хвърлянето на копие, вследствие на което Кралството за кратко време може да бъде лишено от стрелци, от което опазил ни Бог\". Тази политика бива продължена от Ричард II (1389) и Хенри IV (1401), но в крайна сметка първообразът на днешния футбол успява да оцелее. Едва ли в град Фердинанд (понастоящем Монтана) през 1924 г. някой е знаел за тези събития с няколковековна давност, но на него е съдено да стане единственото населено място в България, където този спорт е забранен. Началните стъпки на футбола в града, носещ в миналото името Кутловица, не са никак лесни. Първата топка е донесена през 1921 г., а спомените на един от един от пионерите на спорта в града Иротей Давидов са красноречиви. \"След завършване на прогимназията в село Люта (впоследствие Владимирово) аз се записах да продължа образованието си в Михайловград (социалистическото име на Монтана навремето). По едно време гледам на поляната, сега заета от средното политехническо училище, няколко момчета ритат топка. Това нещо много ме заинтересува и аз се запознах с тия момчета. Дадох им 5 лева и започнах и аз да ритам. Футболната топка захвана да печели все повече привърженици, а най-добра почва тя намери в училището. Яви се наплив от футболисти, което наложи да се образува дружество. Така в града бяха образувани две дружества – \"Ботев\" и \"Левски\". Нашите тренировки продължиха няколко месеца и ето че новородените дружества се изправиха едно срещу друго да премерят силите си. Започна трудна борба за първенство в града и ние неведнъж излизахме победители. Формата на дружество \"Левски\" беше: червени фланелки с една бяла черта на гърдите на първия отбор и същите фланелки с две черти – за втория отбор. Формени гащета нямахме, а също и футболни обувки – играехме с терлици, а понякога и боси\", казва Давидов. Предвид факта, че спомените му са обнародвани през 60-те години, към тях трябва да се подходи критично, най-вече в частта, в която се обяснява, че след Септемврийското въстание през 1923 г. \"Левски\" за кратко преустановява дейност, докато \"кървавата драма отмине\". Запазените документи свидетелстват за съвсем друго нещо, след като с решение на Фердинандската общинска тричленна комисия от 16 април 1924 г. на клуба е отпуснато място за игрище в местността Предището, намираща се край река Огоста. През септември същата година обаче общинският съветник Косто Кацарски внася предложение за забрана на футбола в града. Причината – учениците, практикуващи този спорт, \"разстройват здравето си, а някои даже счупват краката и ръцете си\". Въпросът е отнесен до кмета Тодор Грънчаров, който започва своя втори мандат начело на Фердинанд. Роденият през 1868 г. политик е сред най-уважаваните градоначалници в България, тъй като не само успява да запази спокойствието в града по време на Първата световна война заедно със заместника си Иван Цеков – Куция, но и поставя началото на неговата електрификация и изграждането на канализация. Веднага след края на световния конфликт в града навлизат първият телефон, първият кинематограф, а през 1921 г. е създадено Търговското училище. В случая обаче Грънчаров се превръща в противник на най-великата игра и след като проучва казуса, издава заповед 307а от 9 октомври 1924 г., с която забранява този спорт на територията на града като опасен за здравето. В нея се казва, че \"родителите на ученици и младежи, заловени на същата игра, да се глобяват с по 250 лева за всеки случай и децата да се разгонват от общинските агенти със съдействието на местната полиция\". Хрониките приписват на Грънчаров и създаването на вестник \"Спортомразец\", който трябва да пропагандира новата политика. Според тях веднага в редакцията на изданието се получава писмо от група футболни ентусиасти, които пишат: \"Вестникът няма да има успех, защото платформата му е такава – да мрази всяко добро начинание, да опропасти състоянието си, но да напакости на съседа си, да си жертвува едното око, но да извади и двете на довчерашния си приятел\". Бройки от това полумитично издание не са достигнали до нас, но при всички положения, до изтичането на мандата на кмета Грънчаров през 1926 г. всеки, практикуващ футбол младеж е \"персона нон грата\" във Фердинанд.", "date": "2019.04.14", "title": "Откъс от \"Как Цар Футбол превзе България\" на Теодор Борисов"}
{"url": "https://www.dnevnik.bg/sport/2019/04/14/3419561_snimka_na_denia_provokaciiata_na_moci_skokut_prez/", "text": "В мач с много напрежение, два червени картона и нахлуване на запалянковци на пистата  . На националния стадион шампионите триумфираха с попаденията на Клаудиу Кешеру и Козмин Моци от дузпа. Реакцията на румънеца след гола провокира нахлуване на фенове, които бяха спрени от полицията. Един от привържениците се качи върху подвижния тунел на сектор А, след няколко скока върху него го счупи и пропадна при полиците.", "date": "2019.04.14", "title": "Снимка на деня: Провокацията на Моци, скокът през тунела и напрежението на \"Васил Левски\""}
