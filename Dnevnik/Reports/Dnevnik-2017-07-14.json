{"url": "http://www.dnevnik.bg/sport/2017/07/14/3007328_krasimir_georgiev_se_otkaza_ot_vtoroto_preminavane_na/", "text": "Красимир Георгиев не успя да измине за втори път в рамките на няколко дни един от най-трудните ултрамаратони в света - \"Бедуотър\". Той е решил да се откаже при обратното преминаване на трасето, след като е припаднал два пъти заради топлинни удари .\"Мисия \"Бедуотър\" е изпълнена, но втората част от нея - автономното връщане към старта, засега ще трябва да почака. Лекарят на състезанието е категоричен, че не трябва да продължавам - рискът е твърде голям\", написа Георгиев в профила си във \"Фейсбук\".Георгиев стана . Той финишира 34-ти от 96 стартирали участници, след като измина 216-километровата дистанция за 37.37 часа. Георгиев си беше поставил амбициозната цел да измине обратния маршрут без външна помощ след кратка почивка на финала.\"Бедуотър\" беше най-тежкото предизивикателство в живота ми. Топлинен удар, припадъци, но също така - много голяма мечта и силна емоция. Заради силен топлинен удар припаднах и ми се наложи да спра да тичам за около половин час. По-късно имах още един припадък\", написа Георгиев.За автономното си връщане българинът беше впрегнал специална количка с вода и провизии под формата на енергийни барчета. Въпреки че не успя да изпълни целта си, Георгиев е убеден, че ще опита отново.\"Смятам обаче да не се отказвам! Догодина отново ще бъда кандидат за \"Бедуотър\" и се надявам на по-добро класиране и възможност да довърша мисията. Осъществих голяма мечта, но не смятам да спирам до тук\", допълни Георгиев, който даде обширно .", "date": "2017.07.14", "title": "Красимир Георгиев се отказа от второто преминаване на \"Бедуотър\" по лекарска заръка"}
{"url": "http://www.dnevnik.bg/regioni/2017/07/14/3007397_pojar_gori_do_magistrala_trakiia_chast_ot_traseto_e/", "text": "Пожар гори до магистрала \"Тракия\" и има задимяване в района на км 94-100, съобщи МВР.Запалили са се сухи треви и храсти. На мястото са изпратени огнеборци, а на магистралата са разположени полицейски патрули, които да предупреждават за проблема.От полицията призовават водачите да се движат в района с повишено внимание и съобразена скорост.", "date": "2017.07.14", "title": "Пожар гори до магистрала \"Тракия\", част от трасето е задимено"}
{"url": "http://www.dnevnik.bg/sport/2017/07/14/3007502_beroe_i_vereia_zavurshiha_bez_golove_v_skuchno_derbi/", "text": "Мачът между \"Берое\" и \"Верея\" завърши без победител. Първото дерби за сезона в Първа лига приключи при нулево равенство.Срещата беше оспорвана, но постна и без вълнуващи моменти. При едно от най-интересните положения домакините можеха да вкарат минута преди края, но гредата помогна на \"Верея\".Мачът на стадион \"Берое\" се забави с около половин час заради проблем с осветлението. Гостите завършиха с човек по-малко, след като в 79-ата минута Мирослав Енчев получи втори жълт картон заради симулация.Треньорът на \"Берое\" Александър Томаш, който миналия сезон беше начело на градския съперник, заяви, че е нужна много работа. \"Не се получиха нещата, които исках. Дори да бяхме победили, нямаше да е заслужено. Нямаше футбол днес. Мач без футболни достойнства.\"По думите му \"Берое\" не се доближава на 15% от това, което той е видял в контролите. \"Трябва да се работи психологически. Видях и такива проблеми в някои от футболистите\", каза Томаш. Той иска да привлече нови играчи.", "date": "2017.07.14", "title": "\"Берое\" и \"Верея\" завършиха без голове в скучно дерби"}
{"url": "http://www.dnevnik.bg/politika/2017/07/14/3007403_miroslav_borshosh_e_poluchil_prizovka_za_da_stane/", "text": "Доскорошният директор на НДК Мирослав Боршош днес е получил призовка за обвиняем от Софийската градска прокуратура. Той трябва да се яви в следствения отдел на 20 юли, съобщи .Подобна информация се появи вчера в сайтове, близки до депутата от ДПС Делян Пеевски. Оттогава от държавното обвинение отричат това, a днес говорителят на главния прокурор Румяна Арнауова обяви, че разследването продължава. След като Боршош публикува призовката си, от прокуратурата отказаха коментар.Прокуратурата започна разследване за злоупотреби със 17 млн. лв., отпуснати от бюджета на НДК преди по-малко от месец. В момента тече и проучване на сключените от НДК договори и връзката им с бъдещото председателство.\"Градският прокурор на София Емилия Русинова и говорителят на главния прокурор Румяна Арнаудова съобщиха днес, че разследването по случая НДК продължава и опровергаха публикации, че ще ми бъде повдигнато обвинение. Часове по-рано обаче аз получих призовка да се явя като обвиняем. Дали някой самостоятелно не бърза да изпълни нечия поръчка? Сега не знам какво да направя – да ида или да не ида? Това е въпросът!\", написа Боршош във \"Фейсбук\".Той е получил призовката си на 14 юли.", "date": "2017.07.14", "title": "Мирослав Боршош е получил призовка, за да стане обвиняем на 20 юли"}
{"url": "http://www.dnevnik.bg/sviat/2017/07/14/3007248_korbin_i_liderite_na_shotlandiia_i_uels_se_obiaviha_v/", "text": "Великобритания и Европейският съюз трябва да запазят възможно най-близки отношения, за да се защитят британските икономически интереси. Това послание отправиха в три отделни срещи в Брюксел лидерът на опозицията Джеръми Корбин и първите министри на Шотландия и Уелс, Никола Стърджън и Каруин Джоунс.Тримата се срещнаха с европейски представители, сред които беше и главният преговарящ за Брекзит от името на Европейската комисия Мишел Барние, предадоха \"Ройтерс\" и \"Гардиън\". Те обявиха по-късно в четвъртък, че не са водили \"преговори\" с Барние, който подчертал, че единствено премиерът Тереза Мей има такива правомощия.Тези искания може да осуетят или поставят препятствие пред плановете на Мей да прокара в парламента , което обяви по-рано тази седмица. Срещите на Барние се проведоха само дни преди първата цяла седмица преговори между Лондон и Брюксел да започне в понеделник.\"Не става въпрос за провеждане на отделни преговори с Шотландия,\" каза Стърджън в изявление и добави, че е споделила с Барние желанието си да смени подхода и да задържи Великобритания в общия пазар. \"Срещи като тази обаче са ценни, за да се развие взаимно разбирателство между шотландското правителство и ЕС.\"Мнозинството шотландци гласуваха срещу Брекзит миналата година, а повечето гласували в Уелс подкрепиха напускането. Каруин Джоунс напомни след срещата, че в Европейския съюз отиват две трети от износа на Уелс. \"Жизненоважно е да запазим пълен и безпрепятствен достъп до единния пазар. Би било безотговорно да се отказваме от това.\"Европейските лидери настояват, че достъпът до единния пазар се предлага като възможност единствено на страни, които са отворени за мигранти от страни членки. Корбин обаче не приема това - според него Лондон трябва да опита да прилага подход на \"направлявана миграция\" и да избегне \"подбиването\" на заплатите и стандартите, извършвано от източноевропейски мигранти.Корбин същевременно определи срещата си като \"много информативна\" и добави, че целта му не е била да \"преговаря\". \"Изграждаме си мнение за това какво иска Европейският съюз и представляваме възгледите на хората, които гласуваха за нас, особено за защита на работните места.\"Той критикува плановете на правителството да ограничат парламентарния контрол върху законодателството за Брекзит. Той добави, че за разлика от Мей той едностранно ще предложи пълни права на европейските граждани след Брекзит, без да поставя никакви условия на Брюксел за британците, които останат в Европейския съюз. Попитан как ще подходят лейбъристите към \"сметката за развода\", Корбин каза, че Великобритания \"ще плати това, което е длъжна да плати по закон\". По същото време министри от кабинета на Мей коментираха по няколко британски медии, че Лондон няма да плати нито стотинка повече от дължимото.След срещите Барние написа в \"Туитър\": \"Вратата ми е отворена (за) всички гледни точки за Брекзит. Следващата седмица преговори с британското правителство.\"", "date": "2017.07.14", "title": "Корбин и лидерите на Шотландия и Уелс се обявиха в Брюксел за оставане в единния пазар"}
{"url": "http://www.dnevnik.bg/sport/2017/07/14/3007373_bonuchi_shte_smeni_juventus_s_milan_v_trasnfer_za_42/", "text": "Централният защитник на \"Ювентус\" Леонардо Бонучи пристигна днес в Милано, за да финализира сензационен трансфер в \"Милан\". 30-годишният бранител беше посрещнат бурно от хиляди привърженици на \"росонерите\" при пристигането си в клубната централа.Италианският национал ще договори днес личните си условия и ще премине медицински прегледи в събота, когато се очаква трансферът да бъде обявен официално.Според \"Гадзера дело спорт\" и \"Скай Италия\" \"Ювентус\" ще получи 42 милиона евро от сделката, а защитникът ще подпише договор за пет сезона с годишна заплата от 7.5 милиона евро.Бонучи ще е десетото ново попълнение на \"Милан\", a с привличането му разходите на тима от Милано за лятна селекция ще достигне 170 милиона евро.Досега \"росонерите\" привлякоха Андре Силва (€38 млн.), Андреа Конти (€24 млн.), Хакан Чалханоглу (€20 млн.), Матео Мусакио (€18 млн.), Рикардо Родригес (€15 млн.), Антонио Донарума (€1.5 млн.), Пжемислав Баргиел (€0.35 млн.), Франк Кеши и Фабио Борини.Последните двама бяха взети под наем съответно от \"Аталанта\" и \"Съндърланд\" - Кеши за две години срещи 8 милиона и Борини за един сезон срещу 1 милион.Бонучи е юноша на \"Витербезе\" от родния му град Витербо, а през 2005 г. е привлечен в академията на другия гранд от Милано - \"Интер\". В последния кръг на сезон 2005/2006 г. той прави дебют в професионалния футбол.През следващия сезон централният защитник изиграва три мача за Купата на Италия, но в крайна сметка не успява да се наложи в състава на \"нерадузрите\" и следват периоди под наем в \"Тревизо\" и \"Пиза\".През 2009 г. Бонучи напуска \"Интер\" и подписва с \"Бари\". След страхотен сезон, в който изиграва всичките 38 мача на своя отбор, бранителят е привлечен от \"Ювентус\" срещу 15.5 милиона евро.За седем сезона с екипа на \"старата госпожа\" той записа 319 мача и 21 гола и спечели 12 трофея - шест пъти титлата в Серия А и по три пъти Купата и Суперкупата на Италия.", "date": "2017.07.14", "title": "Бонучи ще смени \"Ювентус\" с \"Милан\" в траснфер за 42 млн. евро"}
{"url": "http://www.dnevnik.bg/sviat/2017/07/14/3007407_falira_proizvoditeliat_na_luksozni_telefoni_vertu/", "text": "Производителят на свръхлуксозни мобилни телефони \"Верту\" (Vertu) ще бъде ликвидиран, след като планът за оздравяването му не успя. Базираната във Великобритания компания, тръгнала през 1998г. като поделение на финландската \"Нокиа\", изпадна напоследък във финансови затруднения и натрупа дълг от 128 милиона паунда. Според \"Дейл телеграф\" от тях ще бъдат възстановени едва около 2 милиона паунда.\"Верту\" стана световно известна с дизайнерските си телефони със златно покритие и диаманти. Цените масово започваха от 10 000 долара и много от моделите струваха около 30 000 долара и повече. Като част от услугата клиентите можеха да разговарят лично със служителя, който работи върху техния телефон, както и денонощен сервиз.С годините на пазара се появиха конкуренти, които започнаха да предлагат свръхлуксозни доработки на своите най-нови смартфони. Това означава, че клиентите им могат едновременно да се сдобият с най-актуален модел и после да си поръчат \"обков\" от скъпоценни метали и камъни.\"Верту\" започна да сменя собствениците си, като през март китайци я продадоха на Мурат Хакан Юзан, турчин, живеещ изгнание в Париж. Според съдебното решение за ликвидиране на компанията той запазва правата върху бранда, технологията и лицензите. Около 200 служители и работници губят местата си.", "date": "2017.07.14", "title": "Фалира производителят на луксозни телефони Vertu"}
{"url": "http://www.dnevnik.bg/zelen/2017/07/14/3007420_osem_murtvi_delfini_izhvurli_moreto_krai_balchik_za/", "text": "Само за седмица осем трупа на мъртви делфини изхвърли морето край Балчик, съобщи пред БТА Мариян Цветков от община Балчик.По-рано днес стана известно, че Върховната административна прокуратура е  за смъртта на делфините в Черно море, които , а отговорните  без да предприемат никакви конкретни действия или ефективни мерки. Екологът Атанас Русев съобщи преди два дни, че над 30 делфинчета вече са изхвърлени от морето това лято.Делфините, чиито тела са извадени от морето край Балчик, са основно от видовете муткур и афала.Преди дни екипът, ангажиран с премахването им, се е натъкнал на огромна афала. Бозайникът бил с дължина 195 см и тегло около 140 килограма. Изхвърлените от морските води делфини от вида муткур са дълги 120-130 см и с тегло 25-30 кг.Част от бозайниците са с мрежи или въжета за улов на риба около опашките. Някои от тях са с видими рани, но Цветков не може да прецени дали те се дължат на удар от човек или са в резултат на блъскането на труповете в скалите.Местата, където са открити мъртвите делфини, са дезинфектирани с хлорна вар, след което труповете се отнасят в екарисаж във Варна.Цветков обобщава, че от май досега са изнесли 12 тела на делфини по крайбрежието от Тузлата до Кранево. По думите му досега не са вадили толкова много мъртви бозайници за толкова кратък период.", "date": "2017.07.14", "title": "Осем мъртви делфини изхвърли морето край Балчик за седмица"}
{"url": "http://www.dnevnik.bg/sviat/2017/07/14/3006842_evrokomisiiata_sudi_polsha_za_otkaz_da_spre_sech_v/", "text": "Европейската комисия иска Съдът на ЕС да принуди Полша да прекрати изсичането на дървета в резервата Беловежка пучша, където се намира една от последните обширни девствени гори на Европа. Мястото на границата с Беларус е защитено от програмата Натура 2000 и е в списъка на световното културно наследство на ЮНЕСКО.В четвъртък Еврокомисията обяви, че е изчерпала възможностите на процедурата за промяна на положението и изпраща спора с Варшава - един от трупащите се през последните две години - на съда в Люксембург.Според полския министър на околната среда Ян Шишко сеч е позволена в едно от трите горски стопанства там и отстраняването на дървета се прави за защита от дървояди. Еврокомисията настоява, че така се засяга застрашени видове и хабитати.\"Тъй като сеченето на дървета вече започна в значителни мащаби, Комисията иска от Съда да наложи преходни мерки, които да накарат Полша да го прекрати незабавно\", се казва в официалното съобщение от Брюксел. Полското министерство отвърна, че ще докаже в съда невинността си. \"Доволни сме, че случаят отива на трибунал, защото сега ще можем да представим неопровержими доказателства и документи, оправдаващи действията ни в Беловежката пушча\", се казва в официалната позиция.\"Ройтерс\" припомня, че министър Шишко се радва на подкрепа от мощна компания с интерес в дърводобива, както и от ловджийски лобита. Според него местните общности се нуждаели от сечене на дървета за лични нужди, а медиите \"с либерален и ляв уклон\" ненужно раздухват международен скандал. \"Категорично съм против нападките срещу Полша и поляците\", каза министърът тази седмица.Юристи казват, че на Съда на ЕС обикновено са му нужни около 2 седмици за определяне на предварителни мерки. Но понеже на 21 юли институцията излиза в лятна ваканция, решението може да не се появи до септември.След това преходното съдебно решение не може да се обжалва и полското правителство ще трябва да го приложи, обяснява Агата Шафранюк, юрисконсулт на природозащитната организация ClientEarth.", "date": "2017.07.14", "title": "Еврокомисията съди Полша за отказ да спре сеч в най-девствената гора в Европа"}
{"url": "http://www.dnevnik.bg/sport/2017/07/14/3007321_marin_chilich_e_purviiat_finalist_na_uimbuldun/", "text": "Хърватинът Марин Чилич спечели надстрелването от сервис с американеца Сам Куери и се класира за финала на \"Уимбълдън\". Шампионът от US Open 2014 загуби първи сет от началото на турнира, но направи обрат и спечели с 6:7 (6), 6:4, 7:6 (3), 7:5.В опит да спечели втората си титла от Големия шлем хърватският тенисист ще се изправи срещу победителя от мача между седемкратния шампион в Лондон Роджър Федерер и финалиста от 2010 г. Томаш Бердих.Чилич, който през септември ще навърши 29 години, се класира за втория си финал в турнирите от Шлема след US Open през 2014 г., когато победи Кей Нишикори в три сета. Преди тази година той не беше преминавал четвъртфиналите на \"Уимбълдън\".Чилич показа по-мощна и агресивна игра от Куери, който изцяло разчиташе на своя начален удар и грешките на съперника. В първия сет това даде резултат, след като хърватинът направи няколко подаръка на своя съперник в тайбрека.В цялата първа част нямаше нито една точка за пробив и очаквано се стигна до развръзка в дълъг гейм. Той започна отлично за Чилич, който набързо поведе с 4:1. Куери обаче отговори с четири поредни точки и обърна резултата при 5:4. Американецът пръв стигна до сетбол при 6:5, но хърватинът се спаси.При 6:6 съдиите отсъдиха ас на Чилич, но Куери поиска \"ястребово око\" и се оказа прав. Хърватинът трябваше да изпълни втори сервис, но точно в този момент на един от зрителите по трибуните му прилоша и това доведе до петминутна пауза.Чилич получи шанс да изпълни първи сервис при подновяването на играта, но след ретура на Куери изпрати бекхенда си далеч в аут. Американецът получи сетбол при свой сервис и го реализира, след като хърватинът отново допусна непредизвикана грешка от бекхенд.Шампионът от US Open 2014 бързо си върна ритъма, започна все по-умело да използва своя бекхенд и държеше контрола върху разиграванията, като не позволяваше на Куери да пусне в действие мълниеносния си форхенд.Чилич изпусна шансове за пробив в първия и петия гейм. В седмия гейм той поведе с 40:0 при сервис на Куери и този път успя да спечели подаването на съперника при втората си възможност - 4:3. Хърватинът нямаше никакви проблеми в следващите си два сервис гейма и приключи сета в своя полза, без да е дал нито един шанс за пробив на американеца. Чилич продължи да доминира и стигна до три поредни точки за пробив още в първия гейм на третия сет. Куери показа характер и се спаси от тежката ситуация, но още в следващото си подаване изостана с 15:40 и този път се пропука.Световният номер 6 обаче изненадващо не успя да затвърди пробива. Куери стигна до първите си възможности за пробив, след като поведе с 40:15. Той пропусна първата, но реализира втората с печеливш удар от бекхенд и изравни резултата.След бурното начало на сета двамата започнаха да печелят убедително подаванията си, повече точки за пробив нямаше и така всичко трябваше да се реши в тайбрек. Решителният гейм се движеше точка за точка до 3:3, след което Чилич реализира четири поредни точки и се доближи на един сет от финала. Хърватинът започна четвъртата част с убедителен сервис гейм на нула. Куери обаче спечели следващите три гейма, като успя да реализира пробив за 2:1 и да го затвърди. Американецът поддържаше аванса си до 4:2 и всичко сочеше, че мачът ще се реши в пети сет.Куери обаче се поддаде на напрежението и началният удар го предаде в ключов момент. Чилич спечели пет от следващите шест гейма и при втория си мачбол сложи точка на спора след два часа и 57 минути игра. Хърватинът завърши мача с цели 70 уинъра, 25 от които директно от сервис. Куери направи 46 завършващи удара, от които 12 аса, а освен това направи повече непредизвикани грешки - 26 срещу 21 за Чилич. Двамата разиграха общо 271, а 150 бяха спечелени от световния номер 8.", "date": "2017.07.14", "title": "Марин Чилич е първият финалист на \"Уимбълдън\""}
{"url": "http://www.dnevnik.bg/sviat/2017/07/14/3007398_orban_zalaga_na_grantove_i_izgodni_zaemi_za_da_poluchi/", "text": "Антал Крачун смятал да превърне плевнята до дома си в кочина, за да свързва двата края, когато грант от унгарското правителство помогнал на дребния му бизнес в Северна Сърбия. Помощта в размер на 800 000 динара или 7600 долара, отпускана като част от трансграничната програма на Орбан за стимули за бедните етнически унгарци в Централна Европа дала на Крачун възможност да си купи скъпи машини за спояване, които иначе не били по джоба му.Над милион етнически унгарци живеят в съседна Сърбия, в Румъния и Украйна и в други държави. Те са потомци на унгарци, оказали се извън родината си, когато границите били преначертани в края на Първата световна война. Тъй като парламентарните избори през април догодина наближават, 54-годишният Орбан разширява политическия си арсенал, за да спечели етнически унгарци като Крачун чрез грантове и основани на значителни субсидии заеми за малкия бизнес.Първата крачка на Орбан беше да даде на тези етнически унгарци гражданство след внушителната си победа през 2010 г. Последва предоставяне на избирателни права. Това помогна на Орбан да си издейства мнозинство от две трети на последните избори през 2014 г., тъй като тези гласоподаватели преобладаващо го подкрепиха.Крачун казва, че има двойно повече работа благодарение на новата машина, която е закупил с гранта. \"Досега не бяхме имали такава възможност в тази страна,\" казва Крачун и добавя, че смята да подкрепи управляващата партия \"Фидес\" през април заради мерките, които Орбан взима, за да подкрепя гласоподавателите извън Унгария. \"Грижат се за нас. Чувството е хубаво. Винаги сме се чувствали унгарци, независимо от границата.\"Това усещане е силно разпространено във Войводина в Северна Сърбия, където живее унгарска общност с размер 200 000 души. Повечето унгарци, с които \"Ройтерс\" разговаря за тази история и които са получили грантове, планират да гласуват за Орбан догодина.Последните проучвания показват, че партията на Орбан е фаворитът да задържи властта през 2018 г. Политически анализатори казват, че етническите унгарци може да помогнат на премиера отново да получи мнозинството от две трети, които загуби оттогава насетне. \"В интереса на правителството е да привлече възможно най-голям дял от тези симпатизиращи гласоподаватели на изборите,\" каза Атила Тибор Над, анализатор в Центъра за справедлив политически анализ.С мнозинството си от две трети Орбан успя да пренапише Конституцията и да прокара ключови закони без подкрепа от останалите партии. Властите в Будапеща смятат, че етническите унгарци може да решат две от 199-те места в парламента. При електорат от 8.25 милиона души близо 290 000 унгарци са регистрирани гласоподаватели, а броят им се е увеличил от предишния вот насетне.Планът му за стимули за Войводина с продължителност три години и на стойност 50 милиарда форинта (185 милиона долара) може да е и \"чернова\" за по-голяма програма в Румъния, където живее и най-голямата етническа унгарска общност. Когато кандидат за грант получи одобрение, парите се разпределят чрез местна фондация, свързана с унгарското външно министерство, която казва, че главните цели на схемата са да се поддържат местните семейства и малкият бизнес и да се помогне на етническите унгарци да останат по родните си места.Стотици хиляди унгарци са се преместили в Западна Европа в търсене на добре платена работа. През последните години преброяванията сочат и спад на броя на етническите унгарци, които живеят в Сърбия.\"Програмата очевидно е част от по-широката стратегическа концепция, започната преди седем години и мисля, че това ще продължи,\" каза заместник-държавният секретар Петер Киш-Парчу. \"Сигурен съм, че това ще мотивира хората да заемат по-активна роля по въпросите на унгарската общност,\" обяви той, попитан дали средствата може да помогнат на Орбан на изборите. \"А по въпроса как ще гласуват хората - това те ще решат.\"Войводина е сред по-развитите сръбски райони, но въпреки това стандартът на живот е доста под този в съседни бедни райони на Унгария, от другата страна на границата. Областта произвежда голяма част от зърното на Сърбия и е една четвърт от територията ѝ. Столицата Нови Сад беше бомбардирана през 1999 г., когато НАТО се намеси, за да спре убийствата на етнически албанци в Косово от сръбските сили.Даниел Ференц, пчелар в градчето Бацко Петрово Село, заобиколено от гори и поля от слънчогледи, получил грант от 860 000 сръбски динара, които използвал, за да си купи пчели, кошери и машина за бутилиране на мед. Мъжът на 34 години казва, че финансовата подкепа го убедила да живее в родината си, вместо да отиде другаде. \"Чувството е окуражаващо,\" казва той, застанал сред кошерите си. \"Тук е хубаво да си унгарец, защото никой не е предлагал подобна помощ досега.\"За други като 22-годишната Николета Футо и съпруга ѝ, които имат тригодишна дъщеря и тризнаци, които стават на две години през ноември, грантът в размер 1.2 милиона динара е довел до решение дали да останат, или да напуснат района, където швеят. С помощта на гранта и спестявания те успели да си купят голяма къща в покрайнините на Каниза в Сърбия, точно до унгарската граница. \"Живеехме в по-малка къща с две стаи, но и шестимата трябваше да ползваме една от тях,\" кава Футо, а дъщеря ѝ Нора седи в скута ѝ.В следващата фаза на програмата сръбският клон на унгарската OTP Bank ще отпуска заеми на малкия бизнес в Унгария за проекти на стойност над половин милион евро в земеделието и индустрията. Над 30 подобни проекта се оценяват в момента, като субсидиите на правителството ще намалят лихвите по тези заеми до 1 или 2% - доста под предлаганите обикновено от сръбски банки, тъй като основната лихва в страната е 4%.Заместник-директорът на OTP Ласло Волф каза за \"Ройтерс\", че банката търси начин да увеличи малкия си пазарен дял в Сърбия и Румъния, като една от възможностите е това да стане чрез придобивания. ОТР отказаха да коментират по-нататък плановете си за експанзия в Сърбия.Властите в Белград не коментират грантовете и заемите, но не са подлагали на критика плана на Орбан за стимули. Президентът Александър Вучич обяви през ноември - в качеството си на премиер - на съвместно правителствено заседание, че отношенията между Сърбия и Унгария никога не са били толкова добри.Не всички обаче са доволни от схемата. Унгарските социалисти, които според проучванията изостават по подкрепа, казват, че Орбан използва унгарците зад граница като политически инструменти и критикуват програмата за стимули, на която гледат като на непрозрачно начинаниеМиналия месец пък сръбският таблоид \"Курир\", който критикува Вучич, излезе със заглавие: \"Орбан превзема Войводина.\"", "date": "2017.07.14", "title": "Орбан залага на грантове и изгодни заеми, за да получи гласове от чужбина"}
{"url": "http://www.dnevnik.bg/citat_na_deniia/2017/07/14/3007436_citat_na_denia_shtom_upravliavashtite_zagovoriha_za/", "text": "Това заяви членът на Изпълнителното бюро на БСП Кирил Добрев в коментар на днешното изказване на министъра на регионалното развитие Николай Нанков, че , защото това е залегнало в програмата на ГЕРБ.\"Разбирам, че на опашката със загрижени строители на тунела под Шипка след Борисов, Павлова, Цецо Михов и Дончев, се е наредил и настоящият регионален министър Нанков. Тази дъвка ГЕРБ я ползват вече 10 години\", заяви Добрев, цитиран от пресцентъра на партията.\"След 10 години \"Градим България\" по този проект е изградена само част от околовръстния път на Габрово, а тунел няма дори на картинка. Щом Николай Нанков днес говори за тунел под Шипка, значи отново идват избори\", смята той.", "date": "2017.07.14", "title": "Цитат на деня: Щом управляващите заговориха за тунел под Шипка, значи идват избори"}
{"url": "http://www.dnevnik.bg/sviat/2017/07/14/3007422_muj_ubi_ukrainski_turisti_sled_kato_izpluva_na_plaj_v/", "text": "Двама украински граждани бяха убити, а четирима други чужденци пострадаха, след като нападател атакува с нож туристи в египетския курорт Хургада, предадоха ТАСС и \"Ройтерс\", цитирани от БТА, като се позоваха на египетското министерство на вътрешните работи. Източници от силите за сигурност потвърдиха информацията. Мотивите за атаката засега не са известни. Нападението е станало на частен плаж към хотел в курорта на Червено море Хургада, 400 км южно от Кайро. Египетското издание Mada Masr цитира изявление на вътрешното министерство в Кайро, според което \"са ранени шест туристки от различни националности и са отдевени в болницата, за да получат медицинска помощ.\" Според съобщението нападателят доплувал до плажа от съседен на хотела обществен плаж. Мъжът е заловен и разпитван.През януари 2016 г. двама нападатели с огнестрелно оръжие, нож и колан с експлозиви раниха двама чуждестранни туристи в хотел в Хургада. ", "date": "2017.07.14", "title": "Мъж уби украински туристи, след като изплува на плаж в Хургада"}
{"url": "http://www.dnevnik.bg/detski_dnevnik/2017/07/14/3007419_bulgarskiiat_otbor_se_vrushta_s_medali_ot_olimpiadata/", "text": "Един златен и три бронзови медала спечели българският отбор на 49-та Международна олимпиада по химия в Након Патом, Тайланд, съобщиха от министерството на образованието и от Сдружението на олимпийските отбори по природни науки (СООПН).Златният медал е за Петър Христов – ученик в 11 клас на СМГ \"Паисий Хилендарски\".Бронзови медалисти са Весела Механджиева и Кристина Костадинова, ученички в 12 клас на Националната природо-математическа гимназия \"Академик Любомир Чакалов\", и Кръстьо Драгинов, ученик в 12 клас на ПМГ \"Яне Сандански\" в град Гоце Делчев.Ръководители на отбора са доц. д-р Донка Ташева и доц. д-р Пенка Василева от Факултета по химия и фармация на СУ \"Св. Климент Охридски\".\"Олимпийският отбор по химия е сред най-силните отбори в дисциплините по природни науки. Седмиците на практическата подготовка с ръководителите са изключително важни за индивидуалните им решения и за взаимодействието на състезателите като едно цяло. Съвместната работа между олимпийци и ръководители е ключът към успеха\", споделя екипът на СООПН.Отборът ще пристигне на Терминал 2 на летище София тази неделя в 19.15 ч.", "date": "2017.07.14", "title": "Българският отбор се връща с медали от олимпиадата по химия"}
{"url": "http://www.dnevnik.bg/bulgaria/2017/07/14/3006576_polovin_godina_sled_doklada_za_prokuraturata/", "text": "На извънредно заседание днес пленумът на Висшия съдебен съвет (ВСС) ще опита отново да обсъди миналогодишния функционален анализ на прокуратурата, изготвен от обвинители от четири европейски държави. Докладът от анализа бе оповестен през декември 2016 г., а европрокурорите наблюдаваха българското държавно обвинение от юни същата година.До извънредното свикване на пленума от министъра на правосъдието Цецка Цачева се стигна след като две поредни заседания на кадровия орган на съдебната власт бяха прекъснати поради липса на кворум и точките в дневния пред не бяха изчерпани. До там се стигаше, след като членове на мнозинството напускаха залата. Повече четете .До момента съдебният съвет не е обсъждал препоръките в доклада за въвеждане на отчетност на главния прокурор и възможност за разследването му от независим обвинител при съмнения за престъпление.  си тръгнаха от залата по време на обсъждане на ключови за системата теми. Така кворумът падна и представляващият съвета Димитър Узунов обяви заседанието за приключило.Сходна съдба имаше и първият опит за обсъждане на препоръките в доклада на европрокурорите . Тогава главният прокурор Сотир Цацаров аргументира искането си за отлагане на дискусията за времето, след като бъде изготвен доклада на сформираната от Министерството на правосъдието работна група, която трябва да набележи мерки по анализа на европейските прокурори.Точката за дебати по темата влизат в дневния ред всеки път по предложение на Калин Калпакчиев и Соня Найденова.Досега анализът на чуждестранните прокурори не е бил обсъждан и от прокурорската колегия.\"Оценяваме положително изводите на експертния екип, че: \"не само прокуратурата е отговорна за неприемливите забавяния при приключването на делата\"; че работата на прокурорите е сериозно затруднена от формализма на Наказателно-процесуалния кодекс (НПК) и от \"несъответния на съвременните явления НК\"; че \"прокурорите се ползват от значителна независимост при работата им по конкретните дела\", се посочваше в становището на прокуратурата след като стана известен докладът от мисията на европейските обвинители.Държавното обвинение приемало предложенията за повишаване отчетността на главния прокурор пред Народното събрание - пред нарочна парламентарна комисия, но \"не и по конкретни дела\", както и за създаване на механизъм за отстраняването му при обвинение за тежко престъпление. Повече четете .По-късно и Конституционният съд  В края на април парламентът прие в правилника си, че ще кани за В дневния ред на ВСС е включена още дискусия след писмо от Министерство на правосъдието, с което ведомството иска да му бъде даден отчет за изпълнението на целите на стратегия по продължаване на съдебната реформа и на мерките след препоръките от доклада на Европейската комисия от началото на годината.", "date": "2017.07.14", "title": "Половин година след доклада за прокуратурата, съдебният съвет ще се опита да го обсъди"}
{"url": "http://www.dnevnik.bg/skorost/2017/07/14/3006494_nai-moshtniiat_i_skup_nisan_veche_e_v_bulgariia/", "text": "Най-скъпият и най-мощен сериен модел на \"Нисан\" дебютира и в България. GT-R NISMO е последната еволюция на легендарния спортен автомобил, спечелил си името \"Годзила\" още преди десетилетия.Задвижването идва от битурбо V6 двигател, които след последните доработки закръглява мощността си до 600 конски сили, или с 30 повече от досега.Моторът разчита на два големи турбокомпресора, използвани в GT3 надпреварите, като мощността се предава към четирите колела посредством 6-степенна трансмисия с двоен съединител и лостчета за превключване на предавките от волана.Подобно на стандартния GT-R,  и неговата NISMO версия е освежено предница. В нея бронята е изработена изцяло от карбон, за да се намали теглото. С цел да подпомогне охлаждането на двигателя площта на радиаторна решетка е увеличена, за да поглъща повече въздух.Промените в дизайна са внимателно изпълнени, за да подобрят въздушната обтекаемост около автомобила и да генерират висока притискаща сила. Подсилената структура на купето спрямо стандартния модел позволява допълнително прецизиране на настройките на амортисьорите, пружините и стабилизаторите на GT-R NISMO.Интериорът на версията NISMO предлага повече лукс, като арматурното табло, волана и централна конзола са облицовани с алкантара. Седалките \"Рекаро\" с с карбонова структура, също тапицирани с алкантара в червено и черно.С всички екстри \"Нисан\" GT-R NISMO струва 361 900 лева, като показаният в София модел вече има купувач.", "date": "2017.07.14", "title": "Най-мощният и скъп \"Нисан\" вече е в България"}
{"url": "http://www.dnevnik.bg/bulgaria/2017/07/14/3006837_italianski_evrofaitur_taifun_paziat_vuzdushnoto/", "text": "Стартът на съвместната операция за охрана на въздушното пространство (еър полисинг) с Военновъздушните сили на Италия ще бъде даден днес с церемония по сертифицирането на мисията в авиационна база \"Граф Игнатиево\". Сертифицирането се извършва от Центъра на НАТО за съвместни военновъздушни операции в Торехон, Испания (CAOC Torrejón).Три изтребителя \"Еврофайтър Тайфун\" и български МиГ-29 ще изпълняват съвместно задачи от 15 юли до 15 октомври съгласно решение на Министерския съвет от юни. Всички разходи ще са за сметка на Италия. Мисията е в изпълнение на мерките по гарантиране на сигурността на страните-членки по източния фланг на НАТО и ще се изпълнява по плановете и процедурите на Интегрираната система на Алианса за противовъздушна и противоракетна отбрана.Употребявани \"Еврофайтър Тайфун\" от Италия са една от възможностите от които ще избира правителството за нов за армията ни изтребител.Други две големи военни учения също започват днес. Тактическо учение с бойни стрелби за противовъздушна отбрана \"SHABLA - 2017\" ще се проведе от 14 до 18 юли на зенитния полигон на ВВС \"Шабла\". Бойните стрелби са част от . За това, зоните намиращи се във въздушното пространство над полигона и прилежащата му акватория и териториалното море – между нос Калиакра, нос Карталборун и линията, отстояща на 100 км успоредно на бреговата ивица се обявяват за опасни.Военноморските сили (ВМС) ще участват в \"Бриз 2017\" от 14 до 23 юли. В учението ще участват 20 бойни и спомагателни кораби и катери 1 подводница, 4 самолета, 2 вертолета и над 1700 военнослужещи от военноморските сили на България, Великобритания, Гърция, Италия, Полша, Румъния, САЩ и Турция, Втората постоянна група кораби на НАТО от силите за отговор на Алианса, както и 83 души от 21 държавни организации, институции и ведомства от 4 министерства, местни органи на управление, неправителствени и частни организации.", "date": "2017.07.14", "title": "Италиански \"Еврофайтър Тайфун\" пазят въздушното пространство"}
{"url": "http://www.dnevnik.bg/sport/2017/07/14/3007450_bargil_donese_frenska_pobeda_v_denia_na_bastiliiata/", "text": "Франция ликува навръх националния си празник 14 юли, след като Уорън Баргил (\"Сънуеб\") донесе успех в 13-ия етап от \"Тур дьо Франс\". Лидерът в класирането за катерачи се реваншира за загубата си в деветия етап и спечели отсечката от 101 км между Сен Жирон и Фоа.Той е и първият французин, който печели навръх Деня на Бастилията от Давид Монкутие през 2005 г. насам.Поздравленията в етапа обаче отидоха изцяло за отбора на \"Скай\", който за пореден път открадна шоуто, въпреки че не настъпиха размествания между лидерите, както и Алберто Контадор, който доведе до ключовото откъсване.Британците завързаха интригата, след като с четвъртото си място в етапа, Микел Ланда се приближи на около минута от лидера в състезанието Фабио Ару. За разлика от предните етапи  обърна огромната си сила в агресия и атака, а не в тотален контрол по шосето.Етапът започна с битка за откъсването, като мнозина бяха желаещите да избягат пред основната група.Френският любимец Тома Вьоклер атакува от първия метър и увлече със себе си лидера в класирането за катерачи Уорън Баргил. Двамата обаче бързо бяха хванати.В основната група имаше надхитряне между водещите отбори, като никой не искаше да поеме водачеството и да води групата.От това се възползва старата лисица Алберто Контадор, който направи атака повече от 70 км преди финала. Към него се присъедини Микел Ланда и двамата успяха да направят комфортна преднина на първото изкачване Кол де Латрап.\"Скай\" изиграха идеално картите си, като пратиха седмия в класирането Ланда напред.Михал Квятковски също избяга, като последва атака на Найро Кинтана и Карлос Бетанкур от \"Мовистар\", а с тях се откъсна и Баргил.\"Астана\" не пожела да работи и заради това останалите колоездачи на \"Скай\" в основната група удариха челото. Кириенка, Енао и Ниеве наложиха високо темпо, което изолира тотално носителя на жълтото трико  и остави Ромен Барде само с един съотборник.За капак Якоб Фулсанг от \"Астана\" слезе от велосипеда, след като не можа да се пребори с контузиите си в китката и лакътя.На второто много тежко изкачване Кол д’Анес Ланда започна да дава равностойни смени на Контадор и предината им набъбна до почти 3 минути. Баскът започна да застрашава и жълтата фланелка на Ару, но италианецът получи неочаквана помощ от отборите на \"Канъндел\" и ОАЕ.Групата на жълтата фланелка намаля драстично на последното изкачване, заради високото темпо на Дан Мартин. Квятковски пък беше върнат, за да чака атака на Фрум и тя закъсня на най-стръмният участък с 16% наклон.Всички обаче се организираха и не се стигна до драстични разлики, защото в спускането и равнинната част основно водеше Квятковски.В челото Баргил и Кинтана настигнаха другите двама и така се оформи каре. От четворката най-силен спринт направи Баргил пред Кинтана и Контадор, а Ланда остана на две секунди от тях.В следващата група Саймън Йейтс и Дан Мартин пристгнаха на 1.39, а Ару, , Барде и Уран на още девет секунди след тях.Най-краткият етап в историята на Тура доведе до увеличаване на интригата в състезанието. След 13 етапа вече осем колоездачи са събрани в малко над две минути.Следващите два етапа през уикенда не предвещават интрига за генералното класиране. С алпийските изкачвания в третата седмица и етапът по часовник обаче развръзката остава отворена.", "date": "2017.07.14", "title": "Баргил донесе френска победа в Деня на Бастилията, \"Скай\" завърза интригата"}
{"url": "http://www.dnevnik.bg/bulgaria/2017/07/14/3006585_nudizmut_e_nepisano_pravo_v_bulgariia_i_ne_moje_da/", "text": "Няма забрана, скрепена със санкция и няма изричен ред, който да забранява нудизма в България. Обособените места като \"нудистки\" на някои плажове по Черномориетоизцяло неписано като правило и по-скоро обичай за този вид плажуване.Това става ясно от проверка на \"Дневник\" в закона и нормативната уредба и запитване до отговорните институции.Повод за проверката как е уредена нудистката практика у нас стана нарастващ  между плажуващите от десетилетия нудисти и новия наемател фирма \"Тйва интернешънъл\" на плаж \"Къмпинг Делфин\" – най-старият нудистки плаж в Южното Черноморие. Плажуващи там съобщиха, че през уикенда от служители на полицията в събота, а в неделя наемателят постави табела, указваща че това не е нудистки плаж. Това се случва след редица нередности на мястото: след констатирана  през май,  - мястото на стълбата съвпада с изсечената просека, но наемателят отрича да има общо със сечта, а прокуратурата още разследва кой е нарушителят; липса на съгласувателни документи, които наемателят е длъжен да подаде в екоинспекцията, преди да заочне каквито и да е дейности в две защитени от природен парк \"Странджа\" - тези документи са били подадени постфактум, научи \"Дневник\" от РИОСВ-Бургас.В действащата нормативна уредба, уреждаща управлението на морските плажове – Закона за устройството на Черноморското крайбрежие, нудизмът не е забранен, а външният вид на плажуващите не е уреден нито със закон, нито с нормативна уредба.\"Когато става дума за външния вид на посетителите на плажа по време на почивка, релакс и плаж, няма забрана и съответно санкция, както и няма изричен ред, указващ начина на ползване на морските плажове от посетителите,\" потвърждават в отговор за \"Дневник\" от Министерство на туризма, което отговаря за стопанисването и ползването на плажовете.\"Нудизмът\" е вид начин на плажуване, който е в режим \"на търпимост\" от страна на част от обществото, а от друга част от обществото – е в разрез с разбиранията, моралните и етични норми, които принципно не се урегулират от законодателството,\" обясняват от ведомството.В части от българското Черноморие традиционно са обособени места, известни с посетителите си – нудисти – само мъже или само жени, или и от двата пола.Това обособяване на зони на някои морски плажове, известни като \"нудистки\" е изцяло неписано като правило и по-скоро обичай за този вид поведение за плажуване, обясняват от Министерство на туризма.На останалите морски плажове нудистите също не могат да бъдат гонени, защото с това се нарушават правата им, посочват в отговора си отговорните институции.\"На морски плажове, където посетителите са предимно семейства с деца – от гледна точка на етиката, морала и възпитанието, нудистите може - въпреки че няма забрана те да бъдат там, да бъдат пренасочени от наематели или концесионери към по-отдалечени зони на морския плаж,\" обясняват от от ведомството на Николина Ангелкова, но веднага уточняват, \"но без да се нарушават правата им на нудисти, без да бъдат гонени\".От там обясняват още, че недопускане на нудисти на плажовете би могло да се случи, само когато се нарушават общински наредби за обществения ред на публични места, забраняващи или ограничаващи нудизма на морските плажове. Случаят в община Царево обаче не е такъв,В общината, където се намира морски плаж \"Къмпинг Делфин\" в момента  \"Дневник\" изпрати в началото на седмицата запитване до кмета Георги Лапчев дали общината има намерения или вече е гласувала подобна забрана, но до момента отговор в редакционната поща няма.Съгласно чл.8, т.3 от наредба за Царево се \"забранява по всяко време на годината, през всяко време на денонощието непристойно и скандално поведение и други прояви, които нарушават общоприетите норми на морал и благоприличие, по улици, площади, паркове и други обществени места или обществени или жилищни сгради.\" Това е членът, на който са се позововали органите на реда пред плажуващите нудисти на плаж \"Къмпинг Делфин\", но не са успели да отговорят защо с днешна дата е непристойно и скандално поведение нудизмът, който се практикува на това място десетки години, дори има поставена табела \"нудистки плаж\".Морският плаж е обществено място, на което органите на полицията и компетентни длъжностни лица от община Царево следят за спазването на общоприетите норми на морал и благоприличие. Но нудизмът все още не е дефиниран като \"непристойно и скандално поведение\", за което гражданите да бъдат гонени или глобявани.", "date": "2017.07.14", "title": "Нудизмът е неписано право в България и не може да бъде забраняван"}
{"url": "http://www.dnevnik.bg/sport/2017/07/14/3006892_noviiat_sezon_v_purva_liga_ima_li_koi_da_spre_ludogorec/", "text": "Нова година, нов късмет. Това е надеждата за футболните отбори в началото на футболния сезон в Първа лига - там, където в последните шест години \"Лудогорец\" е непоклатим на върха.Големият въпрос и този сезон е дали някой ще успее да свали разградчани от първото място. С най-високи амбиции е ЦСКА, но и обновеният \"Левски\" ще опита да улови всяка появила се възможност.С интерес се очакват играта и резултатите на новаците \"Етър\", \"Септември\" и \"Витоша\". Последните два направиха така, че София да е представена от пет отбора.Заявка за добър сезон вече прави \"Ботев\", който изигра три мача в евротурнирите. Пловдивчани .\"Лудогорец\" спечели шестата си поредна титла по най-убедителния начин. Дори спадът във формата в последните кръгове на миналия сезон не повлия на крайния резултат.Разградчани съхраниха състава си и се впуснаха с ново преследване на европейски успехи. В същото време Първа лига поне на този етап остава на заден план.Вторият от миналия сезон ЦСКА показа през пролетта, че е на прав път. Червените не направиха големи промени в отбора си. След разочарованието около недопускането до евротурнирите клубът ще положи усилия да спре хегемонията на \"Лудогорец\". В някои моменти воденият от Стамен Белчев отбор загатва, че най-малкото ще постави разградчани на голямо изпитание.От ключово значение ще са резултатите на \"Лудогорец\" в Европа. Евентуално ранно отпадане в Шампионската лига, където , може да доведе до сътресение в отбора. Финансовият отчет , като инвестицията се осмисля при много европейски мачове през есента.Макар още да не е започнал, новият сезон вече тръгна в познатата посока. В първия кръг \"Лудогорец\" трябваше да гостува на \"Левски\". Мачът обаче  и ще се играе чак на 6 септември.След миналия сезон въпреки критиките от БФС поставиха добра оценка на новия формат. Заместник-изпълнителният директор на футболния съюз Павел Колев каза пред \"Дневник\", че  - каквото беше и първоначалното решение.Част от критиките дойдоха от \"Левски\" заради баража с \"Верея\" за участие в Лига Европа. Сега сините се възползваха от гъвкавостта на БФС и отложиха първия си мач.Николай Митов направи огромни промени в състава и заедно със спортния директор Даниел Боримиров представиха тригодишен план за развитие. Тогава треньорът посочи, че резултати могат да се очакват след Нова година. Надеждите са за бързо сработване на играчите, сред които е и новодошлият Жорди Гомес. Футболистът с богата визитка от Висшата лига пристигна на \"Георги Аспарухов\" с един от най-забележителните трансфери.Сезонът тръгва с мач на завърналия се в елита \"Етър\" и \"Локомотив\" (Пловдив) в 18.45 ч. По-късно е и дербито на Стара Загора между \"Берое\" и \"Верея\".В отсъствието на срещата на \"Георги Аспарухов\" голямото внимание ще бъде насочено към мача между \"Славия\" и ЦСКА в събота от 21.00 часа на \"Васил Левски\".Още във втория кръг червените приемат \"Лудогорец\" с обещания за вълнуващ двубой. Последните срещи между двата отбора бяха съпътствани от доста напрежение на и извън стадиона.18.45 ч. \"Етър\" - \"Локомотив\" (Пловдив)21.00 ч. \"Берое\" - \"Верея\"18.45 ч. \"Черно море\" - \"Витоша\" (Бистрица)21.00 ч. \"Славия\" - ЦСКА20.30 ч. \"Ботев\" - \"Пирин\"20.30 ч. \"Септември\" - \"Дунав\"\"Левски\" - \"Лудогорец\" (отложен)", "date": "2017.07.14", "title": "Новият сезон в Първа лига: Има ли кой да спре \"Лудогорец\""}
{"url": "http://www.dnevnik.bg/sport/2017/07/14/3006914_otborut_se_predstavi_dobre_a_shansovete_ostavat_ravni/", "text": "Треньорът на \"Левски\" Николай Митов смята, че отборът му е играл добре в мача с \"Хайдук\". Сините  в първата среща от втория предварителен кръг в Лига Европа.\"За мен изиграхме добър мач, получи се двуостър двубой. Изпълнихме на 70% указанията, а някои от нещата, които тренирахме, не се получиха. Можехме да матираме \"Хайдук\". Липсваше ни търпението, имахме идеални атаки, които не развихме до край\", каза Митов.Той съжали, че \"Левски\" е допуснал \"много елементарен гол\". \"Деветдесет метра летя топката, няма значение дали е имало нарушение, щом съдията не го е дал.\"По думите му шансовете си остават 50:50. \"Сигурен съм, че в реванша ще играем за феновете, макар че те няма да са на стадиона, защото сме наказани, но ще се раздадем на 200% за тях. Съжалявам за  и за тези, които не бяха допуснати до стадиона. Благодаря на всички, пътували до Хърватия и на тези, които ни подкрепяха.\"Митов иска повече концентрация в атака. \"Ще наблегнем върху това, за да отстраним \"Хайдук\". \"Левски\" от мач на мач ще изглежда по-добре, убеден съм в това. Изграждаме нов отбор. Това е пътят и го виждам, че е така, оптимист съм.\"", "date": "2017.07.14", "title": "Отборът се представи добре, а шансовете остават равни, смята Митов"}
{"url": "http://www.dnevnik.bg/gradska_sreda/2017/07/14/3006428_vtori_kozmetichen_remont_shte_bude_napraven_na/", "text": "Козметичен ремонт на вътрешната музейна част на къщата на Пейо Яворов в София ще започне през август. Самият музей би трябвало да бъде отворен за посетители в късната есен. Това каза пред \"Дневник\" директорът на Националния литературен музей Атанас Капралов. Козметичен ремонт ще бъде направен и на къщата на писателя Димитър Димов, която е затворена от 2 години, и би трябвало да отвори за посетители с началото на учебната година през септември. на ул. \"Г.С. Раковски\" в София е , заради съмнения, че би могла да се срути. Месец бе рано й бе направен  и покривът. Тогава започнаха преговори между дружеството-собственик на къщата - \"Дом Яворов\", и Министерството на културата, като целта бе държавата да получи имота в замяна на друг. Процедурата обаче бе прекъсната, заради оставката на тогавашното правителство.Капралов обясни, че литературният музей ще работи с дружеството \"Дом Яворов\" по две направления - ремонт на къщата и подновяване на процедурата по замяната. По думите му новият министър на културата Боил Банов дал \"добри сигнали\" за осъществяването й. \"Втората възможност, е държавата да откупи къщата на Яворов от дружеството\", каза Капралов.Ремонтът, който ще бъде направен, ще е за сметка на дружеството \"Дом Яворов\". Пред \"Дневник\" управителят на дружеството Васил Панчев каза, че новият ремонт на къщата ще обхване само музейната част на втория етаж. \"В момента специалисти правят заснемания на експозицията, за да може да бъде възстановена в оригинален вид\", каза Панчев.Уредникът на музея Иво Милтенов обясни, че след приключването на ремонтните дейности ще бъде назначена експертна комисия, която да прецени до колко е опасна сградата и какъв брой посетители ще може да приема. Милтенов посочи, че преди година къщата е била затворена единствено по преценка на. Той бе освободен от поста в средата на юни от Боил Банов, а основната посочена причина бе, че Георгиев-Крайски е паркирал колата си в  двора на къща-музей \"Яворов\".\"На 1 януари се навършват 140 години от рождението на Пейо Яворов. Не можем да посрещнем този празник със затворена къща-музей\", каза Атанас Капралов.През август ще започне ив жилищна сграда на улица \"Кръстьо Сарафов\" в квартал \"Лозенец\". По думите на Карпалов ремонтът ще е малък и се налага, заради теч, появил се в сградата. От 2 години музеят не функционира, защото нямал постоянен уредник. \"Имало е съкращения на персонала и по тази причина посещенията се заявяваха по телефона ден по-рано\", обясни Соня Кирицова, която завежда отдел \"Експозиции\" в Националния литературен музей. \"Постоянен уредник ще бъде назначен от 1 август\", обеща Капралов.Ремонтът на къщата музей на Христо Смирненски на ул. \"Овчо поле\" в София обаче ще се забави. Сградата е в особено тежко състояние, като е затворена от 2004 г.П бе представен през юни миналата година, като тогава проектантите от \"Екса\" АД  посочиха необходимата сума - 300 хил. лева. \"Сега най-вероятно сумата ще е малко повече\", каза Соня Кирицова. По думите й по проектът трябва да бъдат направени \"малки изменения\", свързани с последните промени в Закона за устройството на територията, които бяха приети в началото на 2017 г. Проектът е съгласуван от Министерството на културата.Кирицова обясни, че е възможно ремонтът да бъде изпълняван на различни етапи, за да може поне част от къщата да бъде ремонтирана до 2018 г., когато се отбелязват 120 години от рождението на Смирненски.В събота се отбелязва и 140-годишнината от рождението на Елин Пелин. По този случай Националният литературен музей ще открие обновената документална експозиция посветена на писателя в читалището в родното му село Байлово. На събитието ще присъстват президентът на България Румен Радев и зам.-министърът на културата Румен Димитров.", "date": "2017.07.14", "title": "Втори козметичен ремонт ще бъде направен на къщата музей на Пейо Яворов в София"}
{"url": "http://www.dnevnik.bg/bulgaria/2017/07/14/3006621_deloto_sreshtu_izbora_za_nov_sudeben_suvet_zapochva/", "text": "За днес е насрочено първото заседание по делото след оспорването на избора от съдийската квота за новия Висшия съдебен съвет (ВСС). Жалба срещу проведената процедура бе подадена от бившия председател на Софийския районен съд (СРС) Методи Лалов, който бе кандидат за съвета. Процесът ще бъде разгледан от смесен състав на съдии от Върховния касационен съд (ВКС) - трима и Върховния административен съд (ВАС) - двама.Лалов бе един от кандидатите за членове на съвета. При проведеното в два тура гласуване на 17 и 18 юни той получи съответно 285 и 193 гласа. Магистратите избраха петима върховни съдии - Цветинка Пашкунова, Красимир Шекерджиев, Атанаска Дишева, Олга Керелска и Севдалин Мавров, както и шефката на окръжния съд в Бургас Боряна Димитрова да станат следващите представители на съдиите в съвета.През първия ден от избора 1473 съдии се възползваха от електронната система за гласуване, а през втория - 1455.В жалбата, с която иска отмяна на избора, Лалов напомня, че преди вота няколко организации, членове на ВСС и магистрати са изразили съмнения в системата и, въпреки настояването им, \"компрометираният в пълна степен действащ ВСС\" отказал да предостави доказателства за надеждността на системата.Затова според Лалов било напълно възможно системни администратори \"да са инсталирали на сървърите манипулирана версия на системата, която да изопачава вота на избирателите и която версия след това дори да заличава следите си (т.е. да е налице разлика между техническото задание и поставените с него изисквания за архитектура на системата и др. и нейната реализация)\". За да се докаже надеждността ѝ, той иска да се извърши петорна експертиза.Как обсъждането на жалбата срещу изборите за съдебния съвет показа дупки в закона четете .", "date": "2017.07.14", "title": "Делото срещу избора за нов съдебен съвет започва днес"}
{"url": "http://www.dnevnik.bg/bulgaria/2017/07/14/3006470_dnevnikut_na_boian_petrov_na_lukcheta_i_sniag_do_7910/", "text": "Досега публикувахме първите три части от дневника, воден от алпиниста под върха. Първата част, в която разказва за изкачването до Лагер 1, четете. За пЕто какво написа Петров в дневника си между 8 и 12 юли.Сутринта на 8.07 закусвахме в базовата палатка със Слави. Към 3:50ч си пожелахме успех, като той пое с едно муле към Урдукас (на около 50 км оттук надолу по ледника), а аз се засилих нагоре към Лагер 2. Условията при мен бяха отлични, всичко беше замръзнало и напредвах много бързо. Задминах поне три групи и към 8ч пристигнах в Лагер 1. Събрах си целия оставен там багаж и раницата ми стана към 15 кг. Нагоре имаше нов сняг и до началото на стръмното стигнах за около 2 часа. На почтителна дистанция след мен (така че да не ме достига) ме следваше иранецът Мохамед. Почивах често като свалях тежката раница, но след като поех по Banana Ridge се оказа, че до лагера не можах да намеря нито едно място за почивка. Беше много стръмно, катерех дълго без почивка и доста се изпомпах. Карах само на лукчета и смучех сняг. Стигнах до Лагер 2 (6430м) много съсипан, опънах палатката и заспах веднага.На другата сутрин в лагера се появиха двама французи - планински водачи от Шамони с голямо самочувствие. Докато се оправяха, аз поех нагоре в дълбокия сняг и около два часа разбивах пъртина в девствения сняг. След като ме настигнаха, прецениха, че е склонът е много лавиноопасен и взеха да дават акъл откъде да минавам. На едно място искаха да се откажат, но след като минах пасажа, те ме последваха. Накрая пробиха малко пъртина, стигнахме мястото за щурмовия Лагер 3 (6956м) и в ранния следобед си опънахме палатките. Имахме около 12 часа за почивка преди началото на щурма.Спах отлично и още в 1:30ч чух, че французите започнаха да се оправят. Малко преди три сутринта бях готов и излязох навън. Беше ясна, тиха и не много студена сутрин -17С. Видях, че трябва още да ги чакам, и поех нагоре сам. Нямах спомен от маршрута от лятото на 2009 г., но помнех че трябва да заобиколя едни скали и да изляза над тях. В долните части ме настигна по-бързия от двамата водачи и започна да ми вика откъде да мина. Аз просто си катерех нагоре и след още двайсетина минути го хвана страх, обу си ските и след няколко завоя се прибра в лагера. С това французите приключиха атаката. Малко преди излизането от скалния пояс намерих стари парапети и на изгрев слънце излязох над скалите. Небето беше космически синьо и върхове с всякаква форма и височина изпълваха хоризонта във всички посоки. Починах между остатъците от стари палатки на около 7400 м и продължих да крача по траверса под върховата пирамида. Снегът както и досега, беше не по малко от коляно и всяка крачка си беше затъване и борба. Бях първият за сезона и изборът на траектория към най-високата точка си беше само мой. Почивах на всеки около 200 м като си издълбавах малка площадка в склона. Около 11ч върхът потъна в облаци и мъгли.Малко преди два часа следобед стигнах до една характерна премка и с изненада установих, че върхът е ей там отзад и отгоре. Починах малко и си казах \"Ти си, Петров!\". Отново нагазих в доста стръмен и дълбок сняг. Правех дълги серпентини, но върхът и околностите тънеха в мъгли и аз не виждах колко точно ми остава. Тъкмо си мислех да се отказвам, когато си погледнах висотомера и видях, че съм на 120 метра под върха. Събрах сили, направих още 2-3 малки серпентини и пак спрях. Изчислих, че с тази скорост вероятно ми трябва поне час и малко до върха. Чувствах се доста уморен, целта ми се изплъзваше и с нежелание реших, че е по-разумно да започна слизането.Концентрирах се върху предстоящите ми хиляда и повече метра спускане, които се оказаха не по-малко трудни поради дълбоките ми крачки. В продължение на повече от 5 часа крачех, крачех, изпратих залеза и почти по тъмно едвам направих последните крачки до палатката. Посрещна ме украинеца Андрей като ми подаде шише с топла вода и резенчета лимон. След 17 ч непрекъснато движение и около +1000/ -1000 метра денивелация изпих почти литър от течността, едвам събух тежките тройни обувки, затворих палатката и просто си влязох в чувала. Нямах сили да ям нищо, изпих един аспирин и се отпуснах. Единственото, което помня, че отбелязах като равносметка за деня беше, че днес връх в актива си уви нямах.В просъница, към 3 ч на другата сутрин чух как украинците и иранецът тръгват за атака. Толкова не осъзнавах, какво става, че просто заспах моментално. Събудих се от жега и глад около 10 ч. Слънцето печеше силно, а палатката се тресеше от силни пориви на вятъра. Още не бях решил какво да правя и засега таях частичка надежда, че утре може би да направя една втора атака?Пуснах тураята, но се оказа, че вчера докато съм катерил, съм я включил на някоя от почивките и тя е изпратила над 60 смс-а с точните ми локации до партньора ми в тренировките Румен Радев. Полезна функция, но ако аз си я бях пуснал. В резултат, батерията беше почти умряла, но все пак успях да пуснах смс с молба за прогноза до Деян Петков.Изядох едната от двете ми останали супи и изведнъж се появи един швейцарец. Каза ми, че има прогноза от сняг, който идвал още днес вечерта. Два часа по-късно събрах всичко и с болка тръгнах да слизам към Лагер 2. В късния следобед успях да видя слизането на украинците и бях почти сигурен, че слизат именно от върха.На другия ден станах по тъмно, за да успея да се спусна до базовия лагер. Всичко течеше нормално до средата на кошмарния ледник под Лагер 1.Бях сам, температурата беше около нулата и започнах да пропадам на почти всяка крачка. Повечето от мостовете, които помнех, се бяха вече срутили, цепките се бяха отворили и колкото по-надолу слизах, толкова по-трудно намирах проходите в лабиринта от сераци. Бях уморен, мислех бавно и скачах без необходимата пъргавина. Изкачването на върха ми беше песен в сравнение с кошмара, който преживявах. След над четири часа ледниково оцеляване успях да изляза на морената, събух котките и просто благодарих на небето.В късния следобед събрах сили и посетих всички базови лагери, за да си направя равносметка. Оказа се, че за разлика от съседния Броуд пик (8047м), където на 10.07.2017г. са били регистрирани около 12 изкачвания, в нашия район нямахме . Оказа се, че по моите следи, на 11.07 украинците са успели да стигнат едва до около 7700 м на Гашербрум 2 и са били спрени от ураганен вятър. На Гашербрум 1 екип от други трима украинци са достигнали максимално до около 7300 м и са преустановили опита си поради дълбок сняг. Очевидно този сезон Гашербрумите няма да се предадат толкова лесно, въпреки че са обсадени от около двайсет и петима алпинисти.В следващите дни предстои възстановяване на всички, които се напъвахме по заледените склонове в последните пет дни. Максималната достигната височина на Гашербрум 1 засега е ок. 7300м (украинско), а на Гашербрум 2 е 7910м (българско). Опитите ще продължат, като предчувствам, че най-голям страх очевидно ще берем при пресичането на ледника между базовия лагер и Лагер 1. Положението не е хич розово, но се надявам, че с подходящи очила ще успея да го променя в моя ползапоне на цвят ;-)", "date": "2017.07.14", "title": "Дневникът на Боян Петров: На лукчета и сняг до 7910 м височина"}
{"url": "http://www.dnevnik.bg/sviat/2017/07/14/3006833_da_napadnesh_koalicionen_partnyor_ili_predizbornata/", "text": "Как атакуваш политическата си противничка, когато в момента си в политически съюз с нея? Това е проблемът, с който Германската социалдемократическа партия (ГСДП) непрестанно се сблъскват от 2005 г. Тази година, когато е нейната трета кампания, откакто канцлерката Ангела Меркел зае поста, проблемите са очевидни както винаги.Вземете срещата на върха на Г-20 в Хамбург в края на миналата седмица. Меркел се срещна с чуждестранни лидери в барикадиран конферентен център, а части от града изглеждаха като обхваната от гражданска война, след като някои от протестите срещу срещата на върха прераснаха в насилие.Повредени бяха магазини. Изпочупени бяха коли. Изгорени бяха домове. Обикновените жители на Хамбург са вбесени. По принцип това би било време да бъде атакувана Меркел, но ръцете на левоцентристката ГСДП отчасти са вързани. Тя е в коалиция с Меркел. Освен това кметът на Хамбург Олаф Шолц е от ГСДП, а той беше основен привърженик на това срещата на върха да се състои в Хамбург.Такъв е животът при коалиционната политика. Какво да се прави? Какво да се прави?Германският външен министър Зигмар Габриел, за когото мнозина мислеха, че ще поведе ГСДП на изборите тази година, преди той да отстъпи пред Мартин Шулц в началото на годината, реши да възприеме войнствен подход във вторник вечерта. В интервю за вестникарската група \"Функе\" той нарече срещата на върха \"пълен провал\" и обвини Меркел, че използва Г-20 като сцена за саморекламиране два месеца преди изборите.Още не е ясно дали този подход носи някакви рискове. Все пак критикуването на решението за провеждането на Г-20 в Хамбург може да се разглежда и като атака срещу кмета Шолц. Той използва реч в сряда, за да се извини за насилието и да похвали жителите на града за тяхната издръжливост. А Габриел направи коментара, след като Шулц каза в понеделник след Г-20, че \"просто иска да даде ясно да се разбере, че обвиненията от политически тип, които чува в момента, са наистина много глупави\".Нито пък Меркел изглеждаше особено разтревожена от атаката.\"Честно казано, бях доволна, че външният министър Зигмар Габриел ме придружи в Хамбург, срещна се с външните министри на различни страни и участва в различни разговори, включително с американския президент. Това съдейства за успеха на тази среща на върха\", каза тя в Есен във вторник.Така топката се връща отново при Габриел. Все пак той присъства на 6 юли на концерта \"Гражданин на света\" - събитие, което донякъде е свързано с Г-20, облечен с тениска и яке, и отправи призив за разоръжаване.Шулц и Габриел поне могат да намерят утеха във факта, че критикуваха Хамбург като място, преди да бъде хвърлена първата тухла по време на Г-20 през уикенда.Преди събитието те казаха, че суетнята е твърде голяма и рискът от насилие е прекалено висок и че световните лидери би трябвало да помислят за редовни срещи в Ню Йорк, вместо да карат различни градове да поемат бремето всяка година.\"Това би било значителна символична стъпка напред\", каза Габриел преди срещата. Той заяви, че този ход ще засили позициите на ООН и няма да окаже особено въздействие върху Ню Йорк, който е свикнал да бъде домакин на големи политически прояви.Това е удар, който двамата успяха да нанесат в стремежа си да изместят Меркел от лидерския пост. Според някои тя изглежда неуязвима преди изборите на 24 септември. ГСДП се радваше на кратък възход, след като Шулц стана кандидат за канцлер, но оттогава изборите в три провинции показаха, че ХДС на Меркел е в по-силна позиция.Шулц също така отправи някои нападки по-рано този месец, когато разкритикува Меркел, че не проявява по-голяма твърдост към президента на САЩ Доналд Тръмп. \"Германската канцлерка рядко посмява да влиза в конфликт с американския президент. Досега тя винаги остава на теория\", каза Шулц пред в. \"Велт ам зонтаг\".\"От време на време може да се отговаря на президента с ясно \"не\". Аз бих казал на Тръмп: Вашето мислене за военно увеличение, което не е оправдано от нищо, не е наше\", добави той. \"Трябва ли да правим отстъпки на Тръмп, на Ердоган, на Путин? Не\", каза Шулц, поставяйки турския президент Реджеп Тайип Ердоган и руския президент Владимир Путин в общия кюп.Има и други въпроси, по които двамата можаха да изтъкнат различията си с Меркел. Когато Бундестагът наскоро одобри еднополовите бракове, Шулц можа да заяви, че ГСДП е настоявала за това право от много дълго време. Шулц даже спомена това на предизборни прояви през уикенда преди гласуването.Все пак макар ГСДП да може да претендира, че е постигнала победа, мнозина също така благодариха на Меркел за това, че позволи гласуването, благодарение на привидно спонтанен коментар вечерта, когато Шулц говори по въпроса. После тя гласува против узаконяването на гей браковете, привидно без да плати каквато и да е политическа цена. /БТА", "date": "2017.07.14", "title": "Да нападнеш коалиционен партньор, или предизборната дилема на германските социалдемократи"}
{"url": "http://www.dnevnik.bg/evropa/zemedelie/2017/07/14/3006940_po_iskane_na_brjuksel_zabranata_za_pokupka_na_zemia_ot/", "text": "Министерството на земеделието предлага промени в законодателството, с които забраната за покупка на земя от чужденци да бъде изцяло отменена. Това съобщи пред Би Ти Ви земеделският министър Румен Порожанов.Сега чужденци могат да притежават земеделска земя в България само ако докажат уседналост в продължение на 5 г.Министърът поясни, че причината за налагащата се промяна е процедура на Европейската комисия, която оа, че България е нарушила европейските правила.Ако Народното събрание не се съобрази и не промени законодателството в духа на европейското, страната ще трябва да плати еднократна първоначална глоба от 900 хил. евро и лихви по 660 евро на ден, каза Порожанов. Освен това санкцията не е се налага само веднъж, а може да се повтаря многократно.Министърът каза, че забраната трябва да падне за всички чужденци, а не само за гражданите на ЕС, но е допустимо да бъдат наложени други ограничителни условия.Сега в страната преобладаващият брой собственици на земеделски земи са български граждани, физически лица, каза Порожанов. Той прогнозира, че разхлабването на правилата ще доведе до увеличаване на инвестициите в селското стопанство.В България през 2014 г. първо депутати от ГЕРБ, БСП и \"Атака\" в предходния парламент въведоха забрана земя да бъде купувана от чужденци, но тя логично бе обявена за противоконституционна от Конституционния съд.След това Законът за собствеността на земеделска земя беше поправен популистки и бе въведено изискването за уседналост за купувачите на земя – физически и юридически лица. Първоначално то бе за 3 години, но периодът беше увеличен на 5 години по искане на \"Атака\", която към този момент бе в изгодната позиция да крепи управлението на кабинета \"Орешарски\". Президентът Росен Плевнелиев наложи вето на поправките, но то беше отхвърлено в пленарната зала.", "date": "2017.07.14", "title": "По искане на Брюксел забраната за покупка на земя от чужденци ще бъде отменена"}
{"url": "http://www.dnevnik.bg/bulgaria/2017/07/14/3006950_pri_pojara_krai_stara_kresna_sa_izgoreli_600_dka/", "text": "Човешка грешка е най-вероятната причина за пожара, разгорял се вчера по обед пожар в района на с. Стара Кресна, Благоевградско. Това коментира пред БНР директорът на Югозападното държавно предприятие (ЮЗДП) Дамян Дамянов. Няма опасност за населението.Над 250 души, между които военни, участват в гасенето на , съобщи пред \"Фокус\" той.От тях 130 са служители на ЮЗДП, 12 специализирани автомобила, 50 военни, 50 пожарникари, служители на Районната дирекция на горите в Благоевград, служителите на парк \"Рила\" и \"Пирин\", каза Дамянов. Изгорели са 600 декара борова гора, а общата площ на пожара, заедно с тревите и храстите е 850 дка.Той поясни, че в момента пожарът е низов и експертите се надяват днес да бъде изгасен.\"По периферията има хора и смятам, че днес ще бъде локализиран. Не е необходимо включването на хеликоптер и няма опасност за населеното място\", каза Дамянов.", "date": "2017.07.14", "title": "При пожара край Стара Кресна са изгорели 600 дка борова гора"}
{"url": "http://www.dnevnik.bg/na_put/2017/07/14/3002233_sedem_neshta_bez_koito_da_ne_trugvate_na_put/", "text": "След , \"Дневник\" събра списък с други седем – които задължително трябва да вземете, независимо колко кратко (или дълго) е пътуването.Основният принцип при подбора на вещи е всяка една от тях да може да се ползва в колкото може повече ситуации и да не изисква кой знае каква поддръжка.Хвърлете всичко това в раницата, вземете здрави сандали, две тениски и два чифта шорти и лятото е в краката ви.Макар че могат да се ползват за ориентация, четене, чатене, снимане и какво ли не, смартфоните изискват често зареждане на батерията и пречат на пътуващия да се потопи в атмосферата на непознатото място.Снабдете се със стар черно-бял модел, който може само да изпраща съобщения и да звъни, и забравете за интернет.Наоколо може да няма чешма, нито сапун, нито дори вода. А дезинфекциращите гелове спестяват опасността от мръсотия и зарази.Или друг мазен и успокояващ кожата крем. Може да се ползва при , за да овлажни изсъхналата от жегата кожа, да успокои изгоряло място по нея, да облекчи мазоли или ранички.Зиме без торбичка, а лете без абичка не се ходи, е казал народът. Никога не се знае кога температурите могат да паднат рязко, а от средата на август нощите започват да захладняват. Един анорак или пуловер няма да натежи в багажа, но може да се окаже много полезен в най-неочакван момент.Защото батерията ѝ няма как да свърши, което не може да се каже за електронния четец. Не е зле човек да има с какво да се занимава, докато чака транспорт. Или с какво да си покрие лицето, докато дреме на плажа. Или да има хартия, върху която да нахвърли някаква бележка при необходимост.Навикът да плащаме навсякъде с карта може да изиграе лоша шега извън големите градове. Наоколо може изобщо да няма банкомати и ПОС–терминали, ПИН–кодът може да бъде забравен, портфейлът може да бъде откраднат. Дръжте на отделно, скрито място в багажа си сума, която да стигне за една нощувка или за транспорт до дома.Защото авторът на \"Пътеводител на галактическия стопаджия\" . \"Хавлията е навярно най-полезното нещо, което един междузвезден стопаджия може да притежава. На първо място тя е много ценна в чисто практическо отношение — можеш да се загърнеш с нея, за да се топлиш, докато подскачаш по мразовитите луни на Джаглан Бета; можеш да легнеш върху нея на плажа, покрит с жарък мраморен пясък, и да дишаш опияняващия морски въздух на Сантрагинус V; можеш да подремнеш под нея и под звездите, огряващи с яркочервените си лъчи пустинния свят на Кактафун; би могъл да я опънеш като платно на минисал по ленивите тежки води на реката Мот; намокрена, ще ти послужи и в ръкопашен бой; можеш да си завиеш главата с нея, за да не дишаш отровните изпарения или за да не срещнеш погледа на кръвожадния звяр Бъгблатер от Траал (едно невероятно глупаво животно, което си мисли, че ако ти не го виждаш и то не може да те види — но макар и тъпо като галош, то е много, много кръвожадно); ако изпаднеш в беда, можеш да я размахаш над главата си в знак, че се нуждаеш от помощ, и, разбира се, можеш да се избършеш с нея, ако все още ти се струва достатъчно чиста.\"", "date": "2017.07.14", "title": "Седем неща, без които да не тръгвате на път"}
{"url": "http://www.dnevnik.bg/sviat/2017/07/14/3006935_godina_sled_atakata_v_nica_mnogo_vuprosi_ostavat_bez/", "text": "Тази година Ница няма да посрещне националния празник на Франция с фойерверки. Градът отбелязва годишнината, откакто радикализиран мъж навлезе с висока скорост по крайбрежния булевард, на който се бяха събрали около 30 000 празнуващи, и уби 86 души, ранявайки няколкостотин. Сред загиналите 15 бяха деца.Организацията \"Ислямска държава\" пое отговорност за нападението. Разследването обаче не показа, че нападателят - тунизиецът Мохамед Булел, установил се в Ница след сключен брак през 2007 г. - е имал директни връзки с групировката. Той бе ликвидиран на сцената на престъплението. Девет души бяха арестувани заради нападението по подозрение, че са помогнали в различна степен на нападателя.Въпреки че докладът на разследващите вече е достигнал обем от 80 000 страници, в него липсва основният въпрос за връзката между \"Ислямска държава\" и Булел. Затова властите работят с предположението, че той се е саморадикализирал.Атаката в Ница беше първият инцидент, при който нападател последва призива на бившия говорител на \"Ислямска държава\" Мохамед ал Аднани от 2014 г. поддръжниците на групировката да извършват атаки в Европа и да използват превозни средства като оръжия.Семействата на загиналите все още обвиняват предишното френско правителство, че не е имало достатъчно мерки за сигурност, които да помогнат да се предотврати атаката.Повечето пострадали вече са се възстановили, въпреки че някои останаха с дълбоки травми, а между 10 и 20 души все още се лекуват. Над 3000 души (сред които близки на жертвите), преживели атаката, обаче все още се лекуват при психиатър. Сред тях има и много деца, които не могат да се справят с шокиращия спомен и последиците от него в съзнанията си. Някои от тях са отказали поканата от френския президент Еманюел Макрон да участват във възпоменателните събития на \"Променад дез англе\", пише \"Дойче веле\".Друг проблем е бавното изплащане на компенсациите за пострадалите - държавата досега ги е обезщетила едва с 25 от обещаните 300 милиона.Днес възпоменанието в Ница ще започне с религиозна служба, в която ще участват представители на различни вероизповедания. Медиите няма да бъдат допуснати до нея. Гражданите на Ница са приканени отправят посланията си във връзка с атентата в паметна книга и да поставят бяло-синьо-червени плочки - цветовете на националното знаме - на тротоара на \"Кея на САЩ\", който е продължение на крайбрежния булевард \"Промнад дез англе\", на който бе извършено нападението. С тези плочки те ще изпишат послание, което ще бъде представено по време на официалната церемония за отдаване на почит, предава агенция \"Франс прес\", цитирана от БТА.В 17,30 ч. българско време опечалените семейства и представители на силите за сигурност и на екипите за спешна помощ заедно с президента Макрон ще присъстват на военен парад, а тържествената церемония в памет на загиналите ще се състои след това и ще бъде излъчвана на големи екрани в града. Макрон е предвидил частна среща с близки на жертвите на атентата.Вечерта в Ница ще има концерт в памет на жертвите, а после в небето ще бъдат пуснати балони и ще бъдат запалени 86 прожектора, колкото са жертвите на атентата, сред които имаше и 37 чужденци от 19 националности.", "date": "2017.07.14", "title": "Година след атаката в Ница много въпроси остават без отговор"}
{"url": "http://www.dnevnik.bg/razvlechenie/2017/07/14/3006917_v_erata_na_trump_saturdei_nait_laiv_postavi_rekord_po/", "text": "В ерата на Доналд Тръмп и без лидера от последните години \"Игра на тронове\" сатиричното предаване \"Сатърдей найт лайв\" и сериалът \"Западен свят\" поведоха в номинациите за \"Еми\" в по 22 категории. Комедийната програма на NBC постави рекорд в историята на наградите с общо 231 номинации в 40-годишната си история. Същевременно богата реколта от нови сериали свидетелства за бума на телевизията от последните години, отбеляза \"Ройтерс\".Голяма част от тях се намериха сред номинираните след като \"Игра на тронове\" измести премиерата си за този уикенд и не се класира за тазгодишните награди. В седемте заглавия, номинирани за най-добър драматичен сериал: британският \"Короната\" и хитът на \"Нетфликс\" \"Странни неща\"/Stranger things, дебютът на стрийминг услугата Hulu \"Историята на прислужницата\" по Маргарет Атууд, Better Call Saul, \"Къща от карти\", \"Уестуърлд\" и This Is Us.с цели 111 номинации, благодарение и на криминалните \"Злокобна нощ\" и \"Големи малки лъжи\". Те се конкурират за минисериал заедно с \"Фарго\", \"Враждата - Бет и Джоан\" и \"Геният\" - сериала на \"Нешънъл джиографик\" за Айнщайн.Вечерните токшоута имаха силна година благодарение на материала, предоставен им от новата президентска администрация. Номинирани там са програмите на комиците Джон Оливър, Джими Кимел, Стивън Колбер, Джеймс Кордън и Бил Маер.доминира в категориите за комедийни поддържащи роли с многобройните превъплъщения на актьорите си и най-вече с изпълнението на Алек Болдуин като президента Тръмп, роля, която в голяма върна актьора, а и шоуто на гребена на вълната. Шоуто събира номинации и от многобройните категории за сценография, костюми, операторско майсторство.Цели 400 програми в конкуренция за вниманието на англоезичната публика по интернет, кабелната и ефирната телевизия. Наградите \"Еми\", 69-и на брой, ще бъдат връчени на 17 септември в Лос Анджелис, а водещ ще е Стивън Колбер.", "date": "2017.07.14", "title": "В ерата на Тръмп \"Сатърдей найт лайв\" постави рекорд по номинации за \"Еми\""}
{"url": "http://www.dnevnik.bg/sport/2017/07/14/3006967_trenyorut_i_igrachite_na_botev_ostanaha_dovolni_ot/", "text": "Треньорът на \"Ботев\" Николай Киров и футболистите си тръгнаха със задоволство от постигнатото срещу \"Бейтар\". Пловдивчани  в първия мач от втория предварителен кръг в Лига Европа.\"Резултатът е добър за нас. Имаше много положения и пред двете врати. Казах преди срещата, че \"Бейтар\" играе на скорост и е труден за опазване\", заяви Киров.\"Ние не сме отбор, който се прибира в своето поле и изпада в глуха защита. Имаме време до реванша да изчистим грешките\", добави той и посочи, че следващата цел е мачът с \"Пирин\" от първия кръг в Първа лига.\"Включването на Виана и Лъчезар Балтанов за реванша ще бъде добре за нас. Ротацията в състава е важна\".Тодор Неделев съжали, че е пропуснал да вкара при добра възможност. \"Мачът беше много тежък в това задушно и горещо време. Топката вървеше много бързо. Дано да успеем да се възстановим бързо. Хубаво е, че не загубихме. Пропуснах да вкарам гол от удобна позиция, за което съжалявам много.\"\"Все пак изравнихме и резултатът преди реванша е добър. Сигурен съм, че феновете ще напълнят стадиона в Бургас за втория мач\", добави нападателят на \"канарчетата\".Реваншът е на 20 юли в Бургас.", "date": "2017.07.14", "title": "Треньорът и играчите на \"Ботев\" останаха доволни от постигнатото срещу \"Бейтар\""}
{"url": "http://www.dnevnik.bg/sport/2017/07/14/3006963_cirkut_na_meiuedur_i_makgregur_se_prenese_v_nju_iork_s/", "text": "Непобеденият на професионалния ринг боксьор Флойд Мейуедър и звездата на смесените бойни спортове Конър Макгрегър пренесоха промоционалното си турне в Ню Йорк с нова порция провокации. Двамата стигнаха до третата точка от четиридневната си обиколка, с която подгряват публиката преди предстоящия на 26 август в Лас Вегас мач.След като , а след това минаха и през Торонто, те се озоваха пред препълнена зала и за представлението си в Бруклин. Заканите между двамата продължиха, а \"Ройтерс\" оприличи случилото се с цирк.За разлика от предишните две срещи сега Макгрегър замени официалното облекло. Ирландецът се появи на сцената с шарен панталон, без блуза и наметнат с бяло палто.Двамата отново показаха увереност, че ще спечелят зрелищния мач. Мейуедър за пореден път атакува съперника си с думите, че ще се откаже. \"Не го е правил веднъж, нито два пъти, а три пъти\", каза американецът.Боксьорът засипа съперника си с банкноти. Преди два дни Макгрегър \"захапа\" Мейуедър за стила му на обличане, както и за последните новини, че има неплатени данъци.Очаква се мачът, който ще бъде по правилата на бокса, да разбие рекордите по приходи и гледаемост, които постави двубоят между Мейуедър и Мани Пакиао.", "date": "2017.07.14", "title": "\"Циркът\" на Мейуедър и Макгрегър се пренесе в Ню Йорк с нова порция провокации"}
{"url": "http://www.dnevnik.bg/biznes/2017/07/14/3006942_menda_stoianova_administraciiata_e_pone_s_30/", "text": "В държавната и общинската администрация работят поне с 30% повече хора, отколкото са необходими. Те не създават по-добри услуги, а проблеми на бизнеса и на хората, оказват съпротива при въвеждането на нови технологии и така защитават местата си. Това коментира пред БНТ председателят на парламентарната бюджетна комисия Менда Стоянова.Именно това, по думите й, е и причината досегашните опити за механични съкращения в административните структури да не доведат до успех. \"Да видим какво представлява нашата администрация, може ли да се оптимизира с нови технологии и тогава в рамките на същия фонд да се увеличат заплатите\", коментира тя искането на КНСБ в бюджета за догодина да се предвидят допълнително 920 млн. лв. за увеличение на заплатите във финансираните от държавата дейности. \"Има устойчив ръст на икономиката и ако в следващите години той се запази, българите ще си признаят, колкото и песимистични да са, че има напредък и в доходите, и в потреблението, и в начина на живот,\" коментира Стоянова.Тя разкритикува и парламентарната опозиция, която подобно на синдикатите предлага законопроекти, свързани с увеличаването на разходите, а не подкрепя правителствените мерки за увеличаване на приходите. Тя даде за пример гласуването против ограничението за плащане в брой на суми до 5000 лв. вчера на заседанието на бюджетната комисия. Финансовото министерство беше предложило ограничението да е десетократно - от сегашните 10 хил. лв. на 1000 лв. Парламентарната група на ГЕРБ предложи двукратно намаление на 5000 лв. И то обаче не е получило подкрепа в комисията.\"Вчера в бюджетната комисия не се състоя дебат. Нямаше нито един пример, който да покаже, че дори един малък бизнес би се затруднил и би ограничил своите разходи. ако вместо 10 хил. лв. ще плаща 5 хил. лв. в брой. Не можем да предлагаме закони за увеличаване на разходи, каквито има много, и да не желаем да въведем мерки за ограничаване на сивата икономика\", каза Стоянова и изрази надежда, че разговорът ще продължи. ", "date": "2017.07.14", "title": "Менда Стоянова: Администрацията е поне с 30% по-голяма от необходимото"}
{"url": "http://www.dnevnik.bg/bulgaria/2017/07/14/3006982_treto_pored_zasedanie_na_sudebniia_suvet_se_provalia/", "text": "Извънредното заседание на Висши съдебен съвет (ВСС) днес отново се провали след като в началото му не се събра кворум. Мнозинството от членовете на съвета не дойдоха и така за трети път докладът на европейските прокурори за работата на държавното обвинение както и две други важни за съдебната система теми не можаха да бъдат обсъдени.Отсъстваха главният прокурор Сотир Цацаров, председателят на Върхаовния административен съд Георги Колев, представляващият съдебния съвет Димитър Узунов, членът на прокурорската колегия Ясен Тодоров и други представители на т. нар. мнозинство.Причината за отсъствието им не стана известна. Министърът на правосъдието Цецка Цачева обяви, че следващото редовно заседание ще е в четвъртък, 20 юли. Най -вероятно в края на юли ВСС ще излезе във ваканция, което означава, че има само две възможности съветът да обсъди доклада на европейските прокурори, да даде становище по обсъжданите в парламента промени в Закона за съдебната власт и да отпусне допълнителни щатни бройки за Софийския апелативен съд. \"Ние имаме отговорност като държавен орган и пред колегите си магистрати. На практика няма да имаме становище по промените в Закона за съдебната власт, които са изключително важни и по които цялата общност вече се изказа. Докато ние се опитваме да проведем заседание, вероятно те ще бъдат приети на първо четене,\" коментира членът на ВСС Калин Калпакчиев след като се разбра, че заседанието е провалено.Няма санкции за неучастие в заседанията на съвета. Заплатата на членовете на ВСС е около 7000 лв. месечно, колкото получават \"тримата големи\" - главният прокурор и председателите на върховните съдилища. Освен това по предложение на управляващите за нови промени в съдебния закон се предвижда след края на мандата си през октомври членовете на ВСС да могат да се върнат на същите или по-добри позиции в системата.", "date": "2017.07.14", "title": "Трето поред заседание на съдебния съвет се проваля поради липса на кворум"}
{"url": "http://www.dnevnik.bg/sviat/2017/07/14/3007000_edni_amerikanci_v_parij/", "text": "Много от жителите на Съединените щати за радост искрено обичат Европа и са истински привързани към Франция, където идват когато могат, с нескрито удоволствие, като вид завръщане към нещо дълбоко в тяхнат същност. ", "date": "2017.07.14", "title": "Едни американци в Париж"}
{"url": "http://www.dnevnik.bg/kultura/2017/07/14/3006877_fix-spertut_daniel_charni_otkriva_novo_miasto_za/", "text": "Лекция на известния британски дизайнер Даниел Чарни ще открие ново място за дизайн и иновации в София на 18 юли. \"Генератор\" се намира на петия етаж на бизнес център \"Витоша\" (някогашният завод) на бул. \"Черни връх\" 47 и си поставя за цел не само да показва дизайн, а и как той може да предложи изобретателни решения на различни проблеми.Чарни е продуктов дизайнер по образование, но преподавател по призвание. Той е бивш куратор на галерията за еспериментален дизайн Aram в Лондон, както и на изключително популярната изложба на музея \"Виктория и Албърт\" Power of Making (2012 г.), посветена на простичкото занимание да масториш нещо с ръцете си. Но е познат и като \"фикспърт\" (от английските думи fix, поправям и експерт) - основател на международна , които ползват подръчни материали, за да измислят хитри решения на ежедневни проблеми.Мрежата работи с училища и университети в над 20 държави, а всеки случай се филмира и качва в YouTube. Концепцията - както с колекцията от чудновати обекти в Power of Making, е че идеята не винаги предхожда изобретението, понякога формата, експериментът и приспособяването й към конкретни нужди могат да разкрият неподозирани функции. Този начин на мислене може да се приложи не само в продуктовия дизайн, но и за по-абстрактни проблеми - в бизнеса, услугите и социалната сфера, вярват в \"Генератор\". не е споделен офис, нито просто пространство за събития, настояват основателите му. \"Основната ни мисия е да промотираме силата на дизайна да променя живота ни към по-добро. Ще имаме богата собствена програма, като чрез различни формати, експерименти, дискусии и изложби ще въвличаме разнородна аудитория. Във времена на трансформация, когато много от обичайните решения не работят, дизайнът като подход и дизайн мисленето като метод са все по-важни\", обяснява психологът Калина Жулева, чиято компания Creative Shower прилага подобни методи в работата на различни организации.Чарни е първият гост от поредица на \"Генератор\" под надслов \"Дизайнът е\", която ще кани новатори в сферата на дизайна, а същата седмица, на 20 юли, започва първото от серия предизвикателства за иновации на тема ресурси - \"Водна култура\". То ще е посветено на минералните води на София. \"Ще съберем разнообразна група от хора - архитекти, дизайнери, предприемачи и всички, които се вълнуват от темата за водата, които ще предложат идеи как водите и чешмите на София да бъдат достъпни за повече хора\", казва Жулева. \"Защото се задръстваме с пластмасови бутилки, докато това богатство изтича в канала. Това е един пример за прилагане на творческия подход и капацитет към конкретен проблем.\"Зад \"Генератор\" стоят още Йоанна Митова, бивш кадър на \"Горичка\" и създател на  в бизнес център \"Витоша\" Metta и кураторите Бояна Гяурова и Адриана Андреева от \"Студио Комплект\". Те не се притесняват, че \"Генератор\" не е в идеалния център на София, защото \"екосистемата прави мястото\", а заводът е изпълнен с предприемчиви обитатели. В съседство са най-голямото коуъркинг пространство за IT специалисти \"Пъзел\", офисите на \"полуколелото\" \"Халфбайк\" и други стартъпи.Интериорът на \"Генератор\" е адаптиран за изложби, лекции, прожекции и различни по големина събития, а в останалото време мястото ще е отворено за публиката, ще има бар и библиотека с книги за дизайн и архитектура. Първото събитие е още преди откриването - академията за творческо мислене и дизайн процеси Know How/Show How тази събота, чиято тема ще са сградите и материалите от които са изградени. Лекторите са шест, а входът е свободен. Откриването с Даниел Чарни пък е на 18 юли от 19 ч", "date": "2017.07.14", "title": "Fix-спертът Даниел Чарни открива ново място за дизайн и иновации в София"}
{"url": "http://www.dnevnik.bg/bulgaria/2017/07/14/3006961_turskiiat_poslanik_ne_bil_na_sreshtata_na_borisov_s/", "text": "Турският посланик Сюлейман Гьокче нарече \"технически въпрос\" факта, че не е присъствал на срещите на българския премиер Бойко Борисов при посещението му в Турция преди месец. В интервю за Нова телевизия той каза в отговор на въпрос, че в турската практика посланиците по правило присъстват на президентските посещения, а участието им в посещения на друго ниво не е задължително.При визитата си в Анкара през юни Борисов обърна вниманието на журналистите върху това, че българският посланик Надежда Нейнски присъства, а Гьокче - не. Преди парламентарните избори България беше извикала Нейнски в София в знак на неодобрение след като , а турски министър агитира български изселници да гласуват за същата партия.Запитан днес дали отсъствието му от делегацията е свързано с партията на Лютви Местан, Гьокче отговори: \"Това е несъотносимо, нищо подобно няма.\"Днес турският дипломат увери, че изпитва огромно уважение към българския министър-председател и отсъствието му от срещите в Анкара не е лично отношение, а такава е практиката. \"Борисов многократно е посещавал Турция, но аз съм бил по време на негово посещение само веднъж\", каза Гьокче.", "date": "2017.07.14", "title": "Турският посланик не бил на срещата на Борисов с Ердоган заради протоколно правило"}
{"url": "http://www.dnevnik.bg/sviat/2017/07/14/3007010_sudiia_otslabi_zabranata_na_trump_za_vlizane_na/", "text": "Окръжен съдия в Хавай разшири групата на лица, които не попадат под обхвата на забраната за влизане в Съединените щати на праждани от шест държави, предаде Би Би Си.Върховният съд на САЩ миналия месец частично възстанови забраната, спряна на други съдебни инстанции по-рано тази година. Според новия текст само преки роднини на лица, живеещи в САЩ, и хора, чийто зет или свекърва живеят в страната, могат да влизат в страната. Засегнатите от забраната държави са Иран, Либия, Сомалия, Судан, Сирия и Йемен.Тълкуванието на съдебното решение, изпратено от Държавния департамент на САЩ до дипломатическите мисии по света, гласеше, че \"близки роднински връзки\" означава само родители, съпрузи, деца (включително пълнолетни синове и дъщери, както и доведени такива), братя или сестри, но не и \"баби и дядовци, внуци, лели, чичовци, племенници, братовчеди, братя и сестри на брачен партньор, годеници и други членове на \"разширеното\" семейство,\" се казва в инструкциите.Съдията от Хонолулу Дерек Уотсън - който в края на март  - настоява, че тълкуванието е било твърде \"тясно\". Според него баби, дядовци и други роднини на живеещи в САЩ лица също попадат в списъка на изключенията. Съдия Уотсън е наредил забраната да не се прилага при наличие на \"отхвърлените\" от Държавния департамент роднински връзки, тъй като представлява \"направомерно ограничение\".", "date": "2017.07.14", "title": "Съдия отслаби забраната на Тръмп за влизане на граждани от шест държави"}
{"url": "http://www.dnevnik.bg/bulgaria/2017/07/14/3007008_mvr_shte_tursi_nachin_da_nauchi_na_chujdi_ezici/", "text": "Заради проблеми със софтуера на националната система 112, служителите ѝ все още на моменти обработват сигналите на ръка. Това се разбра от думите на вътрешния министър Валентин Радев по време на парламентарния контрол днес.Министърът обясни, че версията на софтуера на спешния телефон е от 2006 г. и е актуализиран през 2010 г. като тя ще бъде поддържана от производителя до 2017 г. По думите му причината софтуерът да не е актуализиран е, че към датата на изтичане на последния договор за гаранционна поддръжка - април 2015 г. не е имало още нова версия.За използване на съществуващата вече нова версия пък е необходимо хардуера, сървъра и крайните работни станции да отговарят на техническите изискания за новата версия.Затова МВР е предприело спешни мерки да бъде възстановена пълната работоспособност на телефон 112. \"Тя работи и сега\", подчерта Радев. Трябва да се осигури техническа поддръжка на системата, да се купи нов хардуер и да се въведе в експлоатация новата версия на софтуер, обясни още той.Министърът припомни, че има , която обаче е спряна към момента \"поради технически нарушения, които са направени в поръчката\", заяви Радев. Той допълни, че търгът е обявен за 13 млн. лв., но експерти са го убедили, че договорът може да бъде изпълнен за по-малко пари.\"Но системата работи, включително и на ръчен режим, когато се наложи\", увери вътрешният министър. Той призна и за проблем с езиковата подготовка на служителите в системата. Обясни, че става дума за 13 души, които вземат ниски заплати, но \"изискваме да знаят език\". Допълни, че лично е притеснен заради предстоящото председателство на България на Съвета на Европейския съюз, когато може да се наложи на служителите на спешния телефон да предават информация до международния червен кръст например.Затова министърът обеща, че министерството ще направи необходимото за подобряване езиковата им подготовка, но все още не е решено какво точно.", "date": "2017.07.14", "title": "МВР ще търси начин да научи на чужди езици служителите на тел. 112"}
{"url": "http://www.dnevnik.bg/sviat/2017/07/14/3006998_i_bulgarite_da_se_registrirat_kato_malcinstvo_v/", "text": "Лидерът на Алианса за албанците Зиядин Села заяви, че няма нищо против да се организира преброяване на населението в Македония, ако се позволи и на българите да се регистрират, съобщава скопският вестник \"Телеграф\" и БТА.В предаването \"Клик\" на ТВ 21 Села каза, че ако това бъде позволено, албанците ще са мнозинство в Македония. Аз казах, че се знае колко са албанците, но реално трябва да знаем колко са македонците. Ако им бъде позволено, и аз съм за това на следващото преброяване да може да се регистрират и българите, да има графа за българите, тогава реално ще се знае какви са бройките в Македония, заявил Села. Села, който пострада тежко при сблъсъците в македонския парламент в края на април, и преди е изказвал подобни тези. През 2014 г. той призова за \"истинско преброяване\", в което се въвеждат графи за всички съседи на Македония. \"Както има \"албанци\", така трябва да има и графи \"българи\", \"гърци\"... Тогава да видим колко ще се обявят. Това вече е евростандарт за добросъседски отношения. Аз това така го разчирам. Отвореност към съседите и никой да не е изключен.\"Той добави и че е странно македонски граждани да могат да се самоопределят като \"турци\", при положение, че Турция не е съседна държава, а да не могат да напишат, че са българи.Някои партии в Македония настояват за преброяване, което да уточни дали населението не е значително под двата милиона, за които официално говори доскоро управлявалата ВМРО-ДПМНЕ.", "date": "2017.07.14", "title": "И българите да се регистрират като малцинство в Македония, призова Алиансът на албанците"}
{"url": "http://www.dnevnik.bg/sviat/2017/07/14/3006987_trjudo_nominira_astronavtka_za_sledvasht/", "text": "Бившата астронавтка Жули Пайет ще стане следващият генерал-губернатор на Канада, обяви премиерът Джъстин Трюдо, цитиран от ДПА. Пайет, която е на 53 години, ще стане 29-ият генерал-губернатор на Канада на мястото на Дейвид Джонстън, чийто мандат изтича през септември.При представянето на Пайет в парламента в Отава Трюдо похвали работата й в Канадската космическа агенция, където тя стана втора канадка астронавт, както и ангажираността й с различни обществени каузи. Пайет е една от само десет канадци, които са били в космоса.\"Животът на Жули Пайет е посветен на откривателството, на големите мечти и на постоянното съсредоточаване върху най-важните неща\", заяви Трюдо. \"Тези същински канадски черти, заедно с годините й служба на обществото, я правят безспорно квалифицирана за тази висока длъжност\", добави канадският премиер.Пайет ще е четвъртата жена генерал-губернатор на Канада. В словото си тя благодари на Трюдо и на кралица Елизабет Втора за \"прекрасната възможност, втора възможност\" да служи отново на Канада.Генерал-губернаторът на Канада е представителят на британската кралица, която е държавният глава на страната. Той се назначава от британския монарх по предложение на премиера. Ролята му е до голяма степен церемониална, тъй като посоченият с избори премиер е ръководител на правителството. Той приема полагането на клетва на премиера, върховните съдии и министрите и подписва влизането в сила на приетите закони. Той също така формално е главнокомандващият на Канада, отбелязва \"Ройтерс\".Жули Пайет е участвала в космически мисии през 1999 и 2009 г. и е работила с космическите агенции на САЩ и Русия. Тя е летяла на совалките \"Индевър\" и \"Дискавъри\" и има общо 611 часа в космоса. Била е главен астронавт на Канадската космическа агенция от 2000 до 2007 г. Тя е компютърен инженер и пилот, пианистка, флейтистка и хористка. Омъжена е за канадския летец-изпитател Били Флин и има двама сина, Брет и Лорие. /БТА", "date": "2017.07.14", "title": "Трюдо номинира астронавтка за следващ генерал-губернатор на Канада"}
{"url": "http://www.dnevnik.bg/biznes/2017/07/14/3007023_bulgariia_otnovo_izleze_sred_liderite_v_es_po_rust_na/", "text": "България заема пето място сред страните от ЕС по ръст на продажбите на нови автомобили през юни, сочат обявените днес обобщени данни на Асоциацията на производителите на автомобили в Европа (АСЕА). През миналия месец в страната са купени 3206 нови коли, което е с 31.4% по-силен резултат от юни 2016 г.По-добре от България по този показател се представят само Румъния (+47%), Кипър (+46%), Латвия (40.6%) и Естония (+33.7%). В анализа на данните се отбелязва, че в 12-те нови страни членки на ЕС ръстът на продажбите е доста по-забележителен, отколкото в старите, като той е +12.0%.За всички страни от ЕС през юни тази година са купени с 2.1 на сто повече нови автомобили от същия период на 2016 г. Продадените 1.5 милиона коли пък са съвсем близо до нивата от юни 2007 година, преди финансовата криза.От големите пазари ръст на търсенето има в Италия (+12.9%) и Испания(+6.5%), а спад във Великобритания(‐4.8%) и Германия (‐3.5%).За полугодието общият ръст за страните от ЕС е +4.7%, формиран от 8.21 милиона продажби. В България сделките са 14 749, или с 19.3% повече от същия период на миналата година. По този показател страната се нарежда на четвърто място.От големите пазари ръст има в Италия (+8.9%), Испания (+7.1%), Германия (+3.1%) и Франция (+3.0%), а спад във Великобритания (‐1.3%). Само още в две страни търсенето е намаляло - Финландия (-1.6%) и Латвия (1%).И за шестмесечието новите страни членки на ЕС демонстрират по-впечатляващ ръст - 15.2 срещу 3.8%. В тях обаче са купени едва 579 000 коли, срещу 7.542 млн в старите страни.Поглед към представянето на автомобилните концерни през полугодието показват ръст при всички големи концерни, с изключение на \"Опел\", който отчитат с 2.9% по-слаби резултати. Леко отстъпление отбелязват също \"Мицубиши\" (-0.4%), \"Мазда\" (-4.8%) и \"Хонда\" (12.3%).\"Фолксваген\" 882 090 (+0.9%)\"Рено\" 618 291 (+5.4%)\"Форд\" 570 664 (+3.4%)\"Опел/Воксъл\" 518 626 (-2.6%)\"Пежо\" 491 807 (+4.2%)\"Мерцедес\" 447 143 (+9.2%)\"Ауди\" 427 744 (+8.0%)\"Фиат\" 460 830 (+10.9%)БМВ 414 628 (+1.6%)\"Шкода\" 354 631 (+6.2%)", "date": "2017.07.14", "title": "България отново излезе сред лидерите в ЕС по ръст на продажбите на автомобили"}
{"url": "http://www.dnevnik.bg/bulgaria/2017/07/14/3007031_pojarut_v_kresneskoto_defile_e_ovladian/", "text": "Големият пожар, който избухна вчера в района на село Стара Кресна, е овладян. Това съобщи за \"Дневник\" директорът на Югозападното държавно предприятие Дамян Дамянов.", "date": "2017.07.14", "title": "Пожарът в Креснеското дефиле е овладян"}
{"url": "http://www.dnevnik.bg/sport/2017/07/14/3007041_levski_shte_si_vrushta_tupkano_na_haiduk_v_revansha/", "text": "Спортният директор на \"Левски\" Даниел Боримиров смята, че сините имат добри възможности да преодолеят \"Хайдук\". Българският отбор , а следващата седмица приема съперника си пред празни трибуни.Боримиров очаква \"Левски\" \"да си върне тъпкано\" за случилото се в Хърватия. Той визира и проблемите около привържениците на сините.\"Казах срещу \"Сутиеска\", че нашият отбор е млад, необигран, има още неща да изчиства, отделни детайли. Към края на мача ние бяхме отборът, който опитваше да намери пролука към тяхната вратата, но за съжаление не успяхме Надявам се това да го сторим другия четвъртък.\"\"За жалост ще ни липсва 12-ият играч. Сигурен съм, че щяхме да напълним \"Герена\". Отчасти знам какво се е случило. За мен умишлено се стигна до това тяхно задържане, за да не влязат на мача. Мисля, че за реванша ще им го върнем тъпкано\", каза Боримиров.Той посочи, че има забележки към съдията на срещата. За реванша очаква сините да притиснат съперника си от първата минута.\"Трябва да се възползваме от фактора домакинство. Трябва да търсим и да искаме победата повече от тях. С нищо не ме изненадаха. Видях, че се кондиционно отпаднаха\", заяви Боримиров.", "date": "2017.07.14", "title": "\"Левски\" ще си връща \"тъпкано\" на \"Хайдук\" в реванша, заяви Боримиров"}
{"url": "http://www.dnevnik.bg/zdrave/2017/07/14/3007043_mlad_bulgarski_lekar_e_izbran_v_rukovodstvoto_na/", "text": "За първи път български лекар беше избран в управителния съвет на Европейското обединение по гастроентерология (UEG). Д-р Радислав Наков ще отговаря за работата на организацията с младите гастроентеролози (до 40 години) във всички европейски и средиземноморски страни за мандат от две години, а самият той е само на 28 години.Европейското обединение по гастроентерология включва всички национални гастроентерологични асоциации в Европа и в Средиземноморието (Египет, Израел. Тунис, Мароко и др.). Това е официалният орган на гастроентеролозите в Европа, който всяка година организира Европейската седмица по гастроентерология и специализирания световен конгрес с над 14 хил. участници от цял свят.По време на тазгодишната професионална среща - през октомври в Барселона - д-р Наков ще получи официалните си назначения и задачи, към които ще спадат промотирането на гастроентерологията сред младите лекари и студенти в Европа, организирането на клинични и научни стажове, качество на специализация, продължаващо медицинско обучение, защитаване на правата на младите гастроентеролози и др. По време на събитието д-р Наков ще бъде и модератор на сесия за възпалителни чревни заболявания (IBD).Д-р Радислав Наков е е специализант по ганстроентерология в УМБАЛ \"Царица Йоанна - ИСУЛ\", като се усъвършенства в диагностичната и терапевтична гастроинтестинална ендоскопия. Има защитена докторантура в сферата на възпалителните чревни заболявания - болест на Крон и улцерозен колит, като за нея е разработил специален алгоритъм за проследяване на тези пациенти. Професионалните му интереси са насочени и към правилния начин на хранене на пациентите и диагностицирането на редки гастроентерологични заболявания.Д-р Наков е председател и съосновател на Асоциацията на младите хепатогастроентеролози в България. През 2016 г. получи престижната награда International Scholar Award, която се присъжда за най-добрите научни разработки на млади учени до 35 г. в Европа в областта на гастроентерологията.", "date": "2017.07.14", "title": "Млад български лекар е избран в ръководството на европейската организация на гастроентеролозите"}
{"url": "http://www.dnevnik.bg/sviat/2017/07/14/3007020_iskat_li_rusnacite_mir/", "text": "Знаменитият въпрос на Евтушенко \"Искат ли руснаците война?\" би трябвало да се задава вече точно обратното - \"Искат ли руснаците мир?\" Подобен въпрос е логичен, защото Русия охотно воюва както в Украйна, макар и да го отрича, така и в Сирия. В този смисъл е редно да се запитаме и друго: Няма ли най-сетне да се сложи край на военните паради и на актьорските възстановки, показващи щурмуването на Райхстага? Няма ли най-сетне да се изоставят лозунги като: \"Напред към Берлин!\" и \"Можем да го повторим!\"? Селяните в цялата страна обичат да се кичат с камуфлажни униформи; в чест на славния Ден на победата продавачките си слагат пилотки, а децата често играят навън във военни униформи.Властта ли черпи сила от войнствените настроения сред народа? Или управляващите му инжектират, заедно с пропагандата си, и радост от военната мобилизация? Кое е тук първично – яйцето или кокошката? Според мен, си имаме работа с рядък случай на сливане между яйцето и кокошката.Една трета от руснаците, участвали в анкета на \"Левада-център\", искат бъдещият президент, който и да е той, а по всичко личи, че той ще бъде пак същият, да следва по-твърда вътрешна политика. Путин е все още излишно либерален, според онези, които настояват да се върне смъртното наказание и боя с пръчки, а и според другите, които настояват да се унищожат всички сили, които имали за цел да разбият Русия отвътре.Същите хора са на мнение, че във външната си политика спрямо Запада Русия трябва решително да удари с юмрук по масата. А 40 процента от анкетираните руснаци искат всичко да си остане по старому и нищо да не се променя. За тях явно всичко е прекрасно. И само някакви си 13 процента искат либерализация и помирение със Запада.Разбира се, всички знаем стойността на анкетите в авторитарните страни. Те си менят посоката като пламъка на свещ, изложен на силен вятър. Резултатите от друга анкета показват, че една четвърт от младите хора под 25 години искат да напуснат Русия завинаги. А всеки десети руснак си мечтае за емиграция. Явно тук има някакво противоречие с цитираните преди това данни. И все пак: искат ли руснаците мир? От европейска гледна точка, Русия живее в свой, огледален свят. Ако иска да се разгърне и сближи със Запада, трябва да счупи огледалата, което според разпространените руски суеверия, означава смърт.Всеки път след избори, независимо на какво ниво, става ясно, че народът гласува за властта. А опозицията поставя под въпрос истинността на резултатите. Манипулирането на данните е друга опера, но колкото и мащабни да са измамите, все пак си личи, че народът стои зад властта. Тогава интелигенцията засипва народа с проклятия, напомня за робството, крепостното право и всичко това продължава няколко месеца. След това проклятията заглъхват и народът в лицето на споменатите вече 13 процента, отново става жертва на режима, окупирал страната със своите чекистки методи. Нима интелигенцията хитрува? По-скоро хитрува самата либерална идеология. За да бъде спасен народът, е нужна вяра в необходимостта от спасение.Но ето ти беда. Интелигенцията смята днешните чекисти за продължители на делото на НКВД и КГБ. За болшинството от народа обаче, чекистите са избраници на съдбата, защитници на родината, които се грижат за реда. Та са се превърнали в реален мит – казвам това без всякаква ирония.Тези герои постоянно се намират в състояние на война със Запада. Тази война сега се изостри - за тяхна радост и за нещастие на народа. Путин подписва указ за продължаване на контрасанкциите срещу Запада. И всички радостно викат ура! Русия отказва да плати вноската си в Съвета на Европа. А реакцията е: \"Така им се пада!\" На кого? На европейците, разбира се!Казано накратко, войната явно е по-добра от мира. Не голямата война. Нито пък атомната! Но войната, сама по себе си, не плаши обществото, което така и не бе проникнато от \"западния\" пацифизъм. От едно московско либерално радио узнах, че една четвърт от неговите слушатели биха отишли да воюват в Донбас, за да си изплатят заемите. За властимащите, които са се изолирали от Запада, състоянието на нова Студена война е изгодно. То най-добре прикрива хроничното изоставане на икономиката и провала на модернизацията. Тази мобилизация снема отговорността от властта за всички беди. И тогава за всичко е виновен Западът. На който не му харесва - границите вече са отворени. Нека именно натам се излее протестното движение!Сблъсквайки се с единствено възможната за Кремъл форма на упражняване на властта, интелигенцията се кае: Ние сме виновни за това! Как можахме да го допуснем? Интелигенцията се бие в гърдите, но не и без лукавство.Защото, който се кае повече, явно е прав. А не онези, които правят компромиси пред властта. Но при всеки авторитарен режим, компромисът волю-неволю се превръща в ежедневие. Властта повтаря всеки ден, че върши всичко правилно. Тя не си признава нищо – нито, че е свалила самолет, нито, че не е разследвала истински убийството на Немцов, нито, че има пръст в допинг-скандала за олимпийците.Не, тя за нищо не е виновна. Само понякога, за да не изглежда съвсем неправдоподобно извисена, властта се отърсва от някои корумпирани личности, както кучето се отърсва от бълхите си.Близо половината от народа остава безмълвен, изпаднал в дълбок исторически шок. Путиновият електорат има чисто биологичната задача да оцелее. И възприема всяка промяна като заплаха. Той е за застоя. След като е оцелял вчера, иска и утре да го очаква същото. Но изследването на \"Центъра Левада\" напомня, че една трета от народа иска подобряване на времето. Този копнеж за по-добър климат е пълна противоположност на интелигентските мечти. Една трета от руснаците искат повече ред и повече строгост изобщо, но не непременно политическа. И хората свързват този ред със Сталин. Шегата настрана, но в този случай, в очите на голяма част от руснаците Сталин се оказва най-порядъчният човекоядец, който винаги се е борил за мир по целия свят.", "date": "2017.07.14", "title": "Искат ли руснаците мир?"}
{"url": "http://www.dnevnik.bg/bulgaria/2017/07/14/3007062_valeri_simeonov_i_korneliia_ninova_v_epistolarna/", "text": "Паметникът на Бузлуджа стана повод вицепремиерът Валери Симеонов (\"Обединени патриоти\") и лидерът на БСП Корнелия Нинова да си посветят по един статус в социалната мрежа \"Фейсбук\". Паметникът да не се дава на БСП, защото е правен с пари на държавата, е тезата на Симеонов. Нинова е прозряла желание у собственика на телевизия \"СКАТ\" да разположи на върха нейни предаватели.От статуса на Валери Симеонов се разбира и, че той е засегнат заради определението \"момчета за поръчки\", с което бяха наречени \"Обединените патриоти\" от  в сряда по повод решението на правителството да не предава паметника на Бузлуджа на БСП. \"Определянето ми като \"момче за поръчка\" е обидно и подло. Драга ми Корнелия, клета ми Козета на прехода, аз няма да те нарека \"момиче за поръчка\". С такива епитети можеш да се обръщаш към обкръжението си от млади червени депутати, които ежедневно демонстрират какво означава \"момчета за поръчка\", пише Симеонов.\"Драги ми Валери, бедни ми Симеонов, прочетох прочувственото Ви обръщение към мен. Ако бяхте спрели до \"бедна ми Козета\", т.е. до мен, щях да го подмина без внимание. Но когато ругаете \"обкръжението ми от млади депутати\" и моята партия, няма как да не коментирам някои факти\", започва отговора си Корнелия Нинова.Тя го пита колко съвести има, защото била забелязала, че в различни ситуации той \"вади\" различна съвест. \"Сегашната, с която ругаете БСП. Друга, с която веднага след изборите дотърчахте в кабинета ми в парламента, за да ме убеждавате да направим тройна коалиция с ГЕРБ и вас. (...) Трета, с която за втори път дойдохте леко изнервен в кабинета ми, да не би БСП и ГЕРБ да направим коалиция и Вие да изпаднете от властта\", пише Нинова.Ето целите статуси на двамата:", "date": "2017.07.14", "title": "Валери Симеонов и Корнелия Нинова в епистоларна престрелка за Бузлуджа"}
{"url": "http://www.dnevnik.bg/biznes/2017/07/14/3007069_putnata_agenciia_izbra_stroitelia_na_163_km_ot_hemus/", "text": "Избран е изпълнителят за проектирането и строителството на частта от магистрала \"Хемус\" между пътните възли \"Белокопитово\" и \"Буховци\" в посока Търговище, съобщиха от Агенция \"Пътна инфраструктура\". Отсечката с дължина 16.3 км ще се реализира със средства от републиканския бюджет по програма \"Ново строителство\" на АПИ.Класираният на първо място кандидат е ДЗЗД \"Хемус 16320\", като в дружеството участват: \"Инфра Експерт\" ЕООД, \"Пътинженерингстрой-Т\" ЕАД, \"Автомагистрали - Черно Море\" АД и \"Трансконсулт-22 ООД. Предложената цена е 119.785 млн. лв. без ДДС.Срокът за изпълнение на обществената поръчка е 910 дни. От тях 180 дни са за проектиране, а 730 дни за изграждане на пътната отсечка. Тази част на магистрала \"Хемус\" ще бъде с по две ленти за движение в посока, две ленти за спиране, средна разделителна ивица, водещи ивици и банкети.Предвидено е изграждането на шест виадукта, един мост, пътен възел \"Буховци\" за връзка с третокласния път Мировец - Певец и на нова връзка с път Шумен - Търговище при пътен възел \"Белокопитово\".", "date": "2017.07.14", "title": "Пътната агенция избра строителя на 16.3 км от \"Хемус\" край Белокопитово"}
{"url": "http://www.dnevnik.bg/kultura/2017/07/14/3002410_otkus_ot_darovete_na_gneva_na_arun_gandi/", "text": "Как да използваме гнева си мъдро и за доброУроците на Махатма Ганди в \"Даровете на гнева\", предадени от внука му Арун ГандиАгресията и насилието са навсякъде около нас – на улицата, в училището, в семействата. Политическите конфликти и тероризмът в различните му форми все по-често изпълват новините. Социалните мрежи са залети от предразсъдъци и омраза. Затова е изключително важно да се научим да се справяме с гнева – чуждия и нашия собствен.Да използваме гнева мъдро и да бъдем промяната, която искаме да видим в света - това е най-важното, от което човечеството се нуждае в настоящия момент, според Арун Ганди – внук на Махатма Ганди. В книгата си \"Даровете на гнева\" Арун Ганди предава уроците на своя дядо Махатма Ганди, които са особено актуални днес и са основани на това как да изразяваме собствените си чувства и да впрягаме силата на гнева за добри цели.\"Сега повече от всякога имаме нужда от заветите на дядо ми. Ако можеше да види днешния свят, дядо ми щеше да бъде натъжен до гняв. Но въпреки това нямаше да се отчае.\"\"Даровете на гнева\" съдържа десет значими житейски урока, предадени от Махатма Ганди – философ, пацифист, индийски политик, наричан Баща на нацията – на внука му Арун, който ги превръща и в своя житейска философия.Арун Ганди е само на 12 години, когато родителите му го оставят в \"Севаграм\" – известният ашрам на Махатма Ганди. За Арун човекът, който се бори за независимостта на Индия, обичаният от всички известен философ и лидер, е просто неговият бапуджи. В поредица от житейски истории – мъдри и вдъхновяващи, разказани като притчи, той представя Махатма Ганди в една невиждана досега светлина – като човека Ганди и като любимия дядо, който му предава вдъхновяващи уроци, повежда го по истинския път от гнева към смирението:\"Не трябва да се срамуваме от гнева. Гневът е хубаво нещо. Той е енергията, която ни кара да разграничаваме справедливото от несправедливото; силно и много добро средство, което ни мотивира. Това, от което трябва да се срамуваме, е начинът, по който злоупотребяваме с него.\"\"Двете години, които прекарах при бапуджи, бяха важен период и за двама ни. Докато живеех при него, работата му за постигане на независимост на Индия най-сетне даде плодове, ала насилието и разделението, които съпътстваха тази победа, изобщо не бяха част от идеите му. И докато той правеше промени на световната сцена, аз се научих да извършвам промени в самия себе си, като преодолявам собствените си, често необуздани емоции и откривам как да използвам докрай потенциала си и да гледам на света със съвсем нови очи.По същото време, когато бапуджи ми преподаваше простички, практични уроци за постигането на личните ми цели, имах възможността да стана свидетел на исторически обрати в света. Сякаш преминавах интензивен курс по неговата водеща философия за ненасилие. Тази философия никога не е била предназначена да направи хората пасивни или слаби, разказва Арун.Тъкмо обратното – той разглеждаше ненасилието като начин за сдобиване с морална и етична сила, както и като средство за постепенно постигане на хармония в обществото. Аз го познавам като любящия мил дядо, който виждаше в мен само най-доброто и се стараеше да го извлече на повърхността. Той вдъхнови не само мен, но и хиляди други хора да станем много по-добри, отколкото сме си мислели, че можем да бъдем.\"Уроците на Махатма Ганди са универсални и разказват за себепознанието и самоконтрола, за идентичността, за силата и смелостта да отстояваш себе си и да уважаваш мнението на другите, за възпитанието и справянето с агресията между децата, за приятелството и семейството – като в основата им е как да изразяваме собствените си чувства и да впрягаме силата на гнева за добри цели. Да променяме себе си и света чрез ненасилствената комуникация.ПЪРВИ УРОКИзползвайте гнева си за доброМоят дядо удивляваше света, като на насилието и омразата отвръщаше с прошка и любов. Той никога не стана жертва на отровата на гнева. За съжаление, аз нямах чак такъв голям успех като него. Като индийско дете, растящо в нагнетената с расизъм Южна Африка, аз бях атакуван от две страни – от белите деца, защото не съм достатъчно бял, и от черните деца, защото не съм черен.Спомням си как един съботен следобед отивах да си купя бонбони в квартал на бели, когато пред мен внезапно изскочиха трима тийнейджъри. Единият ме шамароса през лицето, а когато паднах, другите двама започнаха да ме ритат и да се смеят. После избягаха, преди някой да успее да ги хване. Тогава бях на девет години. На следващата година, по време на индийския Фестивал на светлината, моето семейство беше поканено в града на гости у приятели. Докато вървях към тях, минах покрай група млади черни африкански момчета, които си висяха на ъгъла на улицата. Едно от тях ме прасна по гърба с дългата пръчка, която държеше – само защото бях индиец. Кипнах от гняв и ми се прииска да си върна на насилниците.Започнах да вдигам тежести с неясната мисъл, че така ще мога да стана достатъчно силен, за да потърся справедливо отмъщение. И когато не след дълго научиха, че се включвам редовно във всички боеве, моите родители, които се възприемаха като посланици на учението на бапуджи за ненасилие, се видяха в чудо с мен. Опитаха се да овладеят агресията ми, но не успяха да постигнат почти нищо с устойчивостта на гнева ми.Не че ми беше особено приятно постоянно да бъда ядосан. Да помня злините и да си фантазирам как ще си върна на насилниците, допринесе само за едно – накара ме да се почувствам не по-силен, а по-слаб. Родителите ми се надяваха, че престоят ми в ашрама на бапуджи ще ми помогне да проумея вътрешната си ярост и да се науча да се справям с нея. Аз също се надявах на това.Още при първите си срещи с дядо бях силно впечатлен от неговите спокойствие и присъствие на духа, независимо от нещата, които казваха или правеха хората около него. Обещах си, че ще следвам неговия пример и за известно време като че ли не се справях чак толкова зле. След като баща ми, майка ми и сестра ми си тръгнаха, аз се запознах с няколко момчета, които живееха в близкото село, и скоро започнах да играя заедно с тях. Те имаха стара топка за тенис, която използваха като футболна топка, а за да отбележа местата на вратите, аз сложих по един голям камък в двата края на импровизираното ни игрище.Обичах да играя футбол. Въпреки че през първите няколко дена децата ми се присмиваха заради южноафриканския акцент, аз понасях търпеливо подмятанията им – все пак бях виждал къде-къде по-лоши неща. Но веднъж, в разгара на бързата игра, едно от тях ме спъна нарочно, докато гонех топката. Строполих се на земята сред мръсотията и прахта. Наред с коляното пострада и егото ми и аз усетих в себе си познатия прилив на гняв – сърцето ми заби лудо в гърдите, умът ми започна да крещи за отмъщение. Грабнах един камък, изправих се бавно на крака и вбесено вдигнах ръка, за да замахна с камъка към онзи, който ми беше причинил това.Ала един тъничък гласец в главата ми рече: \"Не го прави!\".Хвърлих камъка на земята и хукнах обратно към ашрама. С лице, обляно в сълзи, намерих дядо и веднага му разказах случилото се.– Бапуджи, но аз постоянно съм гневен! Вече не знам какво да правя с този мой гняв!Бях го предал и сега си мислех, че той ще се натъжи заради мен. Обаче дядо само ме потупа успокоително по гърба и каза:– Вземи си чекръка и заедно да попредем памук, а?Една от първите задачи на дядо, когато пристигнах при него в ашрама, беше да ме научи как се преде памук. Правех това всеки ден по един час сутрин и един час вечер – беше много успокояващо. А моят бапуджи обичаше да работи едновременно на много фронтове, много преди някой да се сети да пише книги за това. Често казваше: \"Докато седим и си говорим, бихме могли да използваме ръцете си, за да предем\". И сега аз грабнах малкия си чекрък и седнах до него.Бапуджи се усмихна и се приготви заедно с памучната нишка да изпреде и един урок за мен.– Искам да ти разкажа една история – започна, още докато се настанявах до него. – Имало някога едно момче на твоята възраст. Винаги било гневно, защото като че ли нищо на този свят не ставало така, както го искало то. Не си давало сметка за стойността на чуждото мнение, затова, когато хората го провокирали, отвръщало с изблици на гняв.Подозирах, че това момче съм аз, затова продължих да си преда и да слушам още по-внимателно.– Един ден това момче се сбило много жестоко и неволно убило човек – продължи дядо ми. – В един миг на безразсъден гняв унищожило собствения си живот, като отнело живота на друг.– Обещавам, че ще бъда по-добър, бапуджи! – провик­нах се аз. Нямах ни най-малка представа как ще стана по-добър, но със сигурност не исках в гнева си да убия друг човек.– Да – кимна бапуджи. – Ти със сигурност притежаваш голямо количество гняв. Родителите ти ми разказаха за боевете, в които си участвал във вашия град.– Толкова съжалявам... – промърморих и имах усещането, че пак ще се разплача.Но бапуджи беше приготвил за мен поука, доста по-различна от очакваното. Погледна ме иззад своя чекрък и рече:– Радвам се да видя, че можеш да бъдеш доведен до гняв! Гневът е хубаво нещо. Аз непрекъснато се гневя и ядосвам – отбеляза, докато пръстите му въртяха колелото на чекръка.Не можех да повярвам на ушите си.– Ама аз никога не съм те виждал ядосан, бапуджи! – възкликнах.– Защото съм се научил да използвам гнева си за добро – поясни той. – Гневът при хората е като бензина за автомобила – дава ти мощ да вървиш напред и да стигнеш до по-добро място. Без него не бихме могли да получим тласък да се опълчим на предизвикателствата и трудностите. Той е енергията, която ни кара да разграничаваме справедливото от несправедливото.Използвай гнева си за добро. Гневът при хората е като бензина за автомобила – дава ти мощ да вървиш напред и да стигнеш до по-добро място. Без него не бихме могли да получим тласък да се опълчимна предизвикателствата и трудностите. Той е енергията, която ни кара да разграничаваме справедливото от несправедливото.След това дядо ми разказа как, когато бил малък в Южна Африка, той също страдал от предразсъдъци и това го правело много гневен. Но накрая проумял, че няма никакъв смисъл да търсиш отмъщение, и започнал да се бори срещу предразсъдъците и дискриминацията със състрадание, да отвръща на гнева и яростта с доброта. Повярвал изцяло в силата на истината и любовта. Търсенето на отмъщение престанало да има смисъл за него. Осъзнал, че ако светът продължава да се ръководи от принципа \"око за око\", скоро всички ще ослепеят.За мен беше изненада да науча, че бапуджи не се е родил със спокоен нрав. Днес всички го почитат и го наричат с почетната титла махатма, обаче някога е бил съвсем обикновено, неуправляемо дете. Когато бил на моята възраст, крадял пари от родителите си, за да си купува цигари, и влизал в разпри с други деца. След уговорения брак с баба ми, когато и двамата били само на по тринайсет години, той понякога ѝ крещял, а веднъж след подобна караница дори се опитал насила да я изхвърли от къщата. Но не харесвал никак човека, в когото бил започнал да се превръща, затова взел решение да се промени и така постепенно се изградил до уравновесения, владеещ себе си човек, какъвто искал да стане.– Значи и аз мога да се науча, така ли? – попитах.– Даже вече го правиш. В този момент – отговори дядо с усмивка.И докато двамата си седяхме все така край чекръците, аз се постарах да запомня, че гневът може да бъде използван за добро, че може да бъде продуктивен. Нямаше нищо лошо в това да изпитвам гняв, стига да го пренасоча за положителни цели – като например политическите промени в Южна Африка и Индия, за които дядо ми спокойно работеше.После бапуджи поясни, че даже самите ни чекръци били пример за това как гневът може да породи положителна промяна. Производството на тъкани е било обичайно занимание за Индия векове наред, но сега големите текстилни фабрики на Великобритания бяха започнали да изнасят памука от Индия, да го обработват и после да го продават обратно на индийците на много високи цени.Хората бяха гневни – обличаха се с дрипи, защото не можеха да си позволят да си купят скъпите британски платове. Но вместо да насочи яростта си срещу британската индустрия, довела хората до просешка тояга, дядо започнал да преде – за да поощри всяко семейство също да се снабди с чекрък и самÒ да си произвежда тъканите. Примерът му се беше оказал заразителен и имаше широк отзвук не само из цяла Индия, но и в Англия.Бапуджи забеляза, че го слушам много внимателно, затова ми предложи друга аналогия (ама как обожаваше аналогиите!) – сравни гнева с електричеството.– Когато насочим електричеството разумно, можем да го използваме за подобряване на живота си, но ако го използваме неразумно, можем да умрем. Затова, както и при електричеството, трябва да се научим да използваме гнева си мъдро за благото на цялото човечество!Когато насочим електричеството разумно, можем да го използваме за подобряване на живота си, но ако го използваме неразумно, има опасност да умрем. Затова, както и при електричеството, трябва да се научим да използваме гнева си мъдро за благото на цялото човечество!Аз не желаех гневът ми да предизвика късо съединение нито в моя живот, нито в нечий друг живот. Но как можех да го накарам да даде началната искра за промяната?Бапуджи беше дълбоко духовна личност, но можеше да бъде и безкрайно практичен. Връчи ми тетрадка и молив и ми заяви, че мога да ги използвам, за да си водя дневник на гнева.– Всеки път, когато почувстваш гняв, спри и си запиши кой или какво са породили тези твои чувства и защо си реагирал толкова гневно – инструктира ме той. – Целта е да стигнеш до корените на гнева! Едва когато откриеш източника, ще можеш да намериш решение за справянето с него!Според дядо ми особено важно било да приемеш, че всеки има право на своя гледна точка. Дневникът на гнева не бил просто начин да си изливаш някъде гнева и да се чувстваш праведен, както правят повечето хора в наши дни. (После препрочитат дневника си и за пореден път изпитват първо гняв, а след това задоволство, че са били справедливо възмездени!)Този дневник би трябвало да бъде по-скоро начин да се опиташ да проумееш кое е причинило въпросния конфликт и как той може да бъде разрешен. Налагаше се да отстъпя крачка встрани от ситуацията, за да схвана гледната точка на противоположната страна. Това не беше препоръка да предадеш ценностите си, за да угодиш на другия, а по-скоро техника за намиране на решение, което да не води до нови порции гняв и негодувание.Понякога си мислим, че искаме да разрешим конфликтите, но методите ни само влошават нещата. Обръщаме се към противника ядосани и заплашителни, смятайки, че така ще го накараме да направи онова, което искаме ние. Но атаките, критиките и заплахите за наказание обикновено рикошират обратно върху нас – както при децата, така и при възрастните. Гневните ни реакции водят единствено до ескалация на напрежението.Превръщаме се в насилници, без да си даваме сметка, че насилниците всъщност изобщо не са силни. Онези, които постъпват подло и унижават противника било на спортното поле, било в бизнеса или в политическите кампании, обикновено са най-слабите и най-несигурните в себе си. Бапуджи ме научи, че признак на истинска сила е да разбираш гледната точка на другия и да прощаваш.", "date": "2017.07.14", "title": "Откъс от \"Даровете на гнева\" на Арун Ганди"}
{"url": "http://www.dnevnik.bg/sport/2017/07/14/3007095_zae_li_strana_krasen_kralev_po_sluchaia_dunekova/", "text": "Целият случай е политически въпрос и в частност касае Красен Кралев и Карамаринов. Това заяви пред \"Дневник\" атлетката Силвия Дънекова за допинг скандала, който продължава да е обвит в много въпросителни.Състезателката на 3000 м стипълчейз беше отстранена от олимпийските игри в Рио де Жанейро 2016 заради допинг. Близо година по-късно тя продължава да е със спрени права, но без официално наказание. През април .\"Сега случаят се пренесе в арбитражния съд на БОК, след като Българската федерация по лека атлетика (БФЛА) и антидопинговият център обжалваха. Странно е защо антидопинговият център, който е на подчинение на спортното министерство, е обжалвал\", каза тя.Дънекова вижда общи действия от страна на министъра на спорта Кралев и президента на БФЛА Добромир Карамаринов. \"Те бяха първите, които говореха по случая още в Рио, когато беше конфиденциален. Оплюваха ме брутално.\"Състезателката посочи, че нито Кралев, нито Карамаринов са търсили нея или екипа й след случилото се. \"Мен ме гонят от олимпийски игри, а не от Балканиада.\"Въпросът с обжалването на антидопинговия център беше поставен в парламентарната комисия по спорта от депутата от \"Воля\" Боряна Георгиева. \"Дисциплинарната комисия към БОК се произнася по тема, по която няма правомощия да се произнася. В този случай Българската федерация по лека атлетика и антидопинговият център са длъжни да обжалват това решение. Антидопинговият център е независим и аз нямам право да влияя върху неговите решения\", каза Кралев по време на заседанието на комисията.По думите му случаят е бил насочен от МОК към БОК, а оттам към дисциплинарната комисия, защото Дънекова не е състезателка от най-висок ранг.Дънекова е впечатлена, че в последния месец интерес към развитието на случая е проявило президентството чрез съветника на президента Румен Радев по спортните въпроси.Състезателката посочва, че важен момент в казуса е отсъствието на Б-пробата от урината й.Дънекова, която е на 34 години, признава, че е имала намерение да се откаже след игрите в Рио. \"Не ми се даде възможност.\"Атлетката е силно разочарована от желанието на БФЛА тя да бъде наказана за 5 години. \"С цялата си наглост искат правата ми да бъдат спрени за четири години от момента на влизане на евентуално наказание в сила, въпреки че вече една година не мога да се състезавам.\"Според нея българската федерация върви срещу интереса си. Тя смята, че ако беше в състава, националният отбор щеше да се представи по-добре на европейското отборно първенство. \"Дори без тренировки щях да бягам по-бързо от резултатите, които сега бяха постигнати и може би България нямаше да изпадне.\"", "date": "2017.07.14", "title": "Зае ли страна Красен Кралев по случая \"Дънекова\""}
{"url": "http://www.dnevnik.bg/sviat/2017/07/14/3007093_izidjet_registrira_aviokompaniia_v_avstriia_za_da/", "text": "Британският авиопревозвач \"Изиджет\" (easyJet) съобщи в петък, че е подал молба за регистриране на авиокомпания в Австрия, чрез която да защити полетите си в Европейския съюз, след като Великобритания напусне съюза и единния пазар.Името на новия превозвач е \"Изиджет Юръп\" (easyJet Europe), централата му ще бъде във Виена и процесът на лицензирането е напреднал доста, се казва още в съобщението.За да извършва след Брекзит полети между държави от ЕС и вътре в тях, авиокомпанията се нуждае от лиценз за опериране (AOC) на една от оставащите в съюза 27 държави. Новата авиокомпания ще защити тези полети на \"Изиджет\", независимо от изхода на преговорите за това какъв статут ще имат полетите между Великобритания и ЕС след 20 март 2019г.\"Изиджет\" е с централа в Лутън край Лондон и има лиценз в Швейцария. Компанията твърди, че никой от британските служители няма да бъде съкращаван.Германската \"Луфтханза\" също има австрийски лиценз за нискоразходната си авиокомпания \"Юроуингс\" (Eurowings), с което си навлече критики от германските профсъюзи, че се опитва да избяга от по-високите разходи по трудови договори в Германия.От \"Изиджет\" казват, че са избрали Австрия заради строгото прилагане там на европейските стандарти за безапоснаст и факта, че благодарение на опита си с други големи авиокомпания страната ще може да се справя с многото полети, които извършват британците.\"Качествата на страната ни, а не данъчните преференции, победиха в конкуренция с 27 други страни от ЕС. Спечели по-добрият, а не по-евтиният\", коментира канцлерът Кристиан Керн. Той разкри, че първите разговори са били водени през октомври и страната се е борила за това бизнес събитие.\"Изиджет\" ще пререгистрира в Австрия 110 самолета за полети съгласно новия лиценз и има намерение този процес да приключи преди Брекзит.", "date": "2017.07.14", "title": "\"Изиджет\" регистрира авиокомпания в Австрия, за да работи в ЕС след Брекзит"}
{"url": "http://www.dnevnik.bg/biznes/2017/07/14/3007111_podkrepenata_ot_simeonov_ideia_da_otpadnat_nadbavkite/", "text": "Идеята на работодателските съюза да отпаднат надбавките за прослужено време, която вчера подкрепи вицепремиерът Валери Симеонов, се посреща разнопосочно от представителите на различните парламентарни групи в Народното събрание.Вчера Симеонов разговаря с представители на бизнеса по темата за минималната работна заплата, след което заяви, че подкрепя искането т. нар. класове да отпаднат. Като аргумент посочи, че такава практика няма другаде в ЕС, а и че тя е дискриминационна спрямо младите работници.В подкрепа на това се изказа днес и председателят на парламентарната комисия по бюджет и финанси Менда Стоянова. \"Смятам, че размерът на заплатата на всеки един работещ трябва да отговаря на неговата квалификация и производителност на труда\", изказа тя личната си позиция на икономист пред БТА като уточни, че темата не е обсъждана в парламентарната група на ГЕРБ. Според нея класът прослужено време е остарял подход и нарастването на трудовите доходи трябва да бъде обвързано с оценка на професионализма и ефективността на работника. Тя посочи, че, ако отпадне класът, хората няма да бъдат ощетени, а парите ще бъдат еднократно включени към основната заплата, както това вече беше направено за държавните служители. Така щяла да се постигне и равнопоставеност между двата сектора.Председателят на социалната комисия Хасан Адемов (ДПС) посочи, че участието на националистите в управлението на държавата е на път да породи нов скандал. Според него в Кодекса на труда е нужно да бъдат предвидени гаранции, ако мярката влезе в сила, че заплатите няма да намалеят. Всичко това, по думите му, трябва да се предприема след широк обществен дебат и обсъждане в Тристранния съвет и парламента.По думите му сравнението между частния и държавния сектор е неправилно, защото държавата поема личните осигурителни вноски на администрацията.Идеята на вицепремиера Симеонов не е обсъждана в групата на Обединените патриоти, каза зам.-председателят на групата Искрен Веселинов. Той напомни, че те са по принцип \"за\" всички мерки, които водят до повишаване на доходите. Ще разгледаме предложенията в тяхната цялост и тогава ще излезем със становище, обеща той.Категорично против отпадането на заплащането за прослужено време е и БСП. Георги Гьоков коментира пред БНР, че класовете дават възможност на хората с повече опит да получават по-голямо възнаграждение. Той попита риторично кое е за предпочитане - да бъдеш опериран от начинаещ хирург от или хирург с 25 г. опит.", "date": "2017.07.14", "title": "Подкрепената от Симеонов идея да отпаднат надбавките за стаж не се приема еднозначно в парламента"}
{"url": "http://www.dnevnik.bg/bulgaria/2017/07/14/3007066_sistemata_za_e-glasuvane_za_sudebniia_suvet_vse_pak/", "text": "Смесен състав на съдии от Върховния касационен и административен съд допусна експертиза с четири въпроса, която ще провери електронната система, използвана при изборите за нов състав на Висшия съдебен съвет (ВСС). Жалба срещу процедурата бе подадена от , който бе кандидат за съдийската колегия. С нея той поиска именно проверка на системата за дистанционен вот.С обжалването си Лалов настоя за изготвяне на експертиза с пет въпроса, а пред магистратите днес представи нови над 50 въпрос и искания. Председателят на съдебния състав Дария Проданова подчерта, че предметът на жалбата е само електронното гласуване и в нея не се оспорва вота с бюлетини, нито обществената поръчка за електронната система, нито тестовото гласуване във ВСС. Затова съставът остави без уважение всичките му искания с изключение на експертизата, за която одобри само четири въпроса, на които вещите лица ще трябва да отговорят.Едно от исканията на бившия председател на СРС бе за допускане на свидетели в процеса. Магистратите приеха искането под условие - ако след изготвяне на експертизата някоя страна я оспорва, то тя може да си доведе свидетели.Експертизата ще бъде изпълнена от Информационно обслужване\" АД и \"Борика – Банксервиз\" АД. Двете дружества бяха сред посочените в жалбата на Лалов, от които могат да бъдат излъчени компетентни вещи лица за извършване на проверка на системата. Експертите трябва да установят дали до нея е извършен нерегламентиран достъп, ако да - в какво се изразява и дали той се отразил на резултата от вота, както и дали е имало теч на информация от системата. ВСС пък ще трябва да осигури достъп до нея.Преди изборите за членове в новия състав на ВСС няколко организации, членове на съвета и магистрати изразиха съмнения в системата и, въпреки настояването им за проверка мнозинството в съвета отказа външен одит.С жалбата си Лалов иска и отмяна на избора.След последните изменения в Закона за съдебната власт, с които бе въведен прекия избор от магистрати за членове на съвет (досега това ставаше чрез делегати - бел.ред.), бе разписана и процедурата за обжалване на вота. За разглеждане на жалбата се сформира 5-членен смесен състав от върховни съдии - 3-ма от ВКС и 2-ма от ВАС. Как обсъждането на жалбата срещу изборите в съвета показа дупки в закона четете .Следващото заседание по делото ще бъде на 14 септември.Лалов бе един от кандидатите за съвета. При проведеното в два тура гласуване на 17 и 18 юни той получи съответно 285 и 193 гласа. Магистратите избраха петима върховни съдии - Цветинка Пашкунова, Красимир Шекерджиев, Атанаска Дишева, Олга Керелска и Севдалин Мавров, както и шефката на окръжния съд в Бургас Боряна Димитрова да станат следващите представители на съдиите в съвета.През първия ден от избора 1473 съдии се възползваха от електронната система за гласуване, а през втория - 1455.", "date": "2017.07.14", "title": "Системата за е-гласуване за съдебния съвет все пак ще бъде проверена"}
{"url": "http://www.dnevnik.bg/detski_dnevnik/2017/07/14/3002457_s_decata_v_pochivnite_15_i_16_juli/", "text": "- От 11.30 до 12.30 часа в магазин Декатлон Витоша XNRG Crew ще преподава безплатно уроци по хип хоп и брейк танци. Необходима е само предварителна регистрация .От 10 до 13 часа на поляната до детската площадка на крал Артур в Южен парк 2, зад Парк център София, гражданската инициатива за безопасни детски площадки ще отбележи първия си рожден ден. Всички са добре дошли, очакват ги много изненади.- Тайната на четирите елемента е серия от тематично свързани занятия, които дават възможност на всяко дете да преживее уникалния свят на лабораторията и да участва в различни експериментални задачи и игри, подобряващи концентрацията, сетивността и фината моторика.Малките изследователи, освен че ще се запознаят с интересни факти за елементите вода, огън, въздух и земя, ще експериментират във всяка работилница с истинска лабораторна техника. са с начало 13 часа в Младежкия центъра по следните теми: 8 юли: ВОДА; 15 юли: ОГЪН; 22 юли: ВЪЗДУХ; 29 юли: ЗЕМЯ.Занятията са подходящи за деца от 6 до 14-годишна възраст. Работи се в малки групи до 10 човека, като всеки млад учен има работно място. Таксата за едно занятие е 10 лв. Телефон за записване: 089 5668928.- От 11.30 до 12.30 часа в магазин Декатлон Подуене XNRG Crew ще преподава безплатно уроци по хип хоп и брейк танци. Необходима е само предварителна регистрация . - От 15 часа в \"Маймунарника\" в Борисовата градина ще бъде дадено началото на проекта с безплатни демонстрационни уроци по стрийт и съвременен танц.Маратон за кучета и техните стопани ще се проведе от 10 ч. на Пантеона в Морската градина. Участниците ще преминат по трасето от 1 км през алеите на парка. Финалът е на площадката за кучета в Морската градина, където от 10.30 до 13 ч. кучетата ще могат да научат първите си уроци в \"ProPlan® Училище за кучета\".", "date": "2017.07.14", "title": "С децата в почивните (15 и 16 юли)"}
{"url": "http://www.dnevnik.bg/bulgaria/2017/07/14/3007071_bezraboticata_padna_pod_7_prez_juni/", "text": "Безработицата намалява с 0.3 процентни пункта през юни спрямо май до 6.8%, съобщи Агенцията по заетостта. Спадът спрямо юни 2016 г. е с 1.6 процентни пункта.", "date": "2017.07.14", "title": "Безработицата падна под 7% през юни"}
{"url": "http://www.dnevnik.bg/sport/2017/07/14/3007117_ludogorec_shte_igrae_s_izraelci_ili_ungarci_ako/", "text": "\"Лудогорец\" ще се изправи срещу шампиона на Израел \"Апоел\" (Беер Шева) или унгарския първенец \"Хонвед\", ако елиминира \"Жалгирис\" във втория квалификационен кръг на Шампионската лига. и ще трябва да заличават пасив от 1:2 в реванша на 19 юли. При същия резултат с успех за домакините завърши мача между \"Апоел\" и \"Хонвед\" в Израел.Победителят от сблъсъка между \"Лудогорец\" и \"Жалгирис\" ще гостува в първия двубой от третия квалификационен кръг, който ще се изиграе на 25 или 26 юли. Реваншът ще е седмица по-късно.Другите потенциални съперници на български шампион при успех срещу литовците бяха \"Партизан\" (Сърбия) или \"Будучност\" (Черна гора), \"Шериф\" (Молдова) или \"Кукеши\" (Албания), \"Риека\" (Хърватия) или ТНС (Уелс) и \"Апоел\" (Кипър) - \"Дюделанж\". \"Славия\" (Прага) - БАТЕ (Борисов)/\"Алашкерт\"\"Спартакс\"/\"Астана\" - \"Марехамн\"/\"Легия\" (Варшава)\"Зрински\"/\"Марибо\" - \"Хафнарфьордур\"/\"Викунгур\"\"Жилина\"/\"Копенхаген\" - \"Малмьо\"/\"Вардар\"\"Линфилд\"/\"Селтик\" - \"Дъндолк\" - \"Розенборг\"\"Апоел\" (Беер Шева)/\"Хонвед\" - \"Жалгирис\"/\"Лудогорец\"\"Виторул\" - \"Апоел\" (Никозия)/\"Дюделанж\"\"Хибърниънс\"/\"Залцбург\" - \"Риека\"/ТНС\"Карабах\"/\"Самтредия\" - \"Шериф\"/\"Кукеши\"\"Партизан\"/\"Будучност\" - \"Олимпиакос\"ФКСБ - \"Виктория\" (Пилзен)\"Ница\" - \"Аякс\"\"Динамо\" (Киев) - \"Йънг бойс\"АЕК (Атина) - ЦСКА (Москва)\"Брюж\" - \"Истанбул башакшехир\"", "date": "2017.07.14", "title": "\"Лудогорец\" ще играе с израелци или унгарци, ако отстрани \"Жалгирис\""}
{"url": "http://www.dnevnik.bg/razvlechenie/2017/07/14/3007109_bionse_pokaza_bliznacite_si_v_instagram/", "text": "Изобразена в стилистиката на католическа мадона, Бионсе показа за пръв път новородените си близнаци в профила си в \"Инстаграм\". \"Сър Картър и Руми на 1 месец\", написа попзвездата под снимката.С кадъра явно звездата продължава , с която през февруари певицата сюрпризира и подлуди социалните мрежи с новината, че чака дете.Сегашната снимка събра 8 млн. позитивни реакции от последователите й за 24 часа. Това е и първото официално потвърждение за раждането от страна на певицата, ако не се брои факта, че  Същото направиха преди години и за по-малката си дъщеря Блу Айви.", "date": "2017.07.14", "title": "Бионсе показа близнаците си в \"Инстаграм\""}
{"url": "http://www.dnevnik.bg/biznes/2017/07/14/3007137_katarskite_aviolinii_obiaviha_dni_na_40-procentnite/", "text": "До 19 юли Катарските авиолинии (Qatar Airways) ще продават билети с 40% намаление за всички пътувания в рамките на 2017 г.Това съобщиха от превозвача, който пуска промоцията по повод на това, че наскоро беше обявен за  Намаленията важат и за бизнес класата, отличена като най-добрата в света в своята категория от престижните в авиобизнеса награда Skytrax.В съобщението се казва, че компанията със своите 200 самолета обслужва 150 дестинации в света. Между тях е и отсечката София - Доха.Авиопревозвачът е сочен от международни анализатори като  между Катар и страните от Залива миналия месец, след като достъпът му до до някои от най-големите транспортни центрове в Близкия изток бе забранен.", "date": "2017.07.14", "title": "Катарските авиолинии обявиха дни на 40-процентните намаления"}
{"url": "http://www.dnevnik.bg/bulgaria/2017/07/14/3007047_shef_na_direkciia_po_bezopasnost_na_hranite/", "text": "Антикорупционното звено на прокуратурата привлече като обвиняем Антон Генов – ръководител на дирекцията по безопасност на храните в София, в престъпление по служба и принуда, съобщи пресцентърът на държавното обвинение.В хода на разследването са събрани доказателства, че на 3 октомври 2016 г. бившият международен футболен съдия е разпоредил да бъде извършена проверка на складово помещение на дружество с инициали \"И.\" ЕООД, намиращо се в град Нови Искър, където се съхранявала отработена мазнина, изкупувана от заведения за обществено хранене. Този продукт служил за основна суровина за производство на биогориво. Директорът разпоредил още изземване на мазнината.Такава проверка и действия по изземване обаче не са от компетентността на дирекцията. Причината - не се касае за храни, а за отпадък. Проверката е трябвало да бъде разпоредена и извършена от Регионалната инспекция по околната среда и водите. Така с действията си Генов е превишил властта си, аргументират се от прокуратурата.Според разследващите целта му е била да се набавят облаги за дружеството \"У\" ЕООД, в което по същото време е работел синът му. Фирмата се занимава със същата дейност както \"И.\"ЕООД – изкупуване на отработена мазнина и реализирането ѝ като суровина за производство на биогориво.Изпратените от Генов служители извършили проверка и иззели 8180 литра отработена мазнина и 39 броя неупотребявани бидони, собственост на \"И.\" ЕООД, като ангажирали автомобили на дружеството, където работел сина му, за извозване на вещите в неизвестна посока.Освен това разследващите са събрали данни и за друго престъпление по служба. На 4 ноември 2016 г. Генов разпоредил проверка на складово помещение на конкурент на \"У\" ЕООД - дружеството с инициали \"Б.Е.О\" ЕООД, намиращо се в София. В него се съхранявала отново отработена мазнина и тя трябвало да бъде иззета. В този случай е извършена проверка, но до изземване не се стигнало, тъй като след сигнал на дружеството до агенцията за безопасност на храните, действията на служителите на Генов били прекратени.На директора е повдигнато обвинение и за това, че през октомври 2016 г. е опитал да принуди управител на търговско дружеството с чуждестранен собственик да не търгува в София. Чуждестранната фирма има основен предмет на дейност отново изкупуване и реализиране на отработена мазнина и представлява конкурент на дружеството, където работи сина на Генов.Генов, който е председател на асоциацията на футболните съдии в България, не е в ареста срещу гаранция от 5 хил. лв., като му е наложена и забрана да напуска страната. Разследването по случая продължава.", "date": "2017.07.14", "title": "Шеф на дирекция по безопасност на храните разчиствал конкуренцията в полза на сина си"}
{"url": "http://www.dnevnik.bg/politika/2017/07/14/3007132_borisov_e_optimist_za_evropeiska_armiia_i/", "text": "Премиерът Бойко Борисов смята, че ще се стигне до обща европейска армия и успешно присъединяване на Западните Балкани към ЕС. Това се разбра от изказването му на поисканите от БСП разисквания за Бялата книга за бъдещето на ЕС, предложена от председателят на Европейската комисия Жан-Клод Юнкер., каза Борисов. \"Най-сетне \"Берлинският процес\", според мен след 4 заседания, стартира в Триест, защото когато канцлерите на Германия и Австрия, президентът на Франция и премиерът на Италия са на едно място, с Борис Джонсън, лидерите на шестте държави, плюс България, като специален гост, отчитайки това, което сме направили на Балканите, има реален шанс \"Берлинският процес\" да стане реалност на Балканите\", заяви Борисов.. За да ги нямаме, има други лостове, които действат, но все повече държави започват да си дават сметка\", коментира Борисов. каза още премиерът. Той даде пример, че в последние седмици Турция, Франция и Германия са решили да правят самолетоносачи, а Турция е решила да прави такъв. Борисов смята, че трябват изменения във военната доктрина и военните трябва \"да кажат от кой се пазим и с кого ще воюваме\". НАТО е хубаво нещо, ние сме натовски страни, но ние си имаме едно наум\", каза Борисов. Според него периодът за осмисляне в ЕС обикновенно бил 2 години, а \"после ще стане като с мигрантите\". Борисов даде за пример изграждането на \"предпазното съоръжение\" срещу мигрантите, което вече дава резултати и мигрантския натиск е намалял. ще го представи септември, каза Борисов за искането на БСП към правителство. \"Истината в тази бяла книга е, че не трябва да допуснем Европа на две скорости и кохезията да отпадне. Ако ми дадете да пиша анализа, тези две точки ще бъдат изводите\", каза премиерът Бойко Борисов за искането на БСП правителството да направи анализ. \"Хората ще поработят малко, няма нищо лошо в това., че действително трябва много свободно съчинение по вариантите кой с кой да се комбинира и кой с кой да не се\", смята Борисов. \"Ако искаме да сме на първа скорост, трябва да се атакува чакалнята на еврозоната, да има бой по корупцията, реформи, кохезионна политика и свързаността на региона да се развият и тогава ще сме на първа скорост\", смята премиерът. \"Ако не искаме да се движим на първа скорост, другите не са ни длъжни. Бихме ли спрели заради Македония, Черна гора и Босна, и да кажем, че докато не стигнат до нас, България ще стои на това ниво и ще чака. Няма да го направим. Казваме им правете бързо реформи, да ни достигнете, ще ви помагаме, но не ни забавяйте нас\", каза още Бойко Борисов. и в спокоен тон да се намери добър вариант. От Цветанов знам, че двамата се погаждат повече, отколкото аз с нея\", каза Борисов.В крайна сметка депутатите не приеха предложението на БСП правителството да изготви анализа.", "date": "2017.07.14", "title": "Борисов е оптимист за европейска армия и присъединяването на Западните Балкани към ЕС"}
{"url": "http://www.dnevnik.bg/sport/2017/07/14/3007067_vsichki_zadurjani_fenove_na_levski_v_zadar_sa/", "text": "Всички фенове на \"Левски\", които бяха задържани в Хърватия преди двубоя от Лига Европа с \"Хайдук\" (Сплит), вече са освободени, съобщи министерството на външните работи. Според информация от българското посолство в Загреб футболните запалянковци вече са отпътували към България.Те прекараха последните две денонощния в полицейско управление в град Задар. Общо 22 души бяха арестувани в нощта на 12 срещу 13 юли, тъй като по данни на полицията в града са участвали в поредица сблъсъци с местни хулигани.Инцидентите са започнали още през деня на 12 юли, когато четирима фенове на \"Левски\" са участвали в спречкване с привърженици на \"Хайдук\" в Сплит. След като българите се прибрали да нощуват в Задар, автомобилът им е бил опожарен.\"Всичко беше съвсем спокойно и нормално докъм 23.00 ч., когато един от автомобилите на българи, пътуващи за мача, бе запален от хървати. Колата изгоря заедно с документите, парите и вещите на група никому виновни левскари. Непосредствено след това към друга група сини фенове бяха направени няколко опита за нападение. Категорично заявяваме, че бити и пострадали българи при тези опити няма. Хърватите получиха заслужен отпор и българската чест в този случай не бе накърнена\", заявиха участвалите в инцидентите фенове на \"Левски\" пред сайта на Националния клуб на привържениците (НКП).Четиримата фенове, чийто лек автомобил е бил подпален, първо са били транспортирани с полицейска кола до автогарата, откъдето са заминали за Загреб за издаване на временен паспорт на един от тях, чиито лични документи са изгорели. На всички 22-ма задържани привърженици на сините са повдигнати обвинения за нарушаване на обществения ред.Други 27 фенове от България бяха задържани непосредствено преди двубоя на стадион \"Хърватски витеозив\". 26 от тях са били освободени, а един е останал в ареста в Сплит, съобщиха от външно министерство.", "date": "2017.07.14", "title": "Всички задържани фенове на \"Левски\" в Задар са освободени"}
{"url": "http://www.dnevnik.bg/skorost/2017/07/14/3007164_tunel_pod_vruh_shipka_shte_ima_obeshta_ministur_nankov/", "text": "\"Тунел под връх Шипка ще има. Не защото е приоритет в предизборната и впоследствие управленската програма на ГЕРБ, а защото е жизнено важен\", каза днес в рамките на парламентарния контрол министърът на регионалното развитие и благоустройството Николай Нанков, съобщи агенция \"Фокус\". Той припомни, че съоръжението ще осъществява най-бързата връзка между Северна и Южна България в централната ѝ част.\"Изграждането на тунела ще улесни транспортните потоци в направление \"север-юг\" и ще съдейства за преодоляване на дисбаланса в икономическото развитие на Северна и Южна България\", посочи още Нанков. От отговора му стана ясно, че за тунела е възложено разработване на разширен идеен проект.Предстоят също обстойни геоложки проучвания и подробно геодезично заснемане в зоните на порталите на тунела", "date": "2017.07.14", "title": "Тунел под връх Шипка ще има, обеща министър Нанков"}
{"url": "http://www.dnevnik.bg/citat_na_deniia/2017/07/14/3007141_citat_na_denia_az_sum_izvesten_sus_svoiata_skromnost_i/", "text": "Това каза премиерът Бойко Борисов в отговор на Атанас Костадинов от БСП, който му обясни, че средата в пленарна зала  на Юнкер е \"възпалената\" заради вчерашното изказване на Снежана Дукова (ГЕРБ), която обяви, че Борисов е най-добрият политик в България\".", "date": "2017.07.14", "title": "Цитат на деня: Аз съм известен със своята скромност и ми стана неудобно"}
{"url": "http://www.dnevnik.bg/kultura/2017/07/14/3007152_snejina_petrova_vze_priza_aktyor_na_evropa_ot/", "text": "Снежина Петрова взе наградата \"Актьор на Европа\" на едноименния международен театрален фестивал, който се проведе между 7 и 12 юли в македонския град Ресен, Журито в състав Мето Йовановски, доц. Лиляна Плевнеш, доц. Гоце Ристовски и Мартин Кочовски, за моноспектакъла й \"Не-аз\" по Самюел Бекет. Наградени са още изпълнения и спектакли от Македония, Сърбия, Румъния, Косово, Франция. Големия приз за цялостен спектакъл отиде при Театъра на Прищина и спектакъла \"Анонимос Венис\" по текст на Джузепе Берто, режисурата Дрита Бегьоли.Фестивалът се провежда за 15 път в Ресен, на бреговете на езерото Преспа. Основан е от известния македонски поет, драматург и дипломат Йордан Плевнеш и френския писател Жак Лакариер.Българските театри са чести гости и лауреати на събитието, като в последните три години бяха наградени представленията \"Всичко на масата\" на Казанлъшкия театър и \"Нирвана\" на \"Сфумато\", а наградата \"Актьор на Европа\" е била връчвана и на актьорите Анастас Попдимитров и Касиел Ноа Ашер.", "date": "2017.07.14", "title": "Снежина Петрова взе приза \"Актьор на Европа\" от фестивала в Ресен"}
{"url": "http://www.dnevnik.bg/sport/2017/07/14/3007162_bryondbi_i_maritimo_mogat_da_zastanat_na_putia_na/", "text": "\"Левски\" ще се изправи срещу датския \"Брьондби\" или финландския \"Вааса\", ако отстрани \"Хайдук\" (Сплит) във втория квалификационен кръг на Лига Европа, а \"Ботев\" (Пловдив) ще играе с португалския \"Маритимо\" при успех срещу \"Бейтар\" (Йерусалим).Сините ще има тежката задача да наваксат пасив от 0:1 след . \"Брьондби\" едва ли ще има проблем да прескочи втория квалификационен кръг, след като спечели у дома срещу \"Вааса\" с 2:0.\"Ботев\" стигна до отличен турнирен , но с оглед играта на двата отбора в първата среща тимът на Николай Киров отново ще бъдат в ролята на аутсайдер.Победителят от сблъсъка между пловдивчани и \"Бейтар\" ще е домакин в първия мач срещу \"Маритимо\", който ще е на 27 юли. Реваншът е седмица по-късно. \"Левски\" ще гостува на \"Брьондби\" или \"Вааса\" в първата среща, ако отстрани \"Хайдук\".Другите потенциални съперници на сините при достигане до третия квалификационен кръг на Лига Европа бяха румънския \"Крайова\", \"Паниониос\" (Гърция) или \"Горица\" (Словения), \"Номе Калю\" (Естония) или \"Видеотон\" (Унгария), \"Валета\" (Малта) или \"Утрехт\" (Холандия) и \"Интер\" (Азербайджан) или \"Фола\" (Люксембург).Другите потенциални съперници на \"Ботев\" в третия квалификационен кръг бяха английския \"Евертън\", белгийския \"Гент\", \"Спарта\" (Прага), \"Аполон\" (Лимасол) или \"Заря\" (Белци) и \"Астра\" (Гюргево) или \"Зира\" (Баку).", "date": "2017.07.14", "title": "\"Брьондби\" и \"Маритимо\" могат да застанат на пътя на \"Левски\" и \"Ботев\" в Лига Европа"}
{"url": "http://www.dnevnik.bg/bulgaria/2017/07/14/3007214_dvama_deputati_na_mareshki_sa_obvineni_za_iznudvane/", "text": "Прокурори от специализираното звено \"Антикорупция\" към Софийска градска прокуратура са привлекли като обвиняеми двама депутати от партия \"Воля\", съобщиха от институцията. Те са обвинени в заплахи към собственици на аптеки, с цел прехвърляне на дялове от тях на Веселин Марешки или спиране на дейността им.В някои случаи целта на натиска бил принуда за покупка при неизгодни условия на лекарства от склад за лекарства на бизнесмена. Вчера.Пламен Христов и Кръстина Таскова са с мярка за неотклонение \"Подписка\". До тук се стигна, след като на 23 юни за снемане имунитета на двамата депутати. .", "date": "2017.07.14", "title": "Двама депутати на Марешки са обвинени за изнудване"}
{"url": "http://www.dnevnik.bg/sport/2017/07/14/3007145_real_privleche_nai-dobriia_igrach_na_evro_2017_za/", "text": "Испанските грандове \"Реал\" и \"Барселона\" привлякоха вторите попълнения в лятната си селекция. Мадридчани взеха полузащитника Дани Себайос от \"Бетис\", а каталунците подписаха с десния краен бранител Нелсон Семедо от \"Бенфика\".Договорът на Себайос е за шест години, като \"Реал\" ще плати 10 млн. евро сега и още 6.5 млн. в следващите шест месеца на \"Бетис\", пише \"Марка\". 20-годишният младежки национал на Испания ще бъде представен на \"Сантяго Бернабеу\" на 20 юли.\"Той е много талантлив и има впечатляваща увереност. В състояние е да се измъкне от невъзможни за един футболист ситуации. Той има способност да дава асистенции и притежава страхотно виждане за играта\", каза бившият треньор на \"Бетис\" Виктор Санчес дел Амо.Себайос беше избран за най-добър играч на приключилото в края на юни европейско първенство за младежи до 21 г. Испания беше на крачка от титлата, но .Като малък полузащитникът е имал физически проблеми, които преодолява с помощта на персонален треньор. Той започва да тренира в школата на \"Севиля\", а по-късно се мести в академията на \"Бетис\". Себайос дебютира за клуба през 2014 г., когато още не е навършил 18 години.Във вторник \"Реал\" представи . Французинът играе като ляв краен защитник, а белите платиха 26 млн. евро на \"Атлетико\" (Мадрид) за него.Големият съперник на \"Реал\" - \"Барселона\", също подсили състава си с привличането на Семедо. Каталунците се надяват 23-годишният португалец да реши проблемите им в дясната зона на защитата. През миналия сезон там игра поливалентния Сержи Роберто.Трансферът на Семедо е на стойност 30 млн. евро.\"Барселона\" ще плати на \"Бенфика\" още шест милиона под формата на бонуси при добро представяне, пише \"Марка\". Бранителят беше част от състава на Португалия за Купата на Конфедерациите, където взе участие в два мача.Това е второто ново попълнение за \"Барселона\", след като каталунците си върнаха Жерар Деуофеу от \"Евертън\" срещу 12 млн. евро.", "date": "2017.07.14", "title": "\"Реал\" привлече най-добрия играч на Евро 2017 за младежи, \"Барселона\" взе Семедо от \"Бенфика\""}
{"url": "http://www.dnevnik.bg/sviat/2017/07/14/3007134_turskiiat_poslanik_prizova_bulgarite_da_sa/", "text": "Заради случилото се в Турция всички трябва да бъдат \"изключително бдителни\", защото организацията на проповедника Фетхуллах Гюлен действа и в Българя, каза посланикът на Анкара в София Сюлейман Гьокче. Дипломатът даде пресконференция по повод годишнината от неуспешния опит за преврат в страната му, която се отбелязва с различни събития тази събота.Властите в Анкара обвиняват организацията на живеещия в Съединените щати Гюлен, че стои зад събитията от 15 юли, и наричат нея и последователите му \"Фетхуллахистка терористична организация\" (ФЕТО). Попитан след изявлението си дали думите му означават, че \"в България има терористична организация\" и дали може да даде подробности, той само спомена, че \"тези хора имат тайна идеология, базирана на определен светоглед с религиозен оттенък,\" която обаче не задължава последователите си да са от едно и също вероизповедание, \"затова и се опитват като организация на междуверския диалог.\"\"Знаем, че в някои страни, не непременно България, са много силни... Лица, свързани с тези организации, може да са в политиката, дори премиери.\"\"Случилото се в Турция преди година е едно напомняне за това какво би могла да направи тази организация и че може да се случи и в България и ви съветвам да бъдете изключително бдителни за тези действия... ФЕТО има организация в 150 държави, включително в България. Знаем как работят, привличат поддръжници, искат безусловна лоялност към лидера.\"Организацията по думите му не е \"благовидна гражданска фондация за образование... (а) глобална, с глобални амбиции за власт и господство. Тя има училища, неправителствени организации, лобисти, медии и фирми и работи .\"\"Търсим баланса между свободата и нуждата от сигурност, но разбирате, че при такъв мащаб тази задача изисква специални усилия,\" обясни Гьокче, говорейки за критиките срещу Турция за случаи на неспазване на човешките права и демократичните норми. \"Създадохме анкетна комисия, която приема жалби за задържани и ще го прави до средата на септември. Законът ще изисква всяка жалба за се разглежда до 2 седмици. Междувременно 300 институции, затворени (заради опита за преврат), вече са отворени.\"Към Турция се отправят много критики по въпроса, но страната е в извънредна ситуация, напомни той. \"Искам да разберете колко ужасяващи са мащабите на това деяние. Нашата държава беше атакувана - и това се случва на фона на нашата борба с ПКК и ДАЕШ,\" каза посланикът, използвайки съкращението на забранената в Турция Кюрдска работническа партия и арабскоезично название, с което се има предвид \"Ислямска държава.\"\"Венецианската комисия към Съвета на Европа потвърди, че Турция има право да вземе мерки след опита за преврат... Това не беше преврат срещу (президента) Ердоган и правителството - те не бяха единствената мишена,\" поясни Гьокче. \"Това беше преврат срещу демокрацията. ФЕТО брази най-много 3 неща: върховенството на закона, демокрацията и моралността. Ние сме решени да укрепим демокатичните си устои, защото това е единственият начин да се борим с тероризма във всичките му проявления. Ще се борим с враговете на демокрацията с още повече демокрация.\"\"По определение това положение е извънредно, и семантично е очевидно, (че) извънредността не е безкрайна. Не мога да спекулирам, тъй като това решение се взима от турските власти, а положението наскоро беше удължено, но ще бъде вдигнато в не много далечно бъдеще. Определено не и години, но обстоятелствата трябва да го позволяват.\"Гьокче нарече извънредното положение \"рефлекс на държавата за самосъхранение\" и цитира турския министър-председател Бинали Йълдъръм, който в реч преди година каза, че \"държавата е обявила извънредното положение не срещу народа, а срещу себе си.\"Попитан от \"Дневник\" дали смята, че има поляризация в турското общество като резултат от отговора, който властите дават на опита за преврат, Гьокче отговори отрицателно. Той настоя, че в страната има опит да се създаде такова впечатление и част от този процес са социалните мрежи.По думите му всички в Турция са единни в осъждането на опита за преврат и  опозицията също е обявила, че осъжда Гюлен и организаторите от миналата година. \"По отношение на преврата няма различни мнения,\" каза той.Разследвани заради опита за преврат бяха общо 169 000 души, а от тях задържаните бяха 50 000, те бяха и изправени пред съда, с подвигнати обвинения (като до момента са започнати общо 1000 съдебни дела), каза Гьокче.Останалите бяха освободени, а над 30 000 държавни служители са върнати на работа.От петдесетте хиляди броят на въвлечените военни е около 7600, а полицаите са малко над 50 000.Някои банки и вестници, свързани с организацията, са поставени под разследването на държавата.\"С поглед назад знаем повече за (опита за преврат). Беше пуч, организиран от хунта... но не се свеждаше до деянията на терористи в униформи\", но кадри, с които властите са се сдобили, показват лица в цивилно облекло, даващи заповеди на униформени, изтъкна дипломатът.\"Събрахме кадри и записи в последната година, които доказват - целта беше да се отхвърли институционалният ред на страната,\" каза той и изреди всички засегнати от опита за преврат структури - не само парламента и правителството, но и полицейските управления, сателитните центрове за комуникация и дори фондовата борса. В резултат загинаха 250 души, от които най-младият на 15 години, а най-старият - на 64. Над 200 от жертвите бяха цивилни, излезли, за да спрат преврата, а ощо 363 деца станаха сираци, 2200 души бяха тежко ранени или осакатени.Гьокче беше донесъл и камъче от сградата на парламента, която тежко пострада вследствие на преврата.", "date": "2017.07.14", "title": "Турският посланик призова българите да са \"изключително бдителни\" заради Гюлен"}
{"url": "http://www.dnevnik.bg/bulgaria/2017/07/14/3007323_kak_dvuetajna_kushta_v_morskata_gradina_na_varna_se/", "text": "Сграда във варненската Морска градина, която беше завършена в началото на тази година, е била нанесена в кадастралните карти още преди строителството ѝ изобщо да е започнало. Това се разбира при сравняването на архивни сателитни снимки на имота и датата на заповедта, с която кадастралната му карта е била изменена. Нанасянето на несъществуващата сграда е станало от началника на варненската служба по кадастър Красимира Кателиева, когато директор на висшестоящата агенция е бил Александър Лазаров, показа проверка на \"Дневник\".Двуетажната постройка е собственост на дружеството \"Зърнени храни – гр. Силистра\" и се намира на мястото на някогашен общински имот.\" на стара общинска вила.От сателитната снимка на имота в Google maps, направена на 1 януари 2015 г., ясно се вижда ограден и разчистен.По-късно на терена е започнало строителство. В същото време информацията на сайта на Агенцията по геодезия, картография и кадастър показва, че промяната в картите на района е нанесена още на 23 юни 2011 г. и там несъществуващата сграда е отразен във вида, в който е построена четири години по-късно.Според справка, изготвена от бившия директор на агенцията Мима Чалева, с която \"Дневник\" разполага, промяната е станала на базата на заявление, изготвено от Община Варна. В него е посочено, че старата общинска вила, съществувала в имота, е отразена погрешно в кадастъра с размер 145 кв. м. и е била описана като.Промяната е поискана заради \"предстояща реконструкция и издаване на нов акт за общинска собственост\".Справката, подписана от Чалева, показва също, че към заявлението на местната администрация е бил приложен и акт за общинска собственост на сградата, подлежаща на ремонт, от 2009г. Той е поправен с друг - от 2011 г.Във втория документ обаче, някогашната общинска вила е отразена вече сТака според издадените актове се оказва, че за три години \"съмосрутващата се и опасна\" къща е \"пораснала\" три пъти. След придобиването ѝ от \"Зърнени храни – гр. Силистра\" тя бе разрушена, а на мястото и се появи съвършено нова, но и с новите размери. Теренът бе придобит от силистренското дружество през 2012 г. по силата на.Той е подписан с бившия кмет на Варна Кирил Йорданов. За да стане собственик на имота, \"Зърнени храни – гр. Силистра\" поема ангажимента да инвестира близо 1.4 млн. лв. в спортен комплекс и басейн към една от общинските детски градини.Скоро след придобиването комисия, назначена със заповед на Йорданов, разпорежда сградата да бъде укрепена, тъй като е застрашена от самосрутване и е \"опасна за здравето и живота на преминаващите хора\". Това е трябвало да стане чрез \"поправяне, възстановяване и заздравяване чрез преизграждане на компрометирани елементи\". Но при извършването на ремонта,при която старата сграда се саморазрушила. По тази причина през 2013 г. тогавашният главен архитект нa Варна Петър Йорданов издал ново разрешение за строеж, с което одобрил \"нови инвестиционни проекти\". С него \"авариралата\" стара вила е била заменена със съвършено нова - двуетажна сграда, почти два пъти по-голяма от първата, с променена фасада, един допълнителен етаж и напълно нова конструкция.Според съставените протоколи \"аварийната ситуация\" е настъпила точно в 7.30 ч. на 2 март 2012 г. Тогава \"силните пориви на вятъра\" съборили тухлените зидове на съществуваща стара вила. Но проверка на \"Дневник\" в архива на \"Националния институт по метеорология и хидрология\" при БАН показа, че . Приблизително същото е било времето и на 1 март – ден преди \"аварията\" - \"до умерен северен вятър\" с вълнение на морето 2-3 бала.Според справка, изготвена от директора на агенцията по кадастър Мима Чалева, цялата документация по случая е била изпратена на Окръжната прокуратура - Варна за нуждите на проверка по преписка, заведена през миналата година. Резултати от разследване все още няма.", "date": "2017.07.14", "title": "Как двуетажна къща в Морската градина на Варна се появи в кадастъра четири години преди да е построена (видео)"}
{"url": "http://www.dnevnik.bg/biznes/2017/07/14/3007251_pritiskane_premazvane_smachkvane_-_nelepite_smurtni/", "text": "Въпреки че броят на трудовите злополуки намалява, голяма част от тежките инциденти са нелепи и е можело да бъдат предотвратени. Това са изводите на Главната инспекция по труда за резултатите през първото шестмесечие на годината.Между януари и юни са станали 1089 бр. злополуки или средно по 6 на ден. И макар че броят им намалява с 1.6%, смъртните случаи са повече - 31 през първото шестмесечие на 2017 г. при 27 през същия период на миналата.Инспекторите установяват, че често мерки за безопасност се предвиждат, но не се изпълняват, защитни елементи от машини се демонтират \"за по-бързо\", а понякога на опасни работни площадки попадат хора от други фирми, които не са инструктирани да внимават.Най-често до смърт на работното място води \"притискане, премазване, смачкване\".", "date": "2017.07.14", "title": "Притискане, премазване, смачкване - нелепите смъртни злополуки на работа зачестяват"}
{"url": "http://www.dnevnik.bg/politika/2017/07/14/3007408_dsb_otlaga_napuskaneto_na_centralata_si_s_finansovo/", "text": "Днес днес бе крайният срок, който партиите \"Съюз на демократическите сили\" (СДС), \"Демократи за силна България\" (ДСБ), \"Движение 21\" и \"Алтернатива за българско възраждане\"(АБВ) имаха, за . Нито една от тях обаче не го е направила. Това се казва в отговор на областната управа на София-град до \"Дневник\". От него се разбира, че от ДСБ са изпратили възражение с финансови претенции за ремонти, които са извършвали по сградата, което предстои да бъде разгледано.Политическите сили трябва да напуснат сградите, защото според Закона за политическите партии нямат право на държавни помещения. От тази възможност могат да се ползват само партии, които са получили над 1% на парламентарни избори, и над 4%, ако са били в коалиция.От администрацията на областната управа казаха, че следващата седмица на АБВ, \"Движение 21\" и СДС ще бъдат изпратени заповеди за принудително изземване на държавните имоти. Единствено ДСБ няма да получи такава, именно защото е изпратила възражение, по което ще трябва да бъде направена проверка.АБВ се помещава в сградата на улица \"Врабча\", централата на \"Движение 21\" е в имот на булевард \"Витоша\", а СДС използва сградата на ул. \"Г. С. Раковски\" 134 от създаването си. Централният офис на ДСБ също е на бул. \"Витоша\", но входът е откъм ул. \"Кърниградска\".Секретарят на ДСБ Емил Мачиков каза, че няма \"никакво желание да коментира\", защото \"новината се е изтъркала\", а темата \"не е интересна\". По думите му \"всичко, което е във възможностите на административното и правното се прави\". ", "date": "2017.07.14", "title": "ДСБ отлага напускането на централата си с финансово възражение към областната управа на София"}
{"url": "http://www.dnevnik.bg/biznes/2017/07/14/3007237_obshtini_s_nad_30_bezrabotica_shte_poluchat_2_mln_lv/", "text": "Четиринайсет български общини, в които безработицата е между 30 и 64% ще получат общо 2 млн. лв. за програми за обучение и заетост на трайно безработни в неравностойно положение. Това съобщи пресцентърът на Министерството на труда и социалната политика след като ведомството осигури парите от икономии в собствения си бюджет. Това става на фона на общо понижение на безработицата в страната, коятоПрограмата започва пилотно в Севмерозападна България в общините Ружинци, Якимово, Хайредин, Димово, Борован, Вълчедръм, Чупрене, Бойчиновци, Медковец, Макреш, Криводол, Грамада, Чипровци и Брегово.С парите ще се финансира заетостта на пълно работно време на около 830 безработни.", "date": "2017.07.14", "title": "Общини с над 30% безработица ще получат 2 млн. лв. за програми за заетост"}
{"url": "http://www.dnevnik.bg/sport/2017/07/14/3007412_manchestur_siti_napravi_kail_uokur_nai-skupiia/", "text": "\"Манчестър сити\" обяви привличането на десния краен бранител Кайл Уокър от \"Тотнъм\". \"Гражданите\" ще платят 53 млн. паунда за 27-годишния англичанин, което го прави най-скъпия защитник в историята на футбола.\"Радвам се, че подписвам със \"Сити\" и нямам търпение да започна. Пеп Гуардиола е един от най-уважаваните мениджъри в света и чувствам, че той може да ми помогне да вдигна нивото си на игра\", каза Уокър при представянето си, чийто договор е за пет години.Досегашният рекорд за най-скъп защитник се държеше от Давид Луиз, който през 2014 г. премина от \"Челси\" в ПСЖ срещу 50 млн. паунда. Две години по-късно бразилецът се върна на \"Стамфорд бридж\" срещу 34 млн. паунда.Уокър е третият нов футболист на \"Манчестър сити\" след полузащитника Бернардо Силва и вратаря Едерсон Мораеш, за когото бяха платени съответно 42.5 и 34 млн. паунда. Гуардиола усилено се опитваше да привлече опитния Дани Алвеш, но Уокър пристигна в \"Тотнъм\" от \"Шефилд юнайтед\" през 2009 г. заедно с Кайл Ноутън. \"Шпорите\" платиха за двамата бранители общо 9 млн. паунда.След като в три поредни сезона беше преотстъпван - в \"Шефилд уенсди\", \"Куинс парк рейнджърс\" и \"Астън вила\", Уокър успя да се утвърди в титулярния състав на \"Тотнъм\" през сезон 2011/2012.Десният бек изигра 228 мача за лондончани във всички турнир, като има и 27 срещи за националния отбор на Англия. През миналия сезон той попадна в идеалния отбор на Висшата лига за втори път в кариерата си след 2011/2012 г.", "date": "2017.07.14", "title": "\"Манчестър сити\" направи Кайл Уокър най-скъпия защитник в историята"}
{"url": "http://www.dnevnik.bg/sviat/2017/07/14/3007471_turciia_ne_dopusna_germanski_deputati_do_voennata_baza/", "text": "Турция не е позволила на германски депутати да посетят идната седмица германски войници във военновъздушната база на НАТО в Коня, Централна Турция, предаде БТА.Председателят на комисията по отбрана на Бундестага Волфганг Хелмих заяви пред ДПА, че германското външно министерство е информирало депутатите, че Анкара е поискала планираното за понеделник посещение да бъде отложено. Като причина било изтъкнато състоянието на двустранните отношения в момента.\"Съжаляваме за молбата на Турция да отложим пътуването на парламентарна делегация\", заяви официален представител на германското външно министерство, цитиран от Ройтерс. \"Водим интензивни преговори с всички страни, включително НАТО, за да определим нова дата възможно най-скоро\". Правителството, особено канцлерът Ангела Меркел, сега трябва да предприемат необходимите стъпки, за да осигурят възможност депутатите скоро да посетят войниците в Коня, заяви говорителят по отбраната на социалдемократите в парламента Райнер Арнолд.В началото на юли Анкара заяви, че разрешава на седем членове на Бундестага да посетят базата в Коня, където са разположени германски войници, участващи в международната борба срещу \"Ислямска държава\" в Сирия и Ирак. Германските военнослужещи в базата участват в мисия на НАТО за въздушно наблюдение и са част от екипажите на разузнавателните самолети АУАКС.По-рано тази година , Южна Турция, след като Берлин реши да даде убежище на турци, обвинени, че са участвали в опита за преврат от юли миналата година. След това  и да ги премести в Йордания.", "date": "2017.07.14", "title": "Турция не допусна германски депутати до военната база в Коня"}
{"url": "http://www.dnevnik.bg/sport/2017/07/14/3007472_neostariavashtiiat_federer_produlji_bezapelacionniia/", "text": "Рекордьорът по титли от Големия шлем Роджър Федерер се класира за 11-ия си финал на \"Уимбълдън\". Швейцарецът продължи безапелационния си път към върха след 7:6 (4), 7:6 (4), 6:4 срещу Томаш Бердих.Федерер достигна до решителния мач, без да загуби нито един сет. По пътя си той преодоля убедително и българина Григор Димитров.Седемкратният шампион стана най-възрастният финалист в надпреварата - 35 години и 246 дни. Рекордът в турнирите от Големия шлем се държи от Малкълм Андерсън, който през 1972 г. игра във финала на Australian Open на 36 години и 306 дни.Във финала Федерер ще спори с Марин Чилич. По-рано .Преди година  в четвъртфиналите на \"Уимбълдън\", като спаси и мачбол.Швейцарецът продължи добрите си игри на \"Уимбълдън\", както и положителната си традиция срещу Бердих. Той постигна 19-ата си победа от 25 мача с чеха.Бердих имаше възможност да пробив още в първия гейм, но Федерер се спаси. Седемкратният шампион взе подаването на съперника си за 3:2, но чехът успя да изравни при 4:4. В последвалия тайбрек швейцарецът взе инициативата и спечели със 7:4.Вторият сет премина без пробиви, а в тайбрека Федерер поведе с 5:1 точки и уверено стигна отново до 7:4.Ключов за изхода на третия сет, а и на мача се оказа пробивът на швейцареца в седмия гейм. Гейм по-рано той се беше спасил от 15:40, а веднага след това улови шанса си и взе преднина. Бердих не намери отговор и след 6:3 Федерер подпечата победата си.", "date": "2017.07.14", "title": "Неостаряващият Федерер продължи безапелационния си поход към осма титла на \"Уимбълдън\""}
{"url": "http://www.dnevnik.bg/sport/2017/07/14/3007458_pilotite_na_mercedes_biaha_nai-burzi_v_purvite/", "text": "Пилотите на \"Мерцедес\" Валтери Ботас и Люис Хамилтън бяха най-бързи в първите две свободни тренировки преди Гран при на Великобритания. И в двете сесии на пистата \"Силвърстоун\" финландецът зае първото място, а англичанинът остана на по-малко от една десета от секундата зад съотборника си.В първата тренировка Ботас завъртя най-бързата обиколка за 1:29.106 мин. Хамилтън беше само с 0.078 сек. по-бавен от финландеца. Двамата постигнаха най-добрите си времена с гумите софт, докато техните конкуренти направиха върховите си постижения със суперсофт.Макс Верстапен се нареди трети сутринта с изоставане от 0.493 сек. от Ботас. Съотборникът на холандеца в \"Ред бул\" Даниел Рикардо беше четвърти с пасив от 0.836 сек. Нито един от останалите пилоти не се доближи на по-малко от секунда до пилотите на \"Мерцедес\".Кими Райконен с \"Ферари\" даде пето време, като беше с 1.031 сек. по-бавен от Ботас, а зад него се нареди лидерът в шампионата Себастиан Фетел (+1.411 сек).В топ 10 влязоха и двамата пилоти на \"Макларън\". Фернандо Алонсо е осми, а Щофел Вандорн - десети. Даниил Квят с \"Торо росо\" даде седми резултат, а пилотът на \"Уилямс\" Фелипе Маса се класира на девета позиция.В следобедната сесия Ботас зададе темпото с време 1:28.496, а Хамилтън беше с едва 0.047 сек. по-бавен, но единствен на трасето направи най-бързите си обиколки с гуми софт.Райконен и Фетел значително подобриха темпото си, като финландецът остана на 0.332 сек. от сънародника си Ботас, а германецът - с 0.460 сек. Под секунда слезе и Верстапен, който завъртя най-бързия си тур за 1:29.098 сек.Рикардо зае шестата позиция, като беше с 1.090 сек. по-бавен от Ботас. Нико Хюлкенберг с \"Рено\", Маса, Алонсо и пилотът на \"Форс Индия\" Естебан Окон допълниха топ 10.", "date": "2017.07.14", "title": "Пилотите на \"Мерцедес\" бяха най-бързи в първите тренировки на \"Силвърстоун\""}
{"url": "http://www.dnevnik.bg/regioni/2017/07/14/3007476_zaporite_na_bolnicata_v_lovech_padat_i_medicite_shte/", "text": "Лекарите от ловешката болница \"Проф. д-р Параскев Стоянов\" ще получат неизплатените им за последните четири месеца заплати през идната семдица, съобщи БНР.Запорите на сметките на лечебното заведение падат и ще бъде получен кредит, с който да бъдат изплатени възнагражденията. Освен това е осигурено дарение на лекарства, както и по-голям банков кредит, с който да започне изпълнение на споразумение с фирмите, които ще си вдигнат запорите, срещу обещанието, че ще получават регулярно по-големи суми пари. Това съобщи в Ловеч министърът на здравеопазването Николай Петров, цитиран от БТА. Ще бъде осигурен и фармацевт, за да заработи болничната аптека., след като лекари напуснаха. Преди това други две отделения на болницата затвориха врати. Днес здравният министър каза, че задълженията на болницата са в размер 6.8 милиона лева. До 30 юни медиците са изкарали 3.7 млн. лева, а дългът на болницата за шест месеца е нараснал със 750 хиляди лева. Ако това темпо се запази, към края на година ще бъде 1.5 милиона лева за 2017 г., изчисли министърът. По думите му това означава, че системата не работи и трябва да бъдат намалени други разходи и да бъде направен преглед на кадрите и стандартите, за да няма излишно раздут персонал в клиники, които не реализират финансов резултат.Добави, че Министерството на здравеопазването е подготвило подробен доклад и той е изпратен в прокуратурата.\"Има и други болници, които са в подобно състояние. Има много болници, където тази схема още съществува за т. нар. съвместна дейност, но подялба на приходите по братски - това нещо няма да продължи. В момента гледаме всички разходи по пера на болниците. НС ни задължи до края на годината да изготвим модел за управление на болничните заведения - норми за заплати, за труд, извънреден труд и вредности, за разход за лекарства и т.н.\", добави Петров.", "date": "2017.07.14", "title": "Запорите на болницата в Ловеч падат и медиците ще си получат заплатите идната седмица"}
{"url": "http://www.dnevnik.bg/bulgaria/2017/07/14/3007463_uvolnenata_ot_sofiiskata_matematicheska_gimnaziia/", "text": "Уволнената от Софийската математическа гимназия (СМГ) Петя Тодорова, , даде да се разбере, че ще потърси правата си в съда, но изрази желание да се върне на работа в училището.\"До съда е ясно, ще се стигне\", каза Тодорова в предаването на Би Ти Ви Лице в лице, а на въпрос дали иска да работи в СМГ и в бъдеще каза: Да, определено. Тя разказа своята гледна точка за уволнението ѝ, което според директора на СМГ е с мотив уронване на авторитета на гимназията. На 10 юли Антони Стоянов обясни, че причината да отстрани Тодорова е, че нито един ученик от СМГ не е бил класиран за националния кръг на международното състезание \"Европейско кенгуру\" от комисията, в чиито състав е била учителката.Днес Тодорова разказа, че в националния кръг има класирани деца от СМГ. Проблем обаче се появил временно, защото тази година организаторите на престижното математическо състезание са били двама – Сдружение \"Европейско кенгуру\" и Асоциация \"Европейско кенгуру\", която е към Съюза на математиците.Първоначално комисията, в която е била Тодорова е подписала протокол с класираните участници в състезанието, но само при организатора Сдружение \"Европейско кенгуру\". \"Те (учениците от СМГ) са се явили, но при другия организатор\", обясни преподавателката. Тя обясни, че малко след подписването на протокола директорът на СМГ ѝ е поискал обяснение. В деня, в който тя му е дала отговора си, в комисията е пристигнал и втория протокол – от класираните участници при втория организатор. Така реално проблем не е имало и всички участници, получили високи резултати са били класирани за следващия кръг на състезанието.\"На всеки е ясно, че това е някакъв повод, не съвсем добре избран даже\", каза днес Петя Тодорова. На въпрос има ли конфликт с директора, тя каза, \"Лични разминавания може да има, но никога не съм позволявала тези разминавания да попречат на учениците\".В края на миналата година \"Дневник\" разказа как именно назначения на членове на комисиите, отговорни за провеждането на националните ученически състезания и олимпиади по математика, станаха повод . Тогава 13 математици, участващи от години в комисиите, се оттеглиха от тях в знак на недоволство от назначаването на зам.-ректора на Висшето училище по застраховане и финанси проф. Сава Гроздев за председател на няколко комисии, включително на \"Европейско кенгуру\".\"Надява се всички в България, които имаме някакъв афинитет към състезателната математика, да спрем да се караме, да спрем да лобираме и да помислим за децата\", призова днес Петя Тодорова.", "date": "2017.07.14", "title": "Уволнената от Софийската математическа гимназия учителка ще търси правата си в съда"}
{"url": "http://www.dnevnik.bg/sport/2017/07/14/3007462_lokomotiv_pd_otkri_sezona_s_pobeda_nad_etur_no/", "text": "\"Локомотив\" (Пловдив) победи новака \"Етър\" (Велико Търново) с 2:1 в първия мач от новия сезон в Първа лига. Непосредствено преди двубоя обаче \"железничарите\" бяха напуснати от своя капитан и голмайстор Мартин Камбуров.36-годишният нападател, който възнамеряваше да завърши кариерата си в любимия си клуб, си е тръгнал след поредното неизпълнено обещание на собственика Христо Крушарски да плати дължимите заплати.Голмайсторът на \"железничарите\" пътува с отбора до Ловеч и дори беше включен в групата за мача. След това обаче се скарал с Крушарски и се е обадил на свой приятел от Пловдив да го прибере обратно, съобщи Plovdiv24.bg.Според пловдивските медии футболистите, треньорите и служителите в клуба имат да получават по три заплати. Крушарски бил обещал да плати всичко до първия мач за сезона, но в часовете преди мача обявил поредното отлагане на плащанията.\"Камбуров сам пожела да си тръгне. Този път няма да го спирам. В понеделник ще се видим и ще му подпиша освобождаването. Писна ми от хора в \"Локомотив\", които искат да нареждат нещата според тях. Не може футболистите постоянно да ми се лигавят. С колеги от чужбина си говорехме, че в други държави има играчи, които не са получавали заплати по пет месеца. Тук за една заплата мрънкат постоянно\", каза Крушарски пред TribunaPlovdiv.bgТой твърди, че причината да не даде днес обещаните заплати е, че \"за пореден път от съблекалнята на отбора е излязла информация\". \"Кой нормален човек ще носи 200 хил. лева до Ловеч в пликове, когато е излязла информация по медиите и къде ли не, че преди мача играчите ще си получат парите. Ние да не сме луди да носим толкова пари\", каза Крушарси.Собственикът на \"Локомотив\" заяви, че лично той е наредил днес да не се дават пари. И добави, че в понеделник в 16.00 часа всеки един от играчите ще си получи дължимото.Първият мач от новия сезон се игра в Ловеч, тъй като стадионът на \"Етър\" все още не отговаря на лицензионните изисквания.  на стадион \"Ивайло\", но тепърва ще да бъде избран изпълнител на поръчката.Веселин Марчев откри резултата в полза на \"Локомотив\" след 31 минути игра. В последните секунди на първото полувреме Дани Кики удвои аванса на гостите от Пловдив.\"Етър\" успя да се върне в мача в самия му край. Цветомир Тодоров намали в 83-ата минута, а в петата минута от добавеното време на двубоя вратарят на \"Локомотив\" Илко Пиргов запази трите точки за пловдивчани с решително спасява след удар с глава на Иван Петков.", "date": "2017.07.14", "title": "\"Локомотив\" (Пд) откри сезона с победа над \"Етър\", но Камбуров напусна клуба"}
{"url": "http://www.dnevnik.bg/sviat/2017/07/14/3007478_rekordnite_47_gradusa_sa_izmereni_v_ispaniia/", "text": "Нов температурен рекорд е регистриран вчера в Испания, съобщи БТА.В Кордоба, автономна област Андалусия, термометрите са отчели 46.9 градуса по Целзий, което е с 0.3 градуса повече от предишния рекорд, в същия град през юли 1995 година. В Бадахос, автономна област Естремадура, температурата на въздуха е достигнала 45.4 градуса.Вчера в 27 провинции в кралството бе обявена тревога заради горещините.", "date": "2017.07.14", "title": "Рекордните 47 градуса са измерени в Испания"}
{"url": "http://www.dnevnik.bg/sviat/2017/07/14/3007484_liderut_na_isliamska_durjava_v_afganistan_e_ubit/", "text": "Лидерът на \"Ислямска държава\" в Афганистан Абу Сайед е убит при американски въздушен удар в провинция Кунар в началото на седмицата, цитирана от БТА.\"Американските сили убиха Абу Сайед\", шеф на \"Хорасан\" - местния клон на \"Ислямска държава\" в Афганистан - при \"въздушен удар по щаба на джихадистката група на 11 юли\", се посочва в комюнике на говорителката на министерството на отбраната на САЩ Дана Уайт.В комюникето се изтъква, че при удара са били убити и други членове на \"Ислямска държава\" и че това \"значително ще разстрои плановете на терористичната група да разшири присъствието си в Афганистан\".Предишният ръководител на афганистанския клон на \"Ислямска държава\"  в източната провинция Нангархар.", "date": "2017.07.14", "title": "Лидерът на \"Ислямска държава\" в Афганистан е убит, обяви Пентагонът"}
{"url": "http://www.dnevnik.bg/sviat/2017/07/14/3007477_turciia_uvolni_oshte_nad_7000_dushi_godina_sled_opita/", "text": "Властите в Турция отстраниха в петък от работа повече от 7000 полицаи, държавни служители и учени ден преди първата годишнина от неуспешния опит за преврат.Указът е поредният, издаден съгласно специалните правомощия, произтичащи от извънредното положение, въведено след метежа, в който загинаха поне 250 души. С него са отстранени 2303 полицаи, включително няколко на високи постове, 302 представители на академичните среди от университети в цялата страна. От чиновете и привилегиите им са лишени 342 офицери и войници от резерва.Те се присъединяват към уволнените повече от 150 000 души, от които близо 55 000 са арестувани. около 50 000 са само представителите на армията, полицията, правосъдните и академичните среди.В петък премиерът Бинали Йълдъръм каза, че на 18 юли ще бъде удължено действието на извънредното положение, което изтича на 19 юли. \"Разбира се, то ще бъде отменено един ден, когато условията са подходящи, но да говорим сега за конкретни срокове би било грешка. Това са въпроси, които се обсъждат и решават на Съвета за национална сигурност\".Съветът ще заседава на 17 юли под председателството на президента Реджеп Тайип Ердоган и ще отправи искане за удължаване към парламента, който ще гласува на следващия ден. Опозицията, която също осъжда метежа, обвинява властите, че започват да се \"пристрастяват\" към извънредното положение. Републиканската народна партия настоя незабавно да бъде отменено извънредното положение и напомни, че според нея то се е превърнало в поредица репресивни действия, равносилни на \"цивилен преврат\".Турция ще отбележи годишнината на 15 юли с множество възпоменателни събития в 81 провинции. Парламентът ще се събере на специално заседание, а президентът ще участва на събития в Анкара и Истанбул.На срещата с журналисти Йълдъръм критикува САЩ и европейски държави заради това, че не позволили на тяхна територия провеждане на събития в памет на загиналите по време на опита за преврат. Според него това било проява на двойни стандарти и лицемерие. Германия, Австрия и Холандия не позволиха на турски лидери да проведат срещи на тяхна територия, а ръководството на метрото във Вашингтон не разреши поставянето на плакати, осъждащи опита да преврат.В самата Турция има остри спорове по повод плакат срещу пучистите, който според мнозина представлява по-скоро обида за армията. Един от лидерите на Партията на националистическото действие каза, че не ги одобрява, защото те показват войниците като слаби, победени и отчаяни, а никоя държава не е оцеляла, когато армията ѝ е слаба. Вместо това трябвало да бъдат осъждани изменниците и последователите на Фехтуллах Гюлен.", "date": "2017.07.14", "title": "Турция уволни още над 7000 души година след опита за преврат"}
{"url": "http://www.dnevnik.bg/sport/2017/07/14/3007488_uefa_nakaza_surovo_botev_zaradi_skandiraniia_na/", "text": "\"Ботев\" понесе сурово наказание от УЕФА преди важния мач с \"Бейтар\". Санкцията се състои в затварянето на четири блока от сектор В на стадион \"Лазур\" в Бургас.Това означава, че \"канарчетата\" \"ще бъдат лишени от подкрепата на около 3000 свои поддръжници\", написа сайтът на клуба. Четирите централни блока, които ще останат празни, ще бъдат покрити с антирасистки банери.Наказанието е заради скандирания по време на . Така в два поредни мача \"Ботев\" ще бъде лишен от пълната подкрепа на публиката си, след като домакинството срещу \"Пирин\" от първия кръг в Първа лига ще е пред празни трибуни.\"Ботев\" постигна добър резултат след 1:1 в Израел. Вторият мач с \"Бейтар\" е на 20 юли в Бургас.Ако се класира за следващия кръг, .", "date": "2017.07.14", "title": "УЕФА наказа сурово \"Ботев\" заради скандирания на феновете"}
