{"url": "https://www.dnevnik.bg/sport/2017/12/26/3104021_lacio_e_purviiat_polufinalist_za_kupata_na_italiia/", "text": "Лацио\" се класира за полуфиналите в турнира за Купата на Италия след минимална победа с 1:0 над \"Фиорентина\" на своя \"Олимпико\".  Финалистът от миналия сезон  отново стига до най-добрите четири, а ценният успех донесе капитанът на \"орлите\" от Рим Сенад Лулич. Босненският халф отбеляза единственото попадение още в шестата минута. Лулич се разписа след бърза контраатака на \"Лацио\", получи подаване от Сергей Милинкович-Савич, финтира Бруно Гаспар и без проблем с фалцов удар с десния крак вкара в мрежата на виолетовите. След ранното попаденеи \"Лацио\" преотстъпи инициативата на гостите си, които имаха по-голямо притежание на топката, но така и не успяха да застрашат сериозно вратаря на \"орлите\" Томас Стракоша. За 90 минути \"Ла Виола\" отправи едва два точни удара, а \"Лацио\" разчиташе на опасни контраатаки, при които можеше да направи победата си много по-убедителна. Единствената по-опасна ситуация на сметката на гостите беше през втората част, когато Федерико Киеза стреля силно с десния си кра, но Стракоша спаси. В края на мача \"Фиорентина\" почти нямаше възможности за финален натиск. Дори напротив, по-добрите възможности бяха пред домакините, а Лулич не съумя да се разпише за втори път десетина минути преди последния сигнал. Българският защитник  Петко Христов , който премина през лятото на \"Артемио Франки\", не беше в групата на \"Фиорентина\" за двубоя, след като попадаше в разширения състав в предишните кръгове. На полуфиналите тимът на Симоне Индзаги ще чака победителят от \"Дербито на малката Мадона\" между  \"Милан\" и \"Интер\" . Сблъсъкът между двата милански гранда е в сряда вечер. Четвъртфиналите в другата част на схемата противопоставят \"Наполи\" срещу \"Аталанта\" и торинския сблъсък \"Ювентус\" срещу \"Торино\". Те са съответно на 2 и 3 януари. Полуфиналите се играят на разменено гостуване като ще се проведат на 31 януари и 28 февруари.", "date": "2017.12.26", "title": "\"Лацио\" е първият полуфиналист за Купата на Италия"}
{"url": "https://www.dnevnik.bg/sviat/2017/12/26/3103880_kremul_neuchastieto_na_navalni_v_izborite_v_rusiia/", "text": "Според Кремъл неучастието на блогъра опозиционер Алексей Навални в руските президентски избори през март догодина няма да се отрази на тяхната легитимност, предадоха ТАСС и Асошиейтед прес.  Това заяви пред журналисти в Москва днес говорителят на руския президент Дмитрий Песков, който коментира отказа на руската ЦИК да регистрира Навални за кандидат за президент поради това, че срещу него има влязла в сила присъда (за присвояване и разхищение на финансови средства).  В Кремъл са запознати с различни изказвания по въпроса на анализатори, но не са съгласни с мнението, че отказът за регистрация на Навални може да се отрази на кампанията. Той не пожела да коментира самото решение на ЦИК за Навални, като отбеляза само, че в случая ЦИК се е ръководила изцяло от действащото изборно законодателство на Русия.  Песков обаче каза, че руските власти трябва внимателно да проучат въпроса дали призивите на Навални за бойкот на изборите не нарушават законите. АП отбелязва, че руското законодателство не казва дали призиви за бойкот на избори са незаконни, но припомня, че миналата година властите блокираха достъпа до няколко уебсайта, призоваващи за бойкот. Решението на Централната избирателна комисия в Русия да не допусне Алексей Навални до участие в изборите за президент догодина хвърля сянка върху политическия плурализъм в страната и поражда съмнения за демократичността на избора. Това се посочва в изявление на говорител на Европейската служба за външно действие, цитиран от БТА. Отбелязва се, че Европейският съд по правата на човека е отчел, че Навални не е имал достъп до независимо и честно правосъдие. Обвинения на политическа основа не бива да бъдат използвани срещу участие в политиката. Очакваме руските власти да осигурят равни условия, включително по отношение на президентските избори догодина, се допълва в изявлението. ЕС изразява очакването представители на Организацията за сигурност и сътрудничество в Европа да бъдат поканени за наблюдатели на предстоящите избори за президент на Руската федерация. Посочва се, че ЕС ще оцени резултата от изборите на основата на заключенията на наблюдателите, както постъпва обичайно. Руската ЦИК обяви вчера, че не допуска Навални до участие в президентските избори, защото е осъждан. Срещу него е издадена условна присъда за злоупотреба с държавни средства и за да бъде допуснат до изборите, присъдата трябва да бъде отменена, или той трябва да получи специално разрешение.", "date": "2017.12.26", "title": "Кремъл: Неучастието на Навални в изборите в Русия няма да се отрази на тяхната легитимност"}
{"url": "https://www.dnevnik.bg/zdrave/2017/12/26/3103901_rijavite_hora_imat_genetichni_supersili_pokazvat/", "text": "Хората, които се раждат с рижа коса, са едва около 2% от населението на Земята и се разпознават отдалече, но това не е единственото, по което се различават от останалите. Редица проучвания доказват, че същите гени, които определят светлия цвят на кожата, очите и косата им и често пъти наличието на лунички, им дават и някои еволюционни предимства, почти като \"генетични суперсили\", пише \"Индипендънт\". Рижавите хора са най-типични за Северна и Западна Европа и почти никъде другаде по света. Проучванията от последните десетилетия за тях са събрани в нова книга на автора Ерин ла Роса, наречена \"The Big Redhead Book\". Според изследване на Университета \"Макгил\" от 2003 г. например рижавите хора генетично имат  . Експериментите им показали, че жените с червени коси могат да понесат до 25% повече болка, благодарение на същата генетична мутация, която им дава червения цвят - MC1R. Този ген обаче прави и така, че рижавите хора да  . В проучване от 2005 г. на Университета в Луивил, учените установили, че MC1R увеличава ефекта на гените за чувствителност към температурните условия. Това може и да не е толкова \"супер\", защото означава, че когато е студено, на рижавите хора им е още по-студено, а кожата им е по-чувствителна към слънчеви изгаряния. От друга страна, означава също, и че  , отколкото всички останали хора. Заради повишената си чувствителност към слънцето и ултравиолетовите лъчи, геномът на рижавите хора се е адаптирал сам да произвежда витамин Д, при това много ефективно, показва още едно американско изследване. Може би най-изненадващото откритие, свързано с тези рядко срещани хора, обаче е, че...  . В повърхностния слой на кожата им има значително по-висока киселинност, отколкото при останалите 98% от населението, която излъчва и по-осезаемия им аромат, описван от френски философи като комбинация от кехлибар и теменужки.", "date": "2017.12.26", "title": "Рижавите хора имат \"генетични суперсили\", показват проучвания"}
{"url": "https://www.dnevnik.bg/sport/2017/12/26/3103873_rumunski_fen_na_real_opita_da_se_zapali_sled_tejkata/", "text": "Фен на \"Реал\" (Мадрид) от румънския град Арад е опитал да се самоубие след  загубата срещу \"Барселона\" в събота , предаде \"Индипендънт\". 70-годишният запалянко е приел тежко поражението на мадридчани с 0:3. Той е решил да запали дома си, докато е бил вътре. Един от съседите е усетил дима и се е обадил незабавно на противопожарната служба. Пожарникарите са успели да измъкнат мъжа от дома му, преди да пострада. Според местните медии той е причинил пожара, като е подпалил фурната си. След като е бил спасен, привърженикът на \"Реал\" е заявил, че е съзнавал ясно какво прави и не съжалява за действията си. Загубата в първото за сезона \"класико\" уби надеждите на мадридчани да защитят титлата в Примера дивисион. Тимът на Зинедин Зидан изостава с цели 14 точки от лидера \"Барселона\".", "date": "2017.12.26", "title": "Румънски фен на \"Реал\" опита да се запали след тежката загуба в \"класико\""}
{"url": "https://www.dnevnik.bg/politika/2017/12/26/3103909_bsp_iska_da_napravi_film_za_zaginalite_v_kerbala_i_da/", "text": "БСП ще предложи промени в Кодекса за социално осигуряване, които да подпомогнат родителите на загиналите по време на военни мисии, като се изравнят правата им с правата на тези, загинали при инциденти у нас. Това съобщи лидерът на левицата Корнелия Нинова след среща с близки на загинали военнослужещи, включително на жертвите от 2003 г. в Кербала, съобщи Агенция \"Фокус\". \"Има нужда от една поправка в Кодекса за социално осигуряване, която да даде възможност на родителите на загинали в мисии, да получават едно социално допълнение, каквото получават родителите на загиналите при изпълнение на наборна служба. Ще внесем такова предложение в НС, в първите дни на януари\", заяви Нинова. Пред близките на войниците тя пое и още нялколко ангажимента - за издигането на паметна плоча на загиналите по време на военни мисии и за заснемането на филм за атентата в Кербала. \"Ще преиздадем книгата \"Обречени на дълга\". В нея се описва биографията на тези момчета и героизмът им\", коментира Нинова. Тя поясни, че хората са изразили желание да бъде направена паметна плоча за загиналите в Ирак, която искат да бъде в столицата. \"Да е на хубаво, централно място. Когато други военни заминават на мисии, да минават оттам, да поставят цветя за колегите и тогава да тръгват\", посочи тя. За документалния филм, с който БСП се ангажира да направи, Нинова коментира, че ще разговаря с говорителя на партията - журналиста Елена Йончева, да го направи. \"Утре се навършват 14 години от смъртта на 13 военни в Ирак. Срещнахме се с родители, съпруги, деца на нашите войници. Имат нашата почит. Тези хора не искат нищо, освен уважение и почит. Чувстват, че децата им са забравени. Срещнахме се с тях, за да им засвидетелстваме едно уважение и че обществото няма да ги забрави\", каза лидерът на БСП.", "date": "2017.12.26", "title": "БСП иска да направи филм за загиналите в Кербала и да подсигури близките им"}
{"url": "https://www.dnevnik.bg/sviat/2017/12/26/3103917_minimalnata_zaplata_v_ispaniia_se_vdiga_s_4_na_sto/", "text": "Испанското правителство, работодателите и синдикатите подписаха днес споразумение да увеличаване на минималната заплата с 4 процента през 2018 година, с идеята да достигне 992 евро до 2020 година, предаде Франс прес, цитирана от БТА. Генералният секретар на Работническите комисии Унаи Сордо припомни, че Испания е пострадала от процес на девалвация на заплатите по време на световната икономическа криза. Днешното споразумение предвижда увеличаване на минималната заплата от 825 до 858 евро през 2018 година и постепенни годишни увеличения до 992 евро през 2020 година. Тези годишни увеличения ще се правят докато икономическият растеж достигне 2.5 на сто, а създаването на работни места - 450 хил. годишно, уточни премиерът Мариано Рахой. По прогнози на правителството тази година растежът ще бъде 3,1 на сто, а новите работни места ще бъдат 600 хил. През 2017 година минималната заплата в Испания нарасна с най-голяма степен от 30 години, след като правителството се съгласи на увеличение от 8 процента. След пик от 27 на сто в началото на 2013 година безработицата силно намаля, до 16,4 на сто през третото тримесечие, но остава втора най-висока след Гърция сред страните от еврозоната.", "date": "2017.12.26", "title": "Минималната заплата в Испания се вдига с 4 на сто"}
{"url": "https://www.dnevnik.bg/bulgaria/2017/12/26/3103920_napliv_na_hora_s_avtomobili_na_vitosha_blokira_putia/", "text": "Десетки коли са блокирани в транспортен хаос на Витоша, съобщи БиТиВи. Автомобилите се намират на пътя за хижа \"Алеко\", където няма организация на движението. Стотици хора се възползвали от празничния и слънчев ден, за да се качат в планината. Заради паркиралите и от двете страни коли обаче придвижването и в двете посоки е почти невъзможно и се извършва изключително бавно. Читател на \"Дневник\" разказа, че до хижа \"Алеко\" стига градски автобус, който обаче е силно амортизиран и не може да поеме всички желаещи заради графика си на движение. Според информацията на сайта на \"Градска мобилност\" автобусът се движи по трасето веднъж на около един час. До същата точка обаче се движи и кабинковия лифт от \"Симеоново\".", "date": "2017.12.26", "title": "Наплив на хора с автомобили на Витоша блокира пътя под хижа \"Алеко\" (допълнена)"}
{"url": "https://www.dnevnik.bg/biznes/2017/12/26/3103921_prokuraturata_v_parij_zapochva_razsledvane_na_detskite/", "text": "След като на 10 декември  френското правителство обяви мащабно изтегляне на адаптирани млека, произведени от компанията \"Лакталис\"  (Lactalis) за Франция и чуждестранни пазари, заради опасност от заразяване със салмонела, прокуратурата в Париж обяви в петък началото на разследване по случая, съобщава \"Франс прес\". Разследването е за неволно причиняване на вреда, поставяне в опасност на живота на други хора, измама, утежнена с опасност за човешкото здраве и неизпълнение на процедура за изтегляне на продукт, опасен за здравето. В четвъртък  \"Лакталис\" съобщи, че изтегля цялата продукция от детски млека , произведена от февруари в завода в западния френски град Краон поради наличие на зараза. Това включва 720 партиди бебешки млека и други продукти във Франция и в чужбина. През последните две седмици бяха изтеглени 625 партиди. Изтеглянето се отнася за всички продукти с марките \"Пико\" (Picot) и \"Милюмел\" (Milumel) - детско мляко на прах и зърнени закуски, а също така \"Таранис\" (Taranis) - аминокиселини на прах за лечение на патологични състояния. Въпреки че  в България не са внасяни продукти от партидите със салмонела , миналата седмица българският представител на компанията обяви изтеглянето на три продукта.", "date": "2017.12.26", "title": "Прокуратурата в Париж започва разследване на детските млека, заразени със салмонела"}
{"url": "https://www.dnevnik.bg/sport/2017/12/26/3103922_hari_kein_razbi_rekorda_za_nai-mnogo_golove_vuv/", "text": "Нападателят на \"Тотнъм\" Хари Кейн подобри рекорда за най-много голове във Висшата лига в една календарна година. Английският национал отбеляза хеттрик при зрелищна домакинска победа с 5:2 срещу \"Саутхемптън\" в първия мач на \"боксинг дей\". Кейн завършва 2017 г. с 39 попадения в елита на английския футбол. Досегашният рекорд се държеше от голмайстор №1 в историята на Висшата лига Алън Шиърър, който се разписа 36 пъти през 1995 г. Освен това голмайсторът на \"Тотнъм\" приключа годината с най-много попадения сред всички футболисти в петте големи европейски лиги - английската, испанската, германската, италианската и френската. 24-годишният нападател вкара 56 гола във всички турнири - с два повече от Лионел Меси (\"Барселона\") и три повече от Кристано Роналдо (\"Реал\"), Роберт Левандовски (\"Байерн\") и Единсон Кавани (ПСЖ). Срещу \"Саутхемптън\" Кейн отбеляза втори пореден и общо осми хеттрик през 2017 г. Това е с един повече, отколкото записаха Меси, Роналдо, Левандовски, Кавани и Серхио Агуеро (\"Манчестър сити\") взети заедно. Кейн излезе еднолично начело и в голмайсторската листа на Висшата лига. Той има 18 попадения през сезона - с три повече от Мохамед Салах (\"Ливърпул\"). \"Toтнъм\" постигна четвърта победа в последните си пет мача във Висшата лига и общо 11-а в 20-те си мача от началото на шампионата. \"Шпорите\" събраха 37 точки и се изкачиха на четвъртото място преди останалите мачове от кръга. Тимът на Маурисио Почетино изпревари с една точка \"Ливърпул\" и се доближи на две от шампиона \"Челси\" и на пет от \"Манчестър юнайтед\". \"Тотнъм\" притисна здраво \"Саутхемптън\" още от първия съдийски сигнал. \"Шпорите\" имаха нужда от 22 минути, за да открият резултата. Фрейзър Форстър не се престраши да излезе и да пресече центриране от свободен удар на Кристиан Ериксен, а оставеният непокрит на два метра от голлинията Кейн прати топката в мрежата с глава. Само минути по-късно резултатът едва не беше изравнен по много куриозен начин. Софиан Буфал отправи силен удар с левия крак, а Юго Лорис изби топката към Дани Роуз. Роуз я върна с глава към своя вратар и почти го прехвърли. Лорис все пак закачи топката с върха на пръстите си. Тя тупна зад гърба му, отби се в страничния стълб и се върна в ръцете му. Шест минути преди почивката домакините удвоиха аванса си след чудесна комбинация между четворката в атака. Ериксен комбинира с Деле Али, който технично се освободи от двама играчи пред дъгата на наказателното поле и пусна отличен извеждащ пас наляво за Хьон Мин Сон. Кореецът центрира успоредно на голлинията към Кейн, за когото остана само да насочи топката в опразнената врата. \"Саутхемптън\" започна много амбицирано второто полувреме и беше близо до намаляване на резултата. В 47-ата минута Шейн Лонг беше изведе зад защитата, но загуби равновесие и не успя да отправи достатъчно качествен удар, за да затрудни Лорис. Минута по-късно Марио Лемина отправи страхотен изстрел с левия крак от границата на наказателното поле, но топката разтресе напречната греда. Секунди по-късно устремът на \"светците\" беше спрян с трето попадение. Али получи топката от Сон пред наказателното поле и отправи изключително прецизен фалцов удар с десния крак по земята, който влетя в долния ляв ъгъл на Форстър. В 51-ата минута дойде ред и на направилия страхотен мач Сон да се разпише. Нейтън Редмънд направи груба грешка, която позволи на \"Тотнъм\" да организира скоростна контраатака. Али тръгна от собствената половина, спечели близо 50 метра и пусна отличен извеждащ пас за Сон, който хладнокръвно насочи топката в далечния ъгъл - 4:0. В 57-ата минута Кейн се размина на сантиметри със своя хеттрик. Той беше на път да отбележи един от головете на сезона, след като шутира директно от въздуха след далечно подаване на Роуз. Топката обаче премина встрани от десния стълб на Форстър. В 64-ата минута \"Саутхемптън\" успя да върне един гол. Топката стигна вляво до Буфал, който отправи плътен удар с левия крак към близкия ъгъл. Топката рикошира в крак на бранител и влетя в мрежата, въпреки че Лорис успя да я докосне. Само три минути по-късно Кейн попадна в прегърдките на съотборниците си за трети път. Той беше изведен зад защитата от Сон и технично прехвърли Форстър, за да отбележи осмия си хеттрик през 2017 г. и шести във Висшата лига. Осем минути преди края на редовното време влезлият като резерва Душан Тадич оформи крайния резултат. Лорис не успя да боксира добре топката след центриране от корнер. Тя попадна в Тадич, който успя да прехвърли вратаря на \"Тотнъм\".", "date": "2017.12.26", "title": "Хари Кейн разби рекорда за най-много голове във Висшата лига в една година"}
{"url": "https://www.dnevnik.bg/photos/2017/12/26/3103716_fotogaleriia_kolednoto_kupane_na_berlinskite_tjuleni/", "text": "Група ентусиасти, наречена \"Берлински тюлени\", всяка година организира нудистко къпане в местно езеро Оранке.", "date": "2017.12.26", "title": "Фотогалерия: Коледното къпане на \"Берлинските тюлени\""}
{"url": "https://www.dnevnik.bg/bulgaria/2017/12/26/3103928_shest_obshtini_shte_poluchat_po_1_mln_lv_za_izgrajdane/", "text": "Шестте най-големи общини в страната ще получат по 1 млн. лева за изграждането на иновативни центрове за хората с увреждания по Оперативната програма \"Развитие на човешките ресурси\" през 2018 г., обяви зам.-министърът на труда и социалната политика Зорница Русинова по БНР. Изграждането на центровете е най-новата обявена схема по социалната оперативна програма. Парите ще бъдат разпределени между общините Плевен, Русе, Варна, Бургас, Пловдив и София и те ще имат за задача да усвоят максимално рационално средствата. \"Целта на тези проекти е да създадем истински, интегрирани и модерни центрове, да дадем реална дневна и почасова услуга за хората с увреждания, както и да започнем да развиваме мобилни услуги през тези центрове\", посочи Зорница Русинова. Равносметката за 2017 г. според зам.-министъра е за изключително успешна година – без скандали около усвояването на средствата от Европейския социален фонд, като за настоящия програмен период над 80% от средствата вече са програмирани, 48 схеми са в действие, 2000 договора се изпълняват, изброи тя. Над 180 хиляди души са получили подкрепа от Европейския социален фонд от началото на Програмата за развитие на човешките ресурси, като близо 45 хиляди безработни са започнали работа, над 40 хиляди младежи са започнали първата си работа или са преминали през обучение или стаж, и над 48 хиляди лица с увреждания, или хора, които нямат възможност сами да се обслужват, са получили подкрепата на личен, домашен или социален асистент. Приоритетно през следващата година трябва да приключи извеждането на децата от институциите и да се тестват новите модели за грижа, насочени към хората с увреждания, обобщи Зорница Русинова. През 2018 г. трябва да бъдат затворени последните домове за деца, лишени от родителски грижи, както и на останалите домове за медико-социални грижи за деца, които са в правомощията на Министерството на здравеопазването. Със 74 милиона лева ще бъдат подкрепени общините след приключване на инфраструктурните мерки, за да създадат възможност за коренно различен начин на живот на над 1500 деца (например в домове от семеен тип), добави социалният заместник-министър.", "date": "2017.12.26", "title": "Шест общини ще получат по 1 млн. лв. за изграждане на иновативни центрове за хора с увреждания"}
{"url": "https://www.dnevnik.bg/sport/2017/12/26/3103927_rusnak_poluchi_28_obvineniia_v_opit_za_ubiistvo_zaradi/", "text": "Руският гражданин,  задържан за нападението срещу автобуса на футболния клуб \"Борусия\" (Дортмунд)  през април, най-накрая беше изправен пред съда в Германия. Сергей В., за когото се знае единствено, че има двойно гражданство – руско и германско, получи 28 обвинения в опит за убийство. Прокурорите са повдигнали обвиненията срещу руснака в четвъртък. Инцидентът се случи на 11 април, край Хьохстен , покрайнините на Дортмунд. Тогава в близост до автобуса на \"Борусия\" имаше три експлозии, а най-сериозно пострада защитникът Марк Бартра. Това се случи преди двубоя на жълто-черните с \"Монако\" от Шампионската лига. Първоначално се смяташе, че зад атаката стоят ислямисти, но по-късно полицията в Дортмунд разкри, че именно Сергей В. е обвинен. От прокуратурата добавиха, че целта на нападението е била да падне цената на акциите на футболния клуб. Руснакът е очаквал да се облагодетелства при срив на акциите. Все още не е ясно колко тежка присъда ще получи руският гражданин. Законът в Германия предвижда минимум 10 години в затвора, но тъй като става въпрос за много по-сериозно провинение, при което са засегнати повече от едно лице, е възможно Сергей В. да лежи в затвора много по-дълго.", "date": "2017.12.26", "title": "Руснак получи 28 обвинения в опит за убийство заради атаката по автобуса на \"Борусия\" (Д)"}
{"url": "https://www.dnevnik.bg/gradska_sreda/2017/12/26/3103940_grajdanski_signal_spria_razrushavaneto_na/", "text": "Работници с багери са започнали работа по разрушаването на сграда на ъгъла на бул. \"Княз. Ал. Дондуков\" и ул.\"Георги Бенковски\" по обяд днес, показват видео и снимки, споделени в социалните мрежи. Изпратен е сигнал до Министерството на културата, след който Инспекторатът за опазване на културното наследство е спрял разрушаването до изясняване на случая, съобщи по-късно ведомството. За \"Дневник\" от Столична община обясниха, че екипът е бил пратен за срутването на постройката, тъй като е била окачествена като опасна от направление \"Архитектура и градоустройство\" към Общинския строителен контрол при предишни проверки. Има документи и решение на общината къщата да бъде съборена и за целта има избрана фирма, допълниха от там. Предписанието на контролния орган на общината за събаряне на постройката е още от 2013 г., но четвърта година собствениците й не я изпълняват, затова тази пролет Столична община взе решение да я бутне за свои разноски и след това по съдебен път да търси обезщетение от тях. След гражданския сигнал и намесата на Министерството на културата днес, кметът Йорданка Фандъкова и министърът на културата Боил Банов са се чули по телефона и кметът е поискала наново да се провери цялата документация по процедурата за сградата, съобщиха още от Столична община. В краткото съобщение на Министерството на културата се посочва само, че засега разрушаването се прекратява до изясняване на случая от Инспектората за опазване на културното наследство. Очевидци на разрушаването коментират, че къщата е в окаяно състояние и е изоставена от години, но е странно, че дейността по рушенето й започва точно в почивен ден и че изобщо се бута, предвид че е паметник на културата. Тя е оградена с високи пана и с предупредителни табели за постоянно видео наблюдение. Двуетажната къща на \"Бенковски\" и \"Дондуков\" е била собственост на Рачо Петров - генерал от българска армия, военен министър в правителството на Стефан Стамболов и два пъти министър-председател на страната. Строена е през 20-те години на миналия век. Сега е собственост на наследниците му, но е изоставена още през 90-те години, когато попада в полезрението на общината. Оттогава не е направено друго съществено освен обезопасяването й с мрежи.", "date": "2017.12.26", "title": "Граждански сигнал спря разрушаването на сграда-паметник на културата на \"Дондуков\""}
{"url": "https://www.dnevnik.bg/biznes/2017/12/26/3103946_gazprom_veche_e_izgradil_35_ot_traseto_na_turski_potok/", "text": "Руският газов гигант \"Газпром\" е построил вече 650 километра от газопровода \"Турски поток\", съобщи на съвещание днес ръководителят на руския газов холдинг Алексей Милер, цитиран от ТАСС.  Милер уточни, че тази година е била много важна за проекта: започнало е изграждането на двете линии от морския участък на газопровода от руското крайбрежие, а в момента се работи в изключителната икономическа зона на Турция.  До този момент са построени над 650 км от газопровода, което в изпълнението на двете линии вече надхвърля 35 процента от общата дължина на морския участък на газопровода, посочи Милер.", "date": "2017.12.26", "title": "\"Газпром\" вече е изградил 35% от трасето на \"Турски поток\""}
{"url": "https://www.dnevnik.bg/video/novinite_na_bnt/2017/12/26/3103947_video_drugite_novini/", "text": "Пет културни маршрута ще бъдат разработени през 2018 г. в София Очакват ни по-малко и по-слаби магнитни бури в близките години Нежеланите подаръци изпълват мрежата", "date": "2017.12.26", "title": "Видео: Другите новини"}
{"url": "https://www.dnevnik.bg/photos/2017/12/26/3103898_fotogaleriia_nai-dobrite_vetrohodci_zapochnaha/", "text": "Днес беше даден старт на една от най-известните и най-страховити ветроходни регати - \"Сидни - Хобарт\". Състезанието, което по традиция започва в първия ден след Коледа, ще се проведе за 73-а поредна година. ", "date": "2017.12.26", "title": "Фотогалерия: Най-добрите ветроходци започнаха вълнуващата битка в класиката \"Сидни-Хобарт\""}
{"url": "https://www.dnevnik.bg/bulgaria/2017/12/26/3103720_dnes_shte_bude_toplo_i_slunchevo/", "text": "Днес времето ще бъде слънчево и топло за края на годината, като се очакват максимални температури между 9 и 14°. Сутринта на места в низините и котловините ще се образува мъгла или ниска слоеста облачност и там дневните температури ще останат по-ниски, съобщи агенция \"Фокус\", цитирайки Националния институт по метеорология и хидрология (НИМХ). Над Черноморието ще бъде слънчево и почти тихо. Максимални температури на въздуха - между 10°и 12°, а на морската вода - 10°. Вълнението на морето ще бъде около 2 бала. В планините ще бъде слънчево. Ще духа умерен, по билата и силен вятър от запад-югозапад. Максимална температура на височина 1200 метра около 9°, на 2000 метра – около 4°.", "date": "2017.12.26", "title": "Днес ще бъде топло и слънчево"}
{"url": "https://www.dnevnik.bg/bulgaria/2017/12/26/3088836_na_sveti_iosif_se_chestva_deniat_na_bashtata/", "text": "На църковния празник Събор на Пресвета Богородица - денят след Рождество Христово, се чества паметта на Свети Йосиф, на цар Давид и на Яков. По решение на Второто национално общо събрание на съюза \"Ние жените за достойнство и равенство\" (28 март 1997 г.) църковният празник на Свети Йосиф Обручник, земния баща на Исус, се отбелязва като празник на бащата. За първи път той е честван в България през 1997 г. Денят на бащата е празник, на който се чества бащинството и родителските грижи на мъжете, точно както на Деня на майката се чества майчинството. Денят на бащата съществува почти навсякъде по света в чест и прослава на бащите и бъдещите бащи. Обикновено на този ден се правят подаръци на бащите и семейството празнува заедно през деня. В различните страни се празнува по различен начин и на различни дати. Според католическата традиция празникът се чества на деня на св. Йосиф - 19 март, а в над 50 държави Международният ден на бащата се отбелязва на всяка трета неделя на юни. В България се чества на 26 декември", "date": "2017.12.26", "title": "На Свети Йосиф се чества Денят на бащата"}
{"url": "https://www.dnevnik.bg/analizi/2017/12/26/3102115_ako_gerb_produljavat_taka_shte_oburnat_debata_na/", "text": " \"   \".  - Усети се известно съживяване в икономиката. България е и по-активна на международната сцена. Случиха се хубави неща за дружбата ни с Македония.  - Да, нещо, свързано с цензура е. - Защото си правят ПР. И защото се връщат към онова, заради което ги избраха през 2009-а – да отмъщават за резултатите от прехода. Така лесно могат да удрят и традиционната десница, и левицата – силите на отминалия преход.  Това е един от изводите на годината – ГЕРБ се върна в 2009 г. Тогава те бяха избрани именно да мъстят за прехода – и на сини, и на червени. Нищо не отмъстиха, разбира се, няма да отмъстят особено и сега. Какво обаче се случи всъщност през 2009 – 2013 г. – те тръгнаха да ревизират прехода, а опонентите им казаха \"вие ревизирате демокрацията\". И помните, че на изборите в 2013 г. имаше нещо като фронт на всякакви срещу ГЕРБ. Тогава БСП имаше между 100 и 200 хиляди гласа от прозападни, либерални, сини хора, само и само да не е ГЕРБ.  Та ако ГЕРБ продължават да удрят едновременно сини и червени, най-много да задълбочат тенденцията, която виждаме от последния един месец - на няколко пъти традиционната десница и левицата зазвучаха в един глас. В момента това устройва Нинова, защото може скоро в нейно лице дори политически опоненти да привидят по-малкото зло в сравнение с ГЕРБ. Ако ГЕРБ продължават така, ще обърнат дебата на \"демокрация - недемокрация\" и може да се натъкнат на общи фронтове срещу себе си. Не буквално, а мрежово, разбира се.  - Оказа се, че за Европа и за обществото ни няма проблеми с присъствието на националисти във властта. А в началото мнозина мислеха така. В този смисъл основният им принос е, че се държат системно. С изключение на Валери Симеонов, разбира се, но пък нещата, които той прави, вероятно се и харесват на някаква част от българите. Каракачанов неусетно се превърна в един от министрите със сравнително високо доверие в този кабинет. Сидеров пък държи важната за Борисов отворена врата към Русия.  - Дават се добри знаци. Но знаци, още не резултати. Това, което става с толкова близката ни Македония, е хубаво. Въобще векторът на Балканите е сменен – като че ли Западът започна да действа доста активно тук. И България се вписва добре в това.  - По-често е опозицията. Но с темата за приватизацията ГЕРБ донякъде си върна инициативата.  - На масовия градски българин. Нещо като народна партия. Прилича на център-дясно, наистина. В момента обаче се опитва да попие всичко по терена – от патриотизъм до... Симеон Сакскобургготски. От социални послания до \"ревизия на приватизацията\". А и започва да прилича на партия-държава. Определението не е мое.  - На населението с по-неблагоприятна перспектива. Наистина прилича на ляво.  - Очевидно, основен представител на турската етническа група у нас.  - Не направи грешки в трудите неща – като например служебния кабинет. Ако има грешки, бяха по лесните неща – комуникационни. В момента е най-одобряваната фигура в страната – нормално. Може би най-трайно силен откъм доверие президентски старт, след този на Петър Стоянов.  - Не съм убеден, но не съм и специалист.  - Парадоксално, получаваме шанса да изглеждаме по-европейски, защото вишеградци започнаха да не изглеждат толкова европейски и на техния фон сме направо Германия на Балканите.  Сега сериозно. Ние, българите, сме сред проевропейските народи. Не само защото от Брюксел идват пари. Но и Вишеград разказва сравнително консистентен разказ, който не противоречи радикално на Европа, замислете се. По свой начин те също са проевропейци. Разказват просто алтернативна Европа. Дано само външни за Европа сили не се възползват много от това.  Като че ли напоследък Западният разказ за Европа среща убедителна конкуренция от източния. Последният даже е някак допуснат, легитимен. Заговори се даже, че една от възможностите за оцеляване на Запада е да се пропие с повечко консерватизъм и да го опитоми, вместо да го отхвърля. Мнозина мислят, че това се случва само на изток. Напротив: десницата в западния вариант прави точно това напоследък – осиновява много от дневния ред на радикалите.  В този смисъл България е в удобната позиция да умее да слуша и разбира западния език и добре да говори на източния. ", "date": "2017.12.26", "title": "Ако ГЕРБ продължават така, ще обърнат дебата на \"демокрация - недемокрация\""}
{"url": "https://www.dnevnik.bg/sport/2017/12/26/3095429_sara_otun_stani_ot_legloto_izlez_navun_obikoli_sveta_s/", "text": "- Мисля, че това се случи в детството ми. Прекарвах много време навън и плавах с каяк. Нещата се развиваха и когато бях в университета, разбрах за състезание по плаване с лодка през океана. Наистина исках да го направя. Мина много време, докато получа възможност да участвам. Не е лесно да подготвиш лодка, с която да прекосиш океана. Отне ми три години, за да събера пари за тренировки, а в същото време още учех. Изминах дълъг път от идеята до осъществяването ѝ. - Беше любов от пръв поглед. До преди това не се бях чувствала толкова добре. Когато започнах, си казах, че ще го направя само веднъж, но се пристрастих. Тогава усещах, че наистина ми харесва да плавам през океана и да прекосявам нови земи. Така се роди идеята за околосветското пътешествие от Лондон до Лондон. - Харесва ми и съм любопитна. Наистина се наслаждавам на перспективата, която имам по време на пътуване. Придвижването обикновено става бавно и независимо дали плаваш във водата, караш колело или ходиш, имаш възможност да почувстваш всичко наоколо. Харесва ми да научавам нови неща и да виждам различни места.  - Понякога е невероятно, като това чувство е несравнимо с никое друго на света. Намираш се в уникална обстановка и се чувстваш специален. Обикновено в спокойни дни, когато морето е спокойно, усещаш тишината и знаеш, че на доста километри от теб има само вода. Вечер, когато погледнеш към небето и видиш звездите, всичко изглежда толкова спокойно и си мислиш: \"Какъв късметлия съм\".  В други дни може да задуха вятър и да се появат вълни, по които лодката сърфира. Усещането е много вълнуващо. Но има и дни със силни бури, когато се чувстваш толкова незначителен. Сякаш не съществуваш. Приятно е да бъдеш насред океана, но понякога това чувство може да бъде ужасяващо. - Понякога е много просто. Ако не продължиш, няма да стигнеш до края. Има моменти, когато си мисля: \"Много съм уморена. Не ми се излиза. Не искам да ставам от леглото\" или \"Студено ми е. Задникът ме боли и не искам да сядам отново в лодката\". Понякога се окуражавам и си казвам \"Хайде, Сара, излез навън\". Имам различни техники за мотивация. Винаги си поставям голяма цел, която разделям на по-малки части. В някои случаи всичко става буквално стъпка по стъпка. Казвам си: \"Стани от леглото, това е първата стъпка. Излез навън, това е втората\". - Има моменти, когато си много уморен или уплашен да излезеш при вълните. Това може да ти попречи да продължиш напред. Най-трудно е, докато излезеш навън. Казваш си: \"Имам много работа, нямам време\" или пък \"Времето днес е прекрасно. Може би ще изляза за малко\". - Не се приемам за супергерой. Мисля, че всеки притежава способността да се справи с определени предизвикателства. Понякога се предаваме твърде рано. Предизвикателството е да не спираме да се борим. Това правят силните хората. Те продължават да се борят при наличието на трудни обстоятелства, защото нямат друг избор.  Занимавам се с екстремен спорт, защото ми доставя удоволствие. Може би в определени ситуации се научавам как да контролим страховете си или да направя нещо, което не искам. Вярвам, че всеки един е попадал в подобни ситуации през живота си. Някои ми казват: \"Не мога да направя това, което и ти, защото ме е страх\", а аз отвръщам, че мен също ме е страх. Страхът е нещо хубаво. Той ни поддържа живи.  - Конкретно страхът на хората, които казват, че трябва да работят и нямат много свободно време, е въпрос на избор. Аз също съм ангажирана с доста задачи, но понякога си казвам, че е време да се впусна в някое приключение. За това време няма да изкарам пари, но ще го направя, когато се върна.  Да започна пътешествие означава да съм далеч от семейството си в продължение на няколко месеца. Понякога всичко опира до избор. Знам, че това не винаги е така и обстоятелствата не винаги го позволяват.  Мислиш си: \"Не мога да направя това\", но после си казваш: \"Може би мога. Нека опитам\". В основата на всичко стои нагласата и как виждаме света от нашата гледна точка. Намирането на баланс в живота е също много важно.  - Написала съм няколко книги и продажбата им е един от начините, по които изкарвам пари. За да събера средства за експедиция, се занимавам с маркетинг, търся спонсори, изявявам се като лидер, ръководя хора и много други различни неща. Сама си създавам работа, подобно на фрийлансърите. Отделно пиша статии за списания и онлайн издания.  Търся и други варианти, които да съчетая към задълженията си. Скоро ще работя с компания, която качва хора на дървета с височина около 15 метра. Мисля, че гледката от върха, е неописуема.  Искам да участвам в проекти със социална кауза, в които да помагам на хората и да ги мотивирам да прекарват повече време навън. Конкретно в Англия всеки е забит в екрана на телефона. Децата го правят, вместо да излязат навън, защото природата въздейства положително върху нас. Дори при хранене децата застават пред телевизора и не общуват достатъчно.  - Животът е твърде кратък, за да не следваш мечтите си. Моят баща почина преди 11 години. Той беше болен през голяма част от живота си. Това е ясен пример, когато нямаш право на избор. Не можеш да правиш нещата, които обичаш, защото си болен. Това винаги ми е давало насока и мотивация. Ако искаш да направиш нещо, отиди и си го вземи, никой няма да дойде и да ти го даде в ръцете.  Когато бях в Китай по време на околосветското ми пътешествие, се запознах с един млад китаец. Той беше изумен от колелото ми. Питаше ме: \"Как го правиш, аз не мога така\". Отвърнах му: \"Разбира се, че можеш да караш колело. Просто опитай\". След половин час дойде с колата си и ми каза, че ще дойде с мен. Два дни по-късно се срещнахме отново, като той си беше купил колело. Допреди изобщо не беше имал велосипед. Карахме заедно около 4000 километра. Преди старта той беше изминал едва десет километра с колело и не вярваше, че ще се справи. Това е доказателство, че ако искаш нещо и си отдаден, можеш да постигнеш невероятни неща. Човешката сила е в мозъка ни. В повечето случаи ние сами се спираме да направим дадено нещо.  - Тази част беше най-голямото предизвикателство по време на пътешествието, защото лодката ми се счупи. Бурята беше ужасна, но прибирането вкъщи беше по-тежко. Страхуваш се и единственото нещо, което си мислиш, е как да останеш жив. Когато се прибереш вкъщи, енергията и адреналинът, който си събрал, има нужда да излезе навън. За да превъзмогна този труден период, първоначално си казах, че имам нужда от помощ. Не знаех какво се случва, когато се прибрах вкъщи. Хората са резервирани, когато се говори за проблеми с психиката. Все още се притесняват какво ще си помислят другите, но всеки преминава през трудни моменти. Семейството и приятелите ми помогнаха много с подкрепата, която ми оказваха през цялото време. Разходките и плуването бяха много полезни за тялото и мозъка ми.  Следващото голямо предизвикателство беше завръщането в океана. Водата има специфична и пречистваща сила с постоянното си движение. Исках да се върна в океана заради пътешествието, но знаех, че ще излекувам себе си. Щастлива съм, че въпреки ужасната буря, тя не промени любовта ми към океана. Сега имам повече респект към него. Всеки път научаваш нещо различно. Все още си мисля, че не съм видяла пълната сила, с която разполага океанът. Това е откачено и забавно в същия момент. Бих го видяла, но може би само отгоре от самолет. Често виждам птици да прелитат над мен и си мисля: \"Иска ми се да съм птица. Ще бъда там горе и ще е забавно\".  - Хората често мислят, че опира до тренировки за физическа сила. Но смятам, че също е много важно да имаш психологическа устойчивост. Трябва да си наясно защо го правиш и да имаш различни цели: \"Номер едно – прибери се вкъщи безопасно. Номер две – забавлявай се и учи нови неща. Номер три – премини от другата страна\". При мен тези цели на различно ниво наистина работят. Мисля за проблемите, които ще срещна по пътя и как да ги преодолея. По същия начин подбирам оборудването и екипировката.  Често работя с физиотерапевт за възстановане. Тренирам повече за сила с тежести, но като цяло правя различни упражнения. Практикувам йога и пилатес за гъвкавост и контрол при дишането.  - Бях отседнала в един хотел в Китай. Към престоя ми имах включена храна и някакви други екстри. Видях в менюто да пише масаж и си казах: \"Защо пък да не отида\". Слязох до рецепцията и казах на момчето, че искам да ми направят масаж. Той възкликна: \"О, масаж, добре\". Излязохме на пътя и отидохме до друг хотел. Там той каза на някого, че искам масаж. Слязох надолу по доста стълби. Беше тъмно и имаше червени светлини. Тогава разбрах, че това е място за сексуални удоволствия. От уважение не можех просто да си тръгна. Обясних ситуацията на жената, която дойде, и ѝ казах, че ме боли крака. В стаята до мен някой имаше много по-различен масаж от моя. Това беше странна случка.  - На първо място искам да покажа, че всеки има право на избор. Има два варианта – да направиш този избор или да не го, но решението зависи изцяло от теб самия. Животът, здравето и времето са много ценни. Ако си в трудна ситуация, не е срамно да помолиш за помощ.  Често в моите пътешествия нещата не се получават по предварителния план. Тогава той се променя и аз трябва да си поставя друга цел. Тези моменти всъщност са най-ценните в цялото пътуване. От тях научавам много. Идеята е, че е хубаво да имаш план, но не бива да се придържаш стриктно към него.  Осъзнах и научих много неща за себе си, когато бях в депресия след бурята. Разбрах какво означава депресията за другите хора. Може би ако не се беше случила бурята, нямаше да прекарам повече време със семейството ми. Нещата се променят бързо и независимо дали е за лошо, винаги можеш да изведеш поука. Не съществува такова нещо като правилно решение. То представлява изборът, който си направил в определения момент. Чудим се дали да действаме, но трябва да сграбчим шанса. Едно от нещата, които научих, е да се отнасям добре към себе си. Понякога можеш да бъдеш много критичен при трудни обстоятелства. Казваш си: \"Не съм достатъчно добър\", но трябва да гледаш по-положително на нещата.  - Със сигурност природата. Често хората се опитват да се конкурират например с планината или океана. Не съществува такава идея като конкуриране. Ние сме нищо спрямо природата. Плашещо е как вредим на планетата. Използваме твърде много ресурси и замърсяваме навсякъде. В същото време не правим достатъчно за бъдещето. Някои хора си мислят, че това не ги засяга. Видяла съм много подобни примери при пътуванията ми по света. В океана има толкова много пластмасови бутилки и други боклуци. Плашещо е и ме натъжава.  Това, което мога да направя, за да помогна, е да говоря с повече хора, да правя филми и да пиша книги по въпроса. Някои хора все още си мислят, че планетата ни не е замърсена. Всеки може да стане част от промяната, като използва нещата с повече мисъл. Например да използва по-малко колата си или да не пуска климатика през цялото време. Когато пътувам, взимам със себе си само най-необходимото. Но истината е, че изхвърляме също и много храна на боклука. Това е лудост.  - Стремя се към по-балансиран живот. Да пътувам по света в последните четири и половина години беше невероятно и интересно, но се чувствам пренаситена от емоции и съм физически изморена. Наслаждавам се на пътуванията, особено ако са за по-кратък период. Искам да работя по проекти с деца. Имам идея за бъдещи приключения, но никое не може да се сравни с околосветското пътешествие от Лондон до Лондон. ", "date": "2017.12.26", "title": "Сара Отън: стани от леглото, излез навън, обиколи света с лодка и колело"}
{"url": "https://www.dnevnik.bg/photos/2017/12/26/3087573_fotogaleriia_nai-zabelejitelnite_snimki_s_jivotni_za/", "text": "Ричмънд парк е възникнал като парк за елени по времето на Чарлс първи (1626-1649). Днес в парка живеят около 600 елена.", "date": "2017.12.26", "title": "Фотогалерия: Най-забележителните снимки с животни за 2017"}
{"url": "https://www.dnevnik.bg/bulgaria/2017/12/26/3103813_lek_trus_e_registriran_krai_surnica/", "text": "Земетресение с магнитуд 2.9 е регистрирано на територията на язовир \"Доспат\" в близост до Сърница. Това сочи справка на сайта на Национален институт по геофизика, геодезия и география към БАН. Земният трус е регистриран в 01.48 часа тази нощ и е с дълбочина 11.3 км. Земетресението край Сърница е остатък от гръцко земетресение, което се е случило по същото време. Това каза дежурният сеизмолог oт Националния институт по геофизика, геодезия и география към БАН Илиана Попова, цитиран от агенция \"Фокус\". \"Просто автоматичната система е преценила, че там е епицентърът, но такова земетресение няма и затова го махнахме от картата на сайта\", обясни Попова.", "date": "2017.12.26", "title": "Лек трус е регистриран край Сърница"}
{"url": "https://www.dnevnik.bg/sport/2017/12/26/3103814_goldun_steit_specheli_kolednata_purva_bitka_s_klivland/", "text": "Кевин Дюрант излезе победител в коледния двубой с Леброн Джеймс, а шампионът \"Голдън стейт уориърс\" победи \"Кливланд кавалиърс\" с 99:92 у дома в първия сблъсък за сезона между двата най-добри отбора в Националната баскетболна асоциация (НБА). Финалистите в лигата от последните три години изиграха много оспорван мач, в който нито веднъж не се стигна до двуцифрена разлика в резултата. Пет минути преди края \"войните\" стигнаха до най-големия си аванс при 90:81. \"Кавалерите\" отговориха със силна серия и 77 секунди преди финалната сирена изравниха - 92:92. Тройка на Клей Томпсън отново изведе домакините напред при 95:92. \"Кливланд\" заложи на индивидуални пробиви към коша на Джеймс в следващите си две атаки. И в двата случай обаче лидерът на гостите беше блокиран чисто от Дюрант, което се оказа решаващо за победата на \"Голдън стейт\". \"Той е един от лидерите в блокирането на удари и днес го доказа отново. Той свърши адски добра работа в индивидуалния двубой и в опазването на ринга\", каза Джеймс за Дюрант след двубоя. Дюрант направи страхотно представяне както в защита, така и в нападение. Той завърши с 25 точки, седем борби, пет чадъра, три асистенции и две откраднати топки. Томпсън добави 24 точки, включително четири тройки от седем опита, а Дреймънд Грийн записа първия си трипъл-дабъл за сезона - 12 точки, 12 борби и 11 асистенции. Другата звезда на шампионите - Стеф Къри, пропусна девети пореден мач заради контузия в глезена. На разположение на отбора отново не беше и още един от титулярите - центърът Заза Пачулия. За \"Кливланд\" Кевин Лав отбеляза 31 точки и взе 18 борби. Той вкара шест тройки от 11 опита, но пропусна цели 11 от 14-те си стрелби за две точки и допусна четири грешки. Джеймс завърши с 20 точки, шест борби и шест асистенции. Той вкара само седем от 18-те си стрелби от игра и направи седем грешки. \"Винаги е страхотно да играеш с \"Кливланд\". Леброн е толкова невероятен и винаги можеш да усетиш енергията в залата, когато тези два отбора играят. Нито един от нас няма да изглежда по същия начин, когато се срещнем отново след няколко месеца, защото Стеф и Айзея (Томас) би трябвало да са на игрището. Надявам се. Но дори това понякога няма значение. Емблемите върху екипите на двата отбора са това, което събират феновете в залата\", каза старши треньорът на \"Уориърс\" Стив Кър. С успеха срещу големия съперник шампионите си върнаха първото място в Западната конференция. Те записаха 27-ата си победа от 34 мача и отново са отборът с най-добри показатели в НБА. В същото време \"Хюстън рокетс\" загуби със 102:107 при гостуването на \"Оклахома сити тъндър\" и сдадоха първата позиция. \"Ракетите\" допуснаха седмото си поражение през сезона при 25 победи. \"Сан Антонио спърс\" заема третата позиция в конференцията с 23 победи и 11 загуби, а \"Минесота тимбъруулвс\" е четвърти с 21 победи и 13 загуби. \"Оклахома\" се придвижи до петото място, след като записа 19-ия си успех в 34 мача. \"Денвър нъгетс\" (18-15), \"Портланд трейл блейзърс\" (17-16) и \"Ню Орлиънс хорнетс\" (17-16) допълват зоната на плейофите. Смяна на върха в класирането имаше и в Източната конференция. Досегашният лидер \"Бостън селтикс\" допусна домакинска загуба със 103:111 срещу \"Вашингтон уизърдс\" и отстъпи първото място на \"Торонто раптърс\". \"Келтите\" имат 27 победи от 37 мача, а \"раптърите\" са спечелили 23 от 31 срещи. \"Кливланд\" заема третата позиция с 24 победи и десет поражения. \"Индиана пейсърс\" (19-14), \"Детройт пистънс\" (18-14), \"Вашингтон\" (19-15), \"Милуоки бъкс\" (17-14) и \"Ню Йорк никс\" (17-16) допълват челната осмица.", "date": "2017.12.26", "title": "\"Голдън стейт\" спечели коледната първа битка с \"Кливланд\""}
{"url": "https://www.dnevnik.bg/zdrave/2017/12/26/3100055_zashto_sus_sport_ne_se_otslabva_i_oshte_9_istorii_za/", "text": "1.  Как работи метаболизмът и защо със спорт не се отслабва  - 114 500 прочитания Когато на 45-ата минута е подгизнал от пот, сърцето му бие силно, дробовете му се изпълват с повече кислород от всякога и цялото му тяло усеща интензивната циркулация на кръвта, човек си мисли, че след една такава тренировка си е заслужил цяла пица, донът или поне две бири. Но човешкият организъм не работи така и за разочарование на спортните натури - не е спортът това, което ги държи в добра форма. 2.  Д-р Румяна Динолова, психиатър: Бърнаут не се преодолява с почивка, а с промяна  - 60 320 прочитания Един от всеки петима българи е изпитвал депресия или пристъп на тревожност в живота си. Това са най-честите психични терзания в световен мащаб - според Световната здравна организация са вече и сред водещите причини за загуба на работоспособност и трайно влошаване на здравето. На този фон и темата за професионалното прегаряне става все по-популярна, макар че обикновено е в периферията. Така е, защото т. нар. \"бърнаут\" на практика не е заболяване, а състояние на липса на интерес и мотивация в работата, което може да възникне по много различни причини. 3.  Как (и дали изобщо) работят игрите за трениране на ума  - 55 399 прочитания Има десетки широко достъпни мобилни приложения и онлайн игри, които се рекламират като начин за развиване на паметта и умствения капацитет. Но много малка част от тях се основават на реални научни подходи и за още по-малка част има научни доказателства, че работят. Останалите не че са вредни, но може да нямат никакъв ефект или пък да тренират ума в тесни и напълно ненужни умения, като да разпознаваш или уцелваш с пръст точно определена форма в точно определена обстановка. 4.  \"Гугъл\" ще приканва търсещите \"депресия\" да се тестват за психичното заболяване  - 52 057 прочитания Хората, които търсят в \"Гугъл\" (Google) по ключовата дума \"депресия\", скоро ще бъдат подканвани да попълнят въпросник, за да установят дали страдат от психичното заболяване. Най-голямата търсачка си партнира с Американския алианс по психични болести, за да разпространи проекта, който в момента е само за потребителите от САЩ. 5.  Единственият ефект от мултивитамините е, че правят урината ви скъпа, казва австралийски експерт  - 48 606 прочитания За здрав човек няма абсолютно никакъв смисъл да пие мултивитамини и хранителни добавки. От тях има полза, когато са установени конкретни дефицити и дисбаланс в организма, но всички останали хора, които ги приемат \"за здраве\", дават пари напразно и ефектът може да се види само в урината им, казва Майкъл Ганън, председателят на Австралийската асоциация на медиците. 6.  След голям пробив в лечението на левкемия, учените се борят с изненадващ страничен ефект  - 37 909 прочитания Преди около пет години учени в лабораториите на голяма фармацевтична компания достигат до ключа за нещо, което се търси от десетилетия. Намират начин да убиват ракови клетки, които иначе отказват да умрат, а ключът се оказва малка молекула, която успява да се намести точно там, където механизмът им за самоунищожение се е счупил, и да го поправи. 7.  Как изглежда естественото раждане и какво е перфектното място за него  - 34 877 прочитания Най-добрите условия за раждане приличат много на тези за зачеване на бебе. Уютна стая с удобно широко легло, приглушена светлина, тиха музика, уединение с партньора, свобода на движението... В това вярват едни много прогресивни и същеваременно много старомодни специалисти, които бяха на гости в България по повод празника на родилната помощ Бабинден през януари. 8.  Датски учени настояват да се ограничи продажбата на ибупрофен след ново доказателство за вредата от него  - 34 019 прочитания Ново изследване, този път датско, потвърди връзката между болкоуспокояващото ибупрофен и повишения риск от увреждане на сърцето. Според проучването на Университета в Копенхаген, редовният прием на нестероидни противовъзпалителни средства, сред които попадат и други популярни медикаменти срещу болка със свободен достъп в аптеките, повишава риска от сърдечен арест с 31%. 9.  \"Харвард\" определи петте най-полезни за здравето физически упражнения  - 33 753 прочитания Да пробягаш маратон може и да звучи като най-каляващото физическо усилие, но не е, защото може да навреди на ставите и да затрудни храносмилателната система. Има поне пет други занимания, които правят тялото по-здраво и по-издръжливо и заедно с това го щадят от натоварване и износване. Учени от Медицинския университет в Харвард посочват кои са петте най-полезни физически упражнения след подробни сравнения на ефектите от различни спортове върху човешкото тяло. 10.  Феноменът \"бебета със смартфони\" е масов и вреден, предупреждават педиатри  - 32 776 прочитания \"Ще станеш кривоглед!\" - предупреждаваха някога мама и татко, ако се задържим за по-дълго пред телевизора. Сега основно забавление за около 70% от децата в най-ранна възраст са смартфоните и таблетите вместо книжките и играчките и съвременните родители не си дават сметка за вредите, които това може да причини, предупреждават германски специалисти. ", "date": "2017.12.26", "title": "Защо със спорт не се отслабва и още 9 истории за здраве"}
{"url": "https://www.dnevnik.bg/sviat/2017/12/26/3103824_vietnam_se_razmina_s_taifuna_tembin/", "text": "Мощната буря, оставила след себе си смърт и разрушения на Филипините, отслабна до тропическа депресия днес и не връхлетя Виетнам, предаде Асошиейтед прес. Няколкостотин души в делтата на река Меконг във Виетнам бяха евакуирани в очакване на тайфуна Тембин, отнел живота на повече от 160 души при преминаването си над Филипините. Синоптиците предполагаха, че южният край на делтата ще попадне на пътя на Тембин и предупредиха, че очакваните от понеделник вечерта проливни дъждове и силен вятър може да причинят тежки щети в уязвимия район, където сградите не са в състояние са устоят на толкова сурово време. Тази сутрин обаче, бурята отслабна и метеоролозите казаха, че няма да премине над Виетнам. Очаква се по-късно днес тя да се разсее над Тайландския залив. През уикенда Тембин причини свлачища и внезапни наводнения на Филипините, при които загинаха най-малко 164 души, а 171 са в неизвестност. Съгласно първоначалните сведения от властите в различните провинции общият брой на жертвите надхвърля 230 души, но службата за справяне с бедствията предупреди, че има дублиране при преброяването заради объркване непосредствено след бурята и цифрите трябва да се проверят. Над 97 000 души вчера все още се намираха в 261 евакуационни центъра в южната част на Филипините, а още 85 000 души бяха намерили убежище другаде.", "date": "2017.12.26", "title": "Виетнам се размина с тайфуна Тембин"}
{"url": "https://www.dnevnik.bg/sviat/2017/12/26/3103826_shanhai_ogranichava_naselenieto_si/", "text": "Китайският финансов и икономически център град Шанхай ще ограничи до 2035 г. броя на населението си до 25 милиона души в опит да се пребори с \"болестите на големия град\", съобщи градската управа, цитирана от \"Ройтерс\" и БТА. На сайта си градският съвет съобщи снощи, че набелязаната цел за контрол над мащаба е част от генералния план за развитието на града за периода 2017-2035 г., одобрен от властите.  До 2035 г. броят на постоянното население на Шанхай ще бъде контролиран на равнище от около 25 милиона души, а общата площ, предназначена за строителство, няма да надвишава 3200 кв. километра, посочи съветът. Според държавни медии за \"боледуване на големия град\" може да се говори, когато един мегаполис започне да страда от замърсяване на околната среда, прекомерен трафик и недостиг на обществени услуги като образование и здравеопазване.  В много от най-големите китайски градове се наблюдава също скок в цените на жилищата, което поражда опасения от балон на пазара на имоти. По данни на агенция \"Синхуа\" в края на 2015 г. Шанхай, който се намира на източното крайбрежие на Китай, е имал постоянно население от 24,15 милиона души. Градските власти съобщиха също, че генералният план предвижда увеличаване на усилията за опазване на околната среда и запазване на забележителностите на града.", "date": "2017.12.26", "title": "Шанхай ограничава населението си"}
{"url": "https://www.dnevnik.bg/sviat/2017/12/26/3103828_lavini_otneha_jivota_na_trima_dushi_v_alpite/", "text": "Трима души загинаха при лавини в Швейцарските Алпи, предаде \"Ройтерс\", като се позова на полицията. Мъж от кантона Вале, който карал ски близо до връх Хофаторн, загинал, след като бил затрупан от лавина тази сутрин. Той бил открит от приятели, но пристигналите екипи за спешна помощ потвърдили смъртта му на място. Турист, изчезнал в събота, също бил намерен мъртъв. Французинът се опитал да изкачи сам планината Глатванг, след като карал ски с приятелката си. Когато той не се прибрал, започнало издирване и тялото му било открито в пролом вчера сутринта. Според полицията мъжът предизвикал лавина, която го затрупала. При друг случай трима планинари били затрупани от лавина във Вале в събота. Групата се изкачвала в района на Сент Люк, когато станала злополуката. Един от тях успял да се измъкне от снега и да се обади за помощ. Тримата били откарани в болница, но един от тях - жена от кантона Во, починала снощи от получените наранявания./БТА", "date": "2017.12.26", "title": "Лавини отнеха живота на трима души в Алпите"}
{"url": "https://www.dnevnik.bg/bulgaria/2017/12/26/3103852_kampaniiata_bulgarskata_koleda_privleche_nad_2_mln_lv/", "text": "Над 2 милиона лева са събрани до момента началото на благотворителната кампания \"Българската Коледа\", която се провежда под патронажа на президента за 15-та поредна година, обяви прессекретариатът на държавния глава. Инициативата е в подкрепа на българските деца, като  този път парите ще отидат за деца, които имат нужда от продължителни грижи и рехабилитация  след тежки заболявания под мотото \"В подкрепа на спасения детски живот\". Традиционно дарената сума в инициативата надхвърля 2 млн. лв., като досега всяка година надминаваше предишните си резултати.  За 2016 г. бяха отчетени близо 2.6 млн. лв. , с които бяха подкрепени деца с тежки хронични заболявания. От началото на кампанията за 2017 г., което беше обявено през декември от президента Румен Радев, до момента са изпратени 484 хиляди дарителски есемеси на номер 1117 и гласови обаждания на 0900 1117. В дарителската банкова сметка на инициативата са постъпили 1.525 млн. лв., и над 16 хил. лв. са дарени чрез системата ePay. За 15-те години в рамките на благотворителната инициатива на президента са събрани общо 29 984 449 лв., съобщиха в началото на традиционния благотворителен концерт на Коледа. С парите до момента са подпомогнати над 3800 деца и 259 лечебни заведения. Кулминацията на кампанията - благотворителният спектакъл, се проведе снощи в Народния театър \"Иван Вазов\" и беше излъчван на живо по националните телевизии. На него присъстваха президентът Румен Радев, Цвета Караянчева, председател на Народното събрание, Негово Светейшество Българският патриарх и Софийски митрополит Неофит, президентът Росен Плевнелиев, дипломати, лекари и много от децата, подпомогнати от \"Българската Коледа\". В забавната програма се включиха изпълнители като Васил Найденов, Орлин Горанов и Еделина Кънева, групите \"БТР\" и \"Фондацията\", Михаела Филева, Графа, Криско, Миро, Поли Генова, Васил Петров, Орлин Павлов, Мариана Попова, Михаела Маринова, както и възпитаниците на Национално училище за танцово изкуство в София, детска вокална група \"Бон-Бон\", Фолклорен танцов ансамбъл \"Пламъче\", Софийска филхармония и хора към Национален фолклорен ансамбъл \"Филип Кутев\".", "date": "2017.12.26", "title": "Кампанията \"Българската Коледа\" привлече над 2 млн. лв. дарения през 2017 г."}
{"url": "https://www.dnevnik.bg/biznes/2017/12/26/3103855_cenata_na_bitkoina_otnovo_trugna_nagore/", "text": "Курсът на биткойна се покачи с над 10 на сто за едно денонощие, нараствайки с повече от една трета спрямо спада под 12 000 долара миналата седмица, предаде \"Ройтерс\". Днес в 4.45 часа по Гринуич се котираше за окото 15 049 на люксембургската борса Битстамп (Bitstamp). В петък най-известната криптовалута изгуби близо 30 на сто от стойността си до 11 159,93 долара, след като миналата неделя доближи прага от 20 000 долара. Най-известната криптовалута в момента е обект на интензивни спекулации и котировките й скочиха стремглаво от средата на ноември спрямо 1000 долара в началото на годината, припомня АФП. За разлика от долара или еврото това платежно средство не се издава от централни банки, а се \"копае\" - т. е. създава се децентрализирано чрез компютри, използващи сложни алгоритми. Банките критикуват липсата на прозрачност при определянето на цената му. Управителят на японската централна банка Харухико Курода вчера определи главозамайващия му скок като \"анормален\"./БТА", "date": "2017.12.26", "title": "Цената на биткойна отново тръгна нагоре"}
{"url": "https://www.dnevnik.bg/sport/2017/12/26/3103830_otkroveno_s_grigor_dimitrov_za_tenisa_jivota/", "text": "Човек с много интереси, който не иска да бъде добър само в едно нещо. Така Григор Димитров определя себе си. В навечерието на новия сезон световният номер 3 даде интервю за италианския вестник \"Ла република\", в което говори откровено за тениса, живота, приятелките и своята родина. \"Тенисът е специфичен свят, който променя хората. В зависимост от темперамента и ДНК-то той може да те отведе в грешни посоки, ако не направиш правилните избори\", споделя българският тенисист. \"Винаги казвам, че тенисът не може да бъде всичко за мен. Други неща също са важни в моя живот. Не искам да бъда добър само в едно нещо. Искам да правя и нещо различно. Може би да преподавам, да бъда пример за младите, които ще дойдат след мен. Ако не допринесеш с нещо, защо си живял? Определям себе си като момче с много страсти. Обичам да рисувам, да снимам, да създавам обекти, да бъда дизайнер\", допълва той. Димитров не приема тениса просто като професия. \"Не играя, само за да изкарвам пари. Опитвам се да се наслаждавам на красивите моменти. Чувствам се като пеперудите, които, имайки кратък живот, живеят и оценяват настоящето максимално пълноценно и са щастливи. Разбира се, зависи кой как разбира щастието. Аз нямам тайни рецепти. За мен щастието е сбор от моите преживяванията, това, което споделям с другите.\" Попитан за периода на \"плейбоя Димитров\", той отговори: \"Мисля, че не бях разбран. Или може би заради това, че хората не ме познават, си бяха изградили грешна представа. Разбира се, имало е трудно моменти, когато не се бях обградил с правилните хора. Да забравим тези клишета за приятелките - от Серена до Шарапова, безсмислено е. Човек лесно може да бъде пленен от красотата, но това грешно ли е? Животът ми не е като да съм влязъл в магазин на \"Макларън\" и да съм купил всичко, което искам. Ето защо с Никол, сегашната ми приятелка, обръщам внимание на неприкосновеността на личния живот.\" Димитров каза още, че всичко в неговия характер е българско. \"Аз съм 100% българин. Виждате ли гърба на моя телефон? Това е лъв, символът на моята страна. Напуснах България, когато бях дете. Това бяха трудни години. Надявам се в бъдеще да мога да направя нещо за моята страна, може би тенис академия\", завършва спортист номер 1 на България.", "date": "2017.12.26", "title": "Откровено с Григор Димитров: За тениса, живота, приятелките и България"}
{"url": "https://www.dnevnik.bg/bulgaria/2017/12/26/3103856_na_koleda_184_dushi_sa_noshtuvali_v_krizisniia_centur/", "text": "Сто осемдесет и четири души са прекарали Коледа в Центъра за кризисно настаняване на бездомни хора в столицата, съобщават от институцията, цитирани от Агенция \"Фокус\". Нощта е протекла нормално и без инциденти, казват от ръководството на Центъра. За хората в нужда, които са потърсили подслон за нощта там, е била организирана вечеря за Коледа, макар че храна се осигурява и в останалите дни от годината. Капацитетът на Центъра е за 170 души, но от приюта уверяват, че не връщат никого. Когато местата се запълнят, се вадят походни легла за нуждаещите се. Условие е само да се представи лична карта, а ако човекът няма личен документ, се прави справка в близкото поделение на МВР.", "date": "2017.12.26", "title": "На Коледа 184 души са нощували в кризисния център за бездомни хора в София"}
{"url": "https://www.dnevnik.bg/sport/2017/12/26/3103863_fifa_blagodari_na_mutko_za_otteglianeto_mu_ot_ruskiia/", "text": "Вицепремиерът на Русия Виталий Мутко получи специални благодарности от ФИФА за  оттеглянето си като президент на Руския футболен съюз (РФС) . От световната централа определиха това като едно отговорно решение в името на световното първенство през 2018 г. В понеделник на заседание на изпълнителния комитет на РФС Мутко сдаде поста, който заемаше повече от 12 години. На негово място до избирането на нов президент беше назначен Александър Алаев. \"ФИФА разбира решението на г-н Мутко, което беше взето в интерес на световното първенство в Русия през 2018 г. Благодарим му за предприемането на тази отговорна стъпка и за свършената до момента работа в подготовката за световното\", се казва в съобщение на ФИФА, цитирано oт ТАСС. На вчерашното заседание на РФС Мутко обяви също, че е готов да се оттегли като президент на организационния комитет на Русия 2018. Дали това ще се случи трябва да стане ясно в близките дни. \"Решението на Мутко няма да се отрази на успешната организация на световното. ФИФА, руското правителство, футболният съюз и организационния комитет ще продължат по план ползотворното си сътрудничество по организацията на турнира\", се казва още в съобщението на ФИФА. \"В близките дни ще проведем разговори с всички замесени страни и ще се разберем какви ще са следващите стъпки, свързани с организационния комитет\", допълниха от световната централа. В началото на месеца Мутко получи  доживотна забрана за участие в олимпийски игри . Той беше посочен като главно действащо лице в допинг схемата, заради която Русия беше изключена от олимпийския спорт. Според разследванията на Международния олимпийски комитет (МОК) и Световната антидопингова агенция (WАДА) Мутко в качеството си на спортен министър е бил в основата на държавно спонсорирана система за употреба, разпространение и прикриване на допинг между 2011 и 2015 г. Причината за оттеглянето на Мутко от футбола е натиск от страна на ФИФА, обяви миналата седмца в. \"Коммерсант\", като се позова на близки до случая източници. От изданието допълниха, че информацията е потвърдена от служители в различни спортни и правителствени структури.", "date": "2017.12.26", "title": "ФИФА благодари на Мутко за оттеглянето му от Руския футболен съюз"}
{"url": "https://www.dnevnik.bg/kultura/2017/12/26/3096706_otkus_ot_dnes_vsichki_shte_umrem_po_malko_na_richard/", "text": "\"Днес всички ще умрем по малко\" (Издателство \"Вакон\") – единствената официална биография на бегача Емил Затопек, чиито пламенен дух, човечност и несломима воля го превръщат в най-обичания олимпиец на всички времена. 1 декември 1956 г. Емил Затопек и още четиридесет и пет души са застанали на стартовата линия на олимпийския маратон в Мелбърн. Чехословакът вече е в залеза на кариерата си и освен това се възстановява от наскоро оперирана херния. Той добре осъзнава, че за него победата е трудно постижима, а страданието – неизбежно. Климатичните условия само влошават положението. Температурата е 30оС – същинска пещ, която ще мъчи маратонците не по-малко от високото темпо. Именно това е денят, в който, след като се оглежда с мрачна усмивка, Емил ще изрече прословутите си думи: \"Приятели, днес всички ще умрем по малко\" и непоколебимо ще се изстреля напред. Ричард Аскуит е запален бегач и дългогодишен почитател на Емил Затопек. Първата му книга – Feet in the Clouds (\"С крака в облаците\"), печели британската награда за най-добър дебют в областта на спортната литература. Тя е номинирана и за наградите на Уилям Хил и Бордман-Таскър, а списание Runner’s World я определя като една от трите най-добри книги, посветени на бягането, за всички времена. Ричард Аскуит работи като редактор за The Independent и живее в Нортхемптъншир. \"Тази книга е космически кораб. Тези страници са безценно гориво в голямата бездна. Тази история е непредвидимо, зашеметяващо пътуване към далечна екзопланета. Тя е направена от ексцентрична материя: непозната за нас сила, извънземна воля, човечност и добрина. А някъде дълбоко в ядрото й тупти едно огромно, горящо сърце. На нея няма невъзможни неща, ще се убедите сами. И въпреки че тя е отделена за един-единствен човек, ние дължим на себе си поне да пропътуваме до нейната красива орбита, да я прочетем и да я направим част от себе си... завинаги. Добре дошли на планетата Затопек!\" Иво Иванов, автор на \"Кривата на щастието\" Превод Десислава Сотирова ЗА-ТО-ПЕК! ЗА-ТО-ПЕК! Глава 1 Да започнем от връхната точка – златните минути, за които сякаш се е подготвял във всичките си битки до момента. В сравнение с тях следващите състезания изглеждат като спускане от върха. 27 юли 1952 г., около 17:50 ч. следобед. Улиците на хелзинкския квартал \"Тьольо\" гъмжат от хора, а по тротоарите се тълпят оживени зрители, които си бъбрят и аплодират атлетите. Някои са тук от обяд. Те се наслаждават на празничната атмосфера и възможността да присъстват на исторически момент. Времето е благосклонно – тихо е, но не задушно. Олимпийският стадион също е препълнен – 68 700 души следят игрите, но вниманието им е насочено не към пистата, където току-що е завършило щафетното бягане 4х400 метра, а към огромното електронно табло, показващо периодични сведения за времената и позициите на водещите бегачи във финалното състезание на XV-те Олимпийски игри – маратона. Последният бюлетин показва, че Затопек води с 2 минути и 15 секунди пред най-близкия си съперник и му остават малко над два километра. През следващите десетина минути само зрителите на улицата, които са заели добра наблюдателна позиция, знаят какво се случва. Останалите разчитат на слуховете и въображението си. По всичко обаче личи, че няма и един човек на стадиона и извън него, който да желае различен резултат – всички се надяват Емил Затопек да продължи в този дух още няколко минути, до самия край. Подобно единодушие е поразяващо. Шейсет и девет страни имат свои участници на Олимпиадата, а повечето са изпратили и наблюдатели, макар че публиката се състои предимно от финландци. И все пак всички искат чешкият атлет да победи. Този факт е още по-изумителен на фона на политическата обстановка. Отскоро светът е страховито разделен от идеологическа желязна завеса, която се простира от Балтийско до Адриатическо море. През нея заплашително се гледат две суперсили – едната от тях е ръководена от прогресивно обезумяващия Йосиф Сталин. За да спазят разделението, в Хелзинки са предприели необичайна мярка и са осигурили на състезателите (общо 4955 на брой) две отделни олимпийски села – едното за комунистическия блок, второто за всички останали. Репликата на Джордж Оруел, че спортът е \"война, но без стрелбата\", тук е съвсем на място. А ето как приключват двете състезателни седмици – любители на спорта от безброй различни раси, вероизповедания и политически убеждения са събрани като задружно, радостно семейство, за да ознаменуват постиженията и личността на един-единствен забележителен атлет. Не всичко е заслуга на самия Затопек. И други спортисти правят жестове на добра воля, тъй като идеологическите забрани се оказват безсилни да възпрат младежкия им инстинкт за приятелство. По някакъв начин обаче именно Емил се превръща в олицетворение на идеята, че тези Олимпийски игри са тържество за цялото човечество. От две седмици тук се носят слухове не само за невероятното му бягане и безумни тренировъчни методи, но и за неговата сърдечност, великодушие и неподправена щедрост. Твърди се, че в нощта преди едно от големите състезания той отстъпва леглото си на австралийски спортист, който няма къде да спи. Друг път дава чорапи на английския си съперник Гордън Пири. Разказва открито за своя начин на подготовка на всеки, който се интересува. Желанието да общува е накарало Емил да научи шест чужди езика – според някои дори и повече. Публичните му изказвания са толкова остроумни, че опровергават западните стереотипи за човека при комунизма като мижитурка без собствена воля. На пистата той излъчва доброта и обаяние. Разговаря с останалите състезатели, потупва ги насърчително, води колоната дори когато не е в негов интерес. При все това Затопек намира в себе си сили да побеждава, и то убедително – дори величаво, както биха се изразили някои. През последните осем дни той вече е завоювал два златни медала, на 5000 и 10 000 метра – трудно постижим двоен триумф при дългите разстояния. А сега, само след минути, е на път да постигне тройна победа. Всички тук са наясно, че това едва ли ще се случи някога отново. Ето какво неповторимо събитие очакват да видят присъстващите. Това е най-голямото предизвикателство в живота на Затопек. И сякаш почти целият свят е притаил дъх и стиска палци той да успее. Между впрочем чешкият атлет участва в маратон за първи път. Стъпка след стъпка, с усилие, той се приближава към тунела на стадиона, изчезва, след което излиза на пистата под дългоочакваните звуци на фанфарите. Докато завива, е наклонен почти на 45 градуса, за да не изгуби от инерцията си. Изригват мощни овации, които едва не събарят слабичкия атлет. Близо 70 000 души са на крака и скандират възторжено. Накрая всички викове се сливат в един възглас, толкова мощен и единен, че те побиват тръпки: \"За-то-пек! За-то-пек!\". Гримасата върху лицето му е по-мъчителна от всякога. Подгизналият червен потник е залепнал върху шортите. Очите му са изцъклени, челюстите стиснати. Той изглежда уморен – смъртно уморен и празен. Сякаш всяка крачка е мъчение – не в преносния смисъл, който влагат спортните журналисти, а напълно реално и осезаемо. Почти чувствате сътресението в разбитите му крака, докато стъпалата в тънки подметки удрят ритмично по настилката. Изглежда, цялото му тяло крещи: кога ще свърши това? Той обаче не забавя темпо и за миг. На стадиона има едва няколко десетки чехи. Но и всички други зрители окуражават Емил Затопек с онази страст, с която обикновено подкрепяме своите най-любими национални герои. На трибуните са и Пааво Нурми и Ханес Колехмайнен – финландците, поставили началото на съвременното бягане на дълги разстояния. Джим Питърс също е тук и аплодира, макар и може би не толкова радушно, колкото останалите. Британецът – носител на световния рекорд в маратона и фаворит преди началото на състезанието – е отпаднал девет километра преди края и е докаран на стадиона с журналистическата кола. \"За-то-пек! За-то-пек!\" Емил не би могъл да забави темпото, дори да иска. Едва ли досега е имало момент, в който хора от толкова много различни националности са ликували обединени от някое спортно постижение. Изнемощелият бегач пресича финалната линия, а лицето му се озарява от едва забележима усмивка – неочаквано момчешка в неприкритото си облекчение. Заключителните акорди се сливат с оглушителните овации на публиката. Затопек поздравява другите двама медалисти, а след това тръгва на почетна обиколка – изнурен и щастлив. Той чува как десетки хиляди финландци скандират името, което са му дали – \"Сату Пека\". Този път обаче е малко по-различно: \"Накемиин, Сату Пека\". Той е научил фински достатъчно добре, за да разбере какво означава това. Те се сбогуват с него. И докато се наслаждава на всеобщото възхищение, Емил Затопек – атлетът, постигнал най-великия подвиг в историята на бягането на дълги разстояния – изведнъж е обзет от безкрайна мъка, защото Но за да разберете това, трябва да научите как е стигнал дотук.", "date": "2017.12.26", "title": "Откъс от \"Днес всички ще умрем по малко\" на Ричард Аскуит"}
{"url": "https://www.dnevnik.bg/photos/2017/12/26/3103812_fotogaleriia_bitkata_za_trentun/", "text": "Всяка година се прави възстановка на битката за Трентън, която се е състояла на 25 декември 1776 г. след като ген. Джордж Вашингтон прекосява река Делауеър северно от гр. Трентън, Ню Джърси.", "date": "2017.12.26", "title": "Фотогалерия: Битката за Трентън"}
{"url": "https://www.dnevnik.bg/bulgaria/2017/12/26/3103872_prokuraturata_proveriava_zakonno_li_se_dobivat/", "text": "Прокуратурата в Царево проверява законно ли работи инсталация за инертни материали в Странджа, съобщи БиТиВи. От години жителите на село Кости се оплакват, че машини унищожават коритото на река Велека. Водомерите са запечатани от Басейнова дирекция и е забранено от реката да се изземва вода, но инсталацията за пресяване на инертни материали не спира да работи. Разрешителното за добив на фирмата е изтекло през 2015 г., като оттогава е проверявана пет пъти. Въпреки че от две години фирмата няма право да изземва наноси от реката, материалът, с който инсталацията не спира да работи, не се изчерпва. Експерти от Басейновата дирекция облитат с дрон реката, но местността е силно пресечена и е трудно да бъде засечена незаконна дейност. Фирмата подава сигнал до Областната дирекция, че реката е затлачена и има нужда от изгребване на наноси. Комисията обаче установява, че проводимостта на Велека не е нарушена. Хората в селото настояват дейността край реката да бъде преустановена. В противен случай се заканват да излязат на протест.", "date": "2017.12.26", "title": "Прокуратурата проверява законно ли се добиват материали от Велека"}
{"url": "https://www.dnevnik.bg/sviat/2017/12/26/3103875_kitaiski_aktivist_e_osuden_na_8_godini_zatvor_za/", "text": "Известен блогър и правозащитник в Китай е бил осъден днес на 8 години затвор от съда в град Тиендзин за подривна дейност срещу властта, съобщава агенция \"Ройтерс\", цитирана от БТА. Това е най-тежката издавана присъда след началото на правителствената кампания срещу активисти и гражданското общество преди повече от две години, посочва агенцията. Адвокатът на блогъра У Ган, известен в интернет с прозвището си \"Super Vulgar Butcher\" (супер вулгарен касапин), обяви, че предстои да обжалва присъдата. В мотивите на съда се посочва, че активистът редовно критикувал политическата система на Китай онлайн и създавал безредици чрез акциите и пърформансите си извън интернет. Също така разпространявал обиди и невярна информация. Съдът определя действията му като \"поредица от криминални прояви за подриване на държавната власт и социалистическата система, застрашавайки националната сигурност и стабилността на обществото\". Строгата присъда предизвика критики от германското посолство в Пекин и \"Амнести интернешънъл\". В позиция на посолството на Германия в Китай се посочва \"разочарование\" от тежкото наказание, а предствители на правозащитната организация в Китай наричат присъдата \"цинична политическа сметка\", защото е издадена точно по Коледа, когато вероятно от правителството са се надявали, че случаят няма да привлече голямо дипломатическо и медийно внимание. У Ган беше задържан през месец май 2015 г. с обвинения за подривна дейност. Допреди това той пише активно в блога си за случаите на злоупотреби с власт, критикува официалните държавни позиции и организира протестни граждански акции. Арестуван е след като подлага на съмнение официалната версия на властите за инцидент, случил се в провинция Хъйлундзян по-рано същия месец, при който полицай прострелял гражданин, събиращ подписка на жп гара. ", "date": "2017.12.26", "title": "Китайски активист е осъден на 8 години затвор за подривна дейност срещу властта"}
{"url": "https://www.dnevnik.bg/sport/2017/12/26/3103877_grigor_dimitrov_e_edinstveniiat_ot_top_20_sus_zaiavka/", "text": "Световният номер 3 Григор Димитров е единственият тенисист от топ 20, който е подал заявка за участие в  тенис турнира в София . Третото и последно по договор издание на надпреварата от категория \"АТП 250\" ще се проведе от 4 до 11 февруари в зала \"Арена Армеец\". Организаторите обявиха днес окончателния списък със заявки. Освен Димитров, който  ще защитава титлата от 2017 г. , в турнира ще се включат още трима представители на топ 30. Най-предно класираният от тях е Жил Мюлер, който заема 25-ата позиция. Тенисистът от Люксембург изпраща най-силната година в кариерата си. 34-годишният играч спечели две титли през 2017 г. Той направи фурор на \"Уимбълдън\", като  в един от мачовете на сезона спря серията на световния номер 1  Рафаел Надал от десет поредни победи без загубен сет в турнирите от Големия шлем. Другите двама играчи от топ 30, които са заявили участие в София, са французинът Адриан Манарино (№28) и германецът Филип Колшрайбер (№29). В надпреварата ще се включи и  шампионът от младежките финали на АТП Хьон Чун. \"Много сме доволни от участието на Григор Димитров и други трима играчи от топ 30. Приветстваме с добре дошъл и Хьон Чун след страхотната му година, чиято кулминация беше спечелването на младежките финали на АТП в Милано. Бих искал да благодаря на София и гражданите на столицата за тяхната безрезервна подкрепа към турнира. Очаква ни истински празник на тениса и съществено събитие в годината, в която София е европейска столица на спорта\", заяви турнирният директор на \"София оупън\" Пол Макнами. Сърбинът Филип Крайнович, който  сензационно стигна до финала на мастърса в Париж , също е подал заявка. Трето поредно участие ще запише друг сърбин - Виктор Троицки, който игра финал в софийския турнир през 2016 г. Другите заявили участие тенисисти са бившия номер 8 Михаил Южни (Русия), Робин Хаазе (Холандия), Андреас Сепи (Италия), Денис Истомин (Узбекистан), Жоао Соуса (Португалия), Йен Хсун Лу (Тайван), Евгени Донской (Русия), Михаил Кукушкин (Казахстан), Матю Ебдън (Австралия), Раду Албот (Молдова), Ласло Джоре (Сърбия), Максимилиан Мартерет (Германия), Лукаш Лацко (Словакия) и Мариуш Копил (Румъния). Единадесет от изброените 21 участници в София през 2018 г. са спечелили общо 42 титли от турнири на АТП до момента, посочиха организаторите. Основната схема ще бъде с 28 тенисисти. Четирима ще влязат от квалификациите, а трима ще получат \"уайлд кард\". По традиция организаторите пазят до последно поканите, в случай че някой от водещите тенисисти, които не са заявили участие, изяви желание да се включи. В противен случай те най-вероятно ще бъдат дадени на български играчи. Тазгодишният турнир имаше четирима представители на топ 20. Освен Димитров, който спечели титлата при дебюта си в София, се включиха Давид Гофен, Доминик Тийм и шампионът от 2016 г. Роберто Баутиста Агут.", "date": "2017.12.26", "title": "Григор Димитров е единственият от топ 20 със заявка за участие в София"}
{"url": "https://www.dnevnik.bg/sport/2017/12/26/3103939_dvama_skiori_postradaha_tejko_po_vreme_na_trenirovka_v/", "text": "Двама скиори пострадаха много тежко по време на първата тренировка за спускането в Бормио, 14-и старт за сезона в Световната купа по ски алпийски дисциплини. Представителят на Чили Хенрик фон Апен счупи крак, а представителят на домакините Матео де Ветори е с контузия на ръката. И двамата бяха транспортирани с хеликоптер до местната болница. Скиорът, който се състезава за Чили (23 г.) е с фрактура на тибията и фибулата, докато Де Ветори е с доста дълбока прорезна рана, съобщиха от пресцентъра на пистата. И двамата скиори бяха сред последните, които се пуснаха по трасето, съотвеност с номера 67 и 59. Тренировката на пистата \"Стелвио\" спечели италианецът Петер Фил. Тя е втората най-дълга е Световната купа след \"Лаубернхорн\" в швейцарския курорт Венген, и се завръща в календара след тригодишно отсъствие. Фил, който е втори в Бормио от 2006 г., се спусна за 1:57.06, а на осем стотни зад него остана сънародникът му Кристо Инерхофер. Трети и четвърти се класираха двама австрийци – Матиас Майер и Ханес Райхелт, а пети друг италианец Доминик Парис. Аксел Лунд Свиндал, който спечели две от трите спускания през сезона завърши пети с време 1:58.62. В сряда предстои още една тренировка в спускането, а в четвъртък е официалният старт на пистата \"Стелвио\". Отново в Бормио, на 29 декември мъжете ще проведат и алпийска комбинация. След 13 старта от началото на сезона водач за Големия кристален глобус е  Марсел Хиршер  с 534 точки, пред Хенрик Кристоферсен с 505 и  Свиндал  с 374. В класирането за Малкия глобус в спускането Свиндал има 260 точки и води пред Беат Фойц (212) и сънародника си Шетил Янсруд (149).", "date": "2017.12.26", "title": "Двама скиори пострадаха тежко по време на тренировка в Бормио"}
{"url": "https://www.dnevnik.bg/sport/2017/12/26/3103956_manchestur_junaited_se_spasi_ot_zaguba_sreshtu_burnli/", "text": "Манчестър юнайтед\" продължава с неубедителното си представяне във Висшата лига, след като записа нов драматичен двубой. \"Червените дяволи\" завършиха 2:2 с \"Бърнли\" на \"Олд Трафорд\", спасявайки се от загуба буквално в последната минута. Приятната изненада във  Висшата лига  направи нов добър двубой срещу водещите тимове и беше близо до изненадващ успех, благодарение на дисциплинирана игра, много битка и сериозна доза късмет. Тимът на Шон Дайш направи много силно първо полувреме, след което водеше с 2:0 с голове на Ашли Барнс и Стивън Дефур. След почивката последва щурм на \"червените дяволи\", а в герой за тях се превърна резервата Джеси Лингард. \"Юнайтед\" не успя да спечели трети пореден двубой (два за първенство и един за Купата на лигата) и изостава на 12 точки зад \"Манчестър сити\", който е с мач по-малко. Преди няколко дни \"червените дяволи\" получиха  попадение срещу \"Лестър\"  в продължението, а сега се спасиха от загуба по същия начин. В двубоя на \"Олд Трафорд\" традицията \"Бърнли\" да създава проблеми на \"Юнайтед\" се спази. При предишните три мача между тези два отбора на \"Боксинг дей\" (вторият ден на Коледа – бел. ред.) \"Бърнли\" излезе победител във всеки един от тях – 1921, 1959 и 1963 г. Жозе Моуриньо даде шанс на Златан Ибрахимович и Ромелу Лукаку да започнат заедно от първата минута, а \"червените дяволи\" бяха без контузените Крис Смолинг и Антонио Валенсия. \"Бърнли\" излезе без петима важни титуляри Роби Брейди, Том Хийтън, Джеймс Тарковски, Стивън Уорд и Крис Ууд, но въпреки това стигна до успеха. Срещата започна шокиращо и още преди да са изтекли и три минути гостите от \"Бърнли\" поведоха. Центриране на Гудмундсон доведе до сериозно разбъркване пред Давид Де Хеа, Лонг отклони топката към Ашли Барнс, а централният нападател я прати в мрежата на \"Юнайтед\" - 0:1. Ранното попадение доведе до много динамика в двубоя, като \"червените дяволи\" веднага взеха инициативата и се настаниха трайно в половината на \"Бърнли\". За гостите обаче това беше добре дошло, след като се отвориха сериозни пространства в полето на \"Юнайтед\". \"Червените дяволи\" имаха четири или пет отлични възможности да изравнят, но вратарят на \"Бърнли\" Ник Поуп направи страхотни спасявания. Ситуацията стана още по-тежка за домакините в 36-ата минута, когато Стивън Дефур удвои аванса на \"Бърнли\". Той се разписа след хубаво изпълнение от пряк свободен удар и не остави шансове на Де Хеа. За испанският вратар това беше първо попадение през сезона, което допуска с изстрел извън наказателното поле. При предишните 32 удара от дистанция Де Хеа беше безгрешен и спасяваше. \"Бърнли\" пък стана едва втория отбор, който отбелязва повече от един гол на \"Олд Трафорд\", откакто Моуриньо води \"червените дяволи\". Другият тим с подобно постижение е \"Манчестър сити\". \"Юнайтед\" можеше да отговори веднага след попадението на Дефур, но удар на Рашфорд беше избит от голлинията защитника на гостите Бен Мий. През първата част тимът на Жозе Моуриньо имаше тотално надмощие, но не успяха да материализират своето предимство. На почивката португалският мениджър направи две промени, като извади Маркос Рохо и Ибрахимович, а на терена се появиха Джеси Лингард и Хенрик Мхитарян. Това доведе и до вътрешни рокади, като Неманя Матич се върна да играе като централен защитник. Моуриньо направи всичко възможно да избегне загубата. В исторически план за 20-и път във Висшата лига тим, воден от португалеца изоставаше с два гола на почивката, като при предишните 19 не беше спечелил нито един от тези мачове. Това освежи играта на \"Юнайтед\" и домакините станаха още по-агресивни. Лингард беше близо до гол в 50-ата минута, но от два метра стреля право в тялото на Поуп, топката се отби и кацна на гредата. Две минути по-късно обаче английският национал беше точен и намали. Той засече центриране на Ашли Йънг и с пета прати топката в мрежата зад Ник Поуп – 1:2. За Лингард това беше пети гол от началото на сезона, а също така и първи, в своята кариера, който отбелязва, влизайки от пейката. До края на двубоя се играеше буквално пред вратата на Ник Поуп, който започна да бави времето от 70-ата минута. Всички футболисти на \"Бърнли\" действаха бавно, ритаха на посоки и нямаха никакъв интерес към това да атакуват вратата на Давид Де Хеа. Това се оказа фатално за тима на Шон Дайш, който в 92-ата минута стигна до изравнителен гол. Героят за \"червените дяволи\" Джеси Лингард се разписа отново и спаси частично тима си, който избегна загубата. Лингард стана първият футболист на \"Юнайтед\", който отбелязва два гола, влизайки от пейката от повече от две години насам. Последният такъв беше Крис Смолинг, който го направи през 2015 г., отново срещу \"Бърнли\". Гостите от Ланкашър завършиха двубоя с два точни удара, и двата отправени преди почивката, докато \"Юнайтед\" имаше 23 положения за гол. Футболистите на Жозе Моуриньо направиха общо 643 подавания и имаха притежание на топката в 72% от времето, но въпреки това не успяха да спечелят.", "date": "2017.12.26", "title": "\"Манчестър юнайтед\" се спаси от загуба срещу \"Бърнли\" с гол в последната минута"}
{"url": "https://www.dnevnik.bg/photos/2017/12/26/3087350_fotogaleriia_bedstviiata_po_sveta_prez_2017/", "text": "Над 80 души загинаха в Тексас заради  , който удари щата и причини рекордни наводнения в района на Хюстън.", "date": "2017.12.26", "title": "Фотогалерия: Бедствията по света през 2017"}
{"url": "https://www.dnevnik.bg/sport/2017/12/26/3103983_chelsi_postigna_peta_poredna_pobeda_kato_domakin_vuv/", "text": "Челси\" надви с 2:0 новака във Висшата лига \"Брайтън\" и се доближи само на точка зад \"Манчестър юнайтед\". Сините спечелиха за пети пореден път на своя \"Стамфорд бридж\" и са един от тимовете в най-добра форма от началото на месеца. Съставът на Антонио Конте обаче не стигна лесно до победата, след като и двете попадение паднаха през втората част. Точни за \"Челси\" бяха Алваро Мората и Маркос Алонсо, които се разписаха в рамките на 15 минути. Въпреки натоварения график Конте не направи сериозни промени в титулярния си състав, като единствено Гари Кейхил и Мората се върнаха сред стартовите 11. Капитанът зае мястото на болния Андреас Кристенсен. През първата част \"чайките\" се бранеха буквално в своето наказателно поле и не отправиха нито един точен удар към Тибо Куртоа. \"Челси\" държеше инициативата, но също нямаше чисти голови положения. Ситуацията се промени секунди след подновяването на играта, когато \"Челси\" вкара след добре позната комбинация. Сесар Аспиликуета напредна през центъра на терена и центрира към Мората, който без проблем откри – 1:0. За шести път от началото на сезона универсалният защитник се оказа асистент за попадение на сънародника си. С това дуетът Аспиликуета – Мората изравни рекордът за най-много голови комбинации на сините – Фабрегас към Диего Коста (сезон 2014-15) и Франк Лампард към Дидие Дрогба (сезон 2009-10). Точно час след началото на двубоя \"Челси\" стигна и до втори гол, който също дойде след изцяло испанска комбинация. Фабрегас намери Маркос Алонсо и халф-бекът удвои аванса на сините. С попадението на Алонсо във вратата на \"Брайтън\", \"испанските\" голове на \"Челси\" от началото на сезона станаха 20. По този показател няма друг отбор в Топ 5 първенствата на Европа, който да е отбелязал повече, благодарение на играчи, родени в Испания. Наравно със сините е \"Реал\" (Сосиедад). В друг интересен мач от празничния кръг на \"Боксинг дей\" \"Борнмът\" и \"Уест хем\" завършиха 3:3. Срещата на \"Вайталити стейдиън\" на Южния бряг премина през много обрати и смени във водачеството, но в крайна сметка победител нямаше. \"Чуковете\" откриха в седмата минута, когато Джеймс Колинс засече центриране от корнер на Арън Кресуел. Домакините обаче изравниха в 29-ата благодарение на Дан Гослинг. Той прекъсна суша от 344 минути без попадение за \"черешките\", като се оказа непокрит в наказателното поле при разбъркване. В началото на втората част \"Борнмът\" направи пълен обрат, с попадение на Нейтън Аке. \"Уест Хем\" беше по-добрият отбор на терена и направи всичко възможно да стигне до успеха. Дейвид Мойс включи от пейката Чичарито и Анди Каръл и това даде резултат. В рамките на осем минути между 81-ата и 89-ата Марко Арнаутович се разписа два пъти и изведе \"Уест Хем\" напред. За австриеца това беше пето попадение в последните пет мача, с което той затвърди добрата си форма. Въпреки силната игра на \"чуковете\", \"Борнмът\" стигна до точката след късна драма. Водещият реализатор на \"черешките\" Калъм Уилсън вкара в 93-ата минута и спря серията от три поредни поражения.", "date": "2017.12.26", "title": "\"Челси\" постигна пета поредна победа като домакин във Висшата лига"}
{"url": "https://www.dnevnik.bg/politika/2017/12/26/3103979_v_dneshnata_vlast_uchastvat_nacionalisti_fashisti/", "text": "В днешната власт участват фашисти националисти, а политик на годината е гласоподавателят на ДПС. Това обяви лидерът на партията Мустафа Карадаъй в село Могиляне, където членове на партията и местни жители почетоха паметта на жертвите преди 33 години по време на мирните протести срещу т. нар. възродителен процес в кирковското село Могиляне и в Момчилград. Според Карадайъ днес са на власт онези, \"които бият нашите майки на границата. Днес са на власт онези, които в центъра на София палят молитвени килимчета по време на петъчна молитва. Днес са на власт онези, които излизат с призиви за прекрояване на границите. А прокуратурата се прави, че не вижда и не разбира какви престъпления се извършват\". По думите му това минира бъдещето на България. Според него, именно заради това България има нужда от обединено и силно ДПС. Карадайъ предупреди, че всеки, който работи против това обединение, не е опонент, а враг. \"А ако е един от нас, той е предател\". Обяви, че тези, които са последователи на ДОСТ на Лютви Местан, без да назовава движението, които признаят, че са сгрешили, имат място под знамето на ДПС. Само че тези - лицемерните, тези които имат заден план, тези , на които душите не са чисти, тези , които за лична сметка, изгода и позиция искат да лицемерничат - техните души нямат да намерят правилния път и няма да си намерят мястото, заключи Карадайъ, цитиран от пресцентъра си. Бившият главен мюфтия Фикри Сали прочете молитва в памет на жертвите, ръководството на ДПС поднесе венци и цветя на гробовете на жертвите на тоталитарния режим и пред паметника Тюркян чешма. Представители на ДОСТ също почетоха паметта на жертвите в Момчилград и Могиляне. \"ДОСТ даде пример за деполитизиране на тези възпоминания, като не издигна партийни знамена и не направи политическа пропаганда\", обявиха от партията.", "date": "2017.12.26", "title": "В днешната власт участват националисти фашисти, обяви лидерът на ДПС"}
{"url": "https://www.dnevnik.bg/bulgaria/2017/12/26/3103988_bulgariia_i_makedoniia_sa_obrecheni_na_sutrudnichestvo/", "text": "България и Република Македония са съседни страни и като такива са обречени на взаимно сътрудничество. Договорът за приятелство и добросъседство, който беше  подписан от премиерите на двете страни на 1 август  тази година, е резултат от компромиси, които не могат да удовлетворят всички. За да се постигне целта, това споразумение трябва да се разглежда от гледна точка на бъдещето, а не на миналото. Това каза македонският президент Георге Иванов по време на годишното си обръщение в парламента, цитиран от \"Нова телевизия\". \"Това е споразумение на общата история на двете държави и техните народи, и се отнася за периода от признаването на Република Македония от страна на Република България, съответно от 1992 година. Призовавам двете правителства да допринесат за постигането на целта на договора\", заяви Иванов. Според държавния глава на Македония споразумението създава атмосфера за по-голяма откритост и сътрудничество между църквите. \"Макар да съм вярващ, аз съм президент на светска държава, която е отделена от църквата. Не се намесвам в работата на църквите, но като всеки вярващ, очаквам Македонската православна църква – Охридска архиепископия да бъде равноправна част от православния свят\", заяви Иванов. Македонският президент подчерта, че популизмът има негативното влияние върху добросъседските отношения и лидерите от региона трябва да се поучат. В този контекст той спомена  т.нар. Тиранска платформа  на албанския премиер Еди Рама като популистка намеса във вътрешните работи на Македония, поради което политическата криза е прераснала в конституционна. Македонският президент призова лидерите от региона внимателно да преценяват всяка своя дума.", "date": "2017.12.26", "title": "България и Македония са обречени на сътрудничество, но от гледна точка на бъдещето, заяви Георге Иванов"}
{"url": "https://www.dnevnik.bg/sviat/2017/12/26/3103990_iniciativen_komitet_izdigna_vladimir_putin_kato/", "text": "Инициативна група избиратели издигна кандидатурата на руския президент Владимир Путин като независим кандидат за предстоящите президентски избори на 18 март 2018 г., съобщава ТАСС, цитирана от БТА. Решението е взето на събрание днес, организирано в историческия парк \"Русия - моята страна\" на Общоруското изложение на постиженията на народното стопанство (ВДНХ) в Москва. Тъй като Путин реши да участва в изборите като независим,  въпреки подкрепата и на управляващата партия в Русия , събранието на инициативната група в негова подкрепа е задължителна процедура, за да може той да се включи в избирателната кампания. Според закона всеки независим кандидат трябва да получи подкрепа от не по-малко от 500 руски граждани, имащи активно избирателно право. В днешното събрание, с което кандидатурата на Путин вече е факт, участваха 668 души. Вчера  руският президент ппредупреди да се внимава за чуждестранна намеса в президентските избори догодина . По-рано същия ден  руската Централна избирателна комисия (ЦИК) обяви, че няма да допусне опозиционния лидер Алексей Навални  до участие в изборите напролет, тъй като е осъждан.", "date": "2017.12.26", "title": "Инициативен комитет издигна Владимир Путин като независим кандидат за изборите през 2018 г."}
{"url": "https://www.dnevnik.bg/sport/2017/12/26/3103949_ljuis_hamiltun_opredeli_shampionskiia_si_bolid_ot_2017/", "text": "Люис Хамилтън спечели безапелационно титлата във  Формула 1 през сезон 2017 , но смята, че той и отборът му \"Мерцедес\" са свършили много работа в течение на годината, за да триумфират. Британецът, който вече има четири световни титли определи болидът W08 като \"доста сложен\" за разбиране. В началото на сезона колата на \"Мерцедес\" имаше сериозни проблеми с новите по-широки гуми на \"Пирели\", а освен това изоставаше сериозно от \"Ферари\" на по-бавните писти, на които е нужно механично сцепление. В крайна сметка от германския тим развиха болида си в течение на сезона, за да спечелят за четвърта поредна година при пилотите и конструкторите. \"Определено колата беше много трудна за разбиране, защото имаше някои сериозни новости сред техническите правила. Други проблеми съществуваха от години, но намерихме решение за тях. Поставям тази кола като една от най-трудните, които съм карал. Такива бяха и болидите ми в \"Макларън\" през 2008 и 2009 г.\", каза Хамилтън. Британският пилот уточни, че не всички са наясно колко много работа е трябвало да се свърши от \"Мерцедес\" особено по време на лятната пауза. В първата половина на сезона германците изоставаха от  \"Ферари\" , а Хамилтън беше зад Фетел в класирането при пилотите. След това той спечели шест от осемте старта между \"Силвърстоун\" и американското състезание в Остин, за да обърна ситуацията в своя полза. \"Вече мисля и, че съм доста по-опитен, разбирам по-добре колата и какво трябва да се направи дори тогава, когато нямаме добър ден. Това ни позволи да вземем повече точки от очакваното на писти, където не сме силни по принцип\", добави британецът. През сезон 2017 той подобри рекорда на  Михаел Шумахер  за най-много полпозишъни във Формула 1 и вече има 72. Хамилтън вече обяви, че със сигурност ще остане до края на сезон 2020, а едва след това ще мисли дали да продължи. Той цитира новите технически правила, които ще влязат в сила от 2021 г., като фактор за бъдещото му решение.", "date": "2017.12.26", "title": "Люис Хамилтън определи шампионския си болид от 2017 г. като \"най-трудната за разбиране\" кола"}
{"url": "https://www.dnevnik.bg/sviat/2017/12/26/3103997_fuhimori_se_izvini_za_storenoto_dokato_e_upravliaval/", "text": "Бившият перуански президент Алберто Фухимори отправи от болничното си легло молба за прошка за това, което е сторил по време на управлението си (1990-2000 г.), два дни след като бе помилван от държавния глава Педро Пабло Кучински, предаде Франс прес. \"Съзнавам, че резултатите от моето управление бяха приети донякъде добре, но признавам, че също така разочаровах част от сънародниците ми. Моля ги за прошка от цялото си сърце\", заяви днес 79-годишният Фухимори във видео, качено във \"Фейсбук\". Той бе осъден на 25 години затвор за корупция и престъпления срещу човечеството. В неделя Кучински го помилва \"по хуманитарни съображения\", а това предизвика политическа криза в Перу и протести срещу президента, който тъкмо се измъкна от импийчмънт, донякъде благодарение подкрепата от партията, основана от Фухимори. Над 5000 перуанци протестираха снощи в Лима срещу амнистията и поискаха оставката на президента, когото обвиняват, че е сключил политическа сделка, за да не бъде свален от власт. \"Убеден съм, че ако се чувстваме демократи, не бива да позволяваме Алберто Фухимори да умре в затвора, защото правосъдието не е отмъщение\", заяви снощи Кучински в обръщение към нацията. Фухимори, който е от японски произход, излежаваше от 2007 г. присъда за корупция и престъпления срещу човечеството, защото е поръчал на ескадрон на смъртта да убие на 25 души по време на войната срещу партизаните от крайнолявата маоистка организация \"Сендеро луминосо\" (\"Сияйна пътека\").", "date": "2017.12.26", "title": "Фухимори се извини за стореното докато е управлявал Перу"}
{"url": "https://www.dnevnik.bg/photos/2017/12/26/3103704_fotogaleriia_svetovnite_snimki_na_denia_-_25-26/", "text": "Ловни кучета участват в ежегодния лов в Чидинстоун, Великобритания.", "date": "2017.12.26", "title": "Фотогалерия: Световните снимки на деня - 25-26 декември 2017 г."}
{"url": "https://www.dnevnik.bg/bulgaria/2017/12/26/3103999_zaginalite_po_putishtata_za_tri_dni_sa_16_putna/", "text": "Шестнайсет са загиналите в инциденти по пътищата от началото на празничните дни, показва равносметката на \"Пътна полиция\". Основната причина за инцидентите е неправилна преценка на скоростта и неспазване на дистанция, посочват от там, цитирани от \"Дарик\". Във вечерта на 26 декември на магистрала \"Тракия\" има гъста мъгла и е намалена видимостта край Стара Загора, Чирпан и Пловдив. Но освен моментната картина, \"Пътна полиция\" припомня, че сутрин и вечер на места пътищата са заледени, което беше причината и за верижна катастрофа с пет коли по изгрев на магистрала \"Хемус\" тази сутрин, без жертви. Заради очаквания засилен трафик в сряда - 27 декември, от 14 до 20 ч. ще бъде спряно движението на камионите над 12 тона по автомагистралите и най-натоваренитe пътища, припомнят също и от Агенция \"Пътна инфраструктура\". През Владая от 10 до 20 ч. ще има две ленти за прибиращите се към София. Най-големият трафик по пътищата в страната за коледно-новогодишните празници се очаква да бъде на 1 и 2 януари 2018 г.  . \"Всички служители на Пътна полиция са абсолютно готови да си свършат работата да обезопасят участъците\", увери инспектор Илия Георгиев от \"Пътна полиция\" пред БНТ. \"Апелирам към всички водачи по-голяма концентрация, докато са зад волана. Малко по-точна и ясна преценка за това каква е пътната обстановка, да бъдат много по-толерантни на пътя и да се съобразяват с това, че не са сами на пътя и не само към водачите, но и към пешеходците. Те също са участници в движението\", призова той.", "date": "2017.12.26", "title": "Загиналите по пътищата за три дни са 16, Пътна полиция призовава водачите за концентрация"}
{"url": "https://www.dnevnik.bg/sport/2017/12/26/3104007_livurpul_se_vurna_v_top_4_sled_razgrom_nad_posledniia/", "text": "Ливърпул\" записа впечатляващ успех с 5:0 над последния във Висшата лига \"Суонзи\". Червените можеха да спечелят още по-убедително на \"Анфийлд\", след като пропуснаха двуцифрен брой положения за гол и срещнаха един противник, който се предаде много рано в двубоя. Голямо влияние за успеха оказаха двете ранни попадения в началото на двете полувремена. Два пъти за победителите се разписа Роберто Фирмино, а по веднъж Филипе Коутиньо, Окслейд-Чембърлейн и 19-годишният Трент Алекзандър-Арнолд. За трети пореден двубой червените отбелязаха три или повече гола, а совен това съставът е непобеден в 11 поредни мача във Висшата лига. \"Ливърпул\" е тимът в най-добра форма след \"Манчестър сити\" и си върна мястото в Топ 4, изпреварвайки  \"Тотнъм\"  с една точка – 38 срещу 37. С отбелязани 46 гола \"Ливърпул\" има и втората най-добра атака в лигата, отстъпвайки единствено на водача (60). Коренно противоположно е представянето на \"лебедите\", които записаха 13-а загуба от 20 мача през кампанията. \"Суонзи\" е последен в подреждането с 13 точки, две по-малко от \"Уест Бромич\". Традицията повелява тимът, който е на дъното на \"Боксинг дей\" впоследствие да изада от Висшата лига. Юрген Клоп направи четири промени в титулярния състав в сравнение равенството 3:3 с \"Арсенал\" в петък. Германецът не можеше да разчита на контузения капитан Джордан Хендерсън, а Джо Гомез, Деян Ловрен и Садио Мане останаха на пейката. Вместо карето стартира Алекс Окслейд-Чембърлейн, Трент Алекзандър-Арнолд, Жоел Матип и Джорджиньо Вайналдум. Двубоят започна отлично за червените, които поведоха след едва шест минути игра. Джордан Аю загуби топката прекалено лесно в центъра на терена, \"Ливърпул\" разигра бързо със серия от по едно докосвания и изведе Филипе Коутиньо на стрелкова позиция. Бразилецът, който записа своя мач №200 за червените\", не сгрещи от около 16-17 метра и откри резултата. За плеймейкърът на червените това беше 19-и гол във Висшата лига, който идва с удар извън наказателното поле. По този показател Коутиньо е втори в историята на \"Ливърпул\", с един повече от Роби Фаулър и зад Стивън Джерард (33). До края на първата част  \"Суонзи\"  се опита да играе футбол и да промени развоя на срещата. Футболистите на Леон Бритън опитаха всичко, но липсата на опитен нападател в предни позиции си каза думата. Оливър Макбърни, който водеще атаката, не успяваше да задържа топката и загуби битката с бранителите на \"Ливърпул\". Също така \"лебедите\" не успяха да поставят под напрежение своя домакин, като не показаха агресия в предни позиции. За сметка на това \"Ливърпул\" пропусна няколко добри шанса да удвои аванса си, а най-добрият от тях се откри пред Роберто Фирмино, но ударът на бразилеца мина встрани от целта. Второто полувреме започна по същия начин, както и първото – с бърз гол за домакините. В 52-ата минута Фирмино направи 2:0 след подаване на Коутиньо. Той се разписа след центриране от свободен удар, като защитата на \"Суонзи\" го остави непокрит в наказателното поле. Второто попадение окончателно \"свали гарда\" на \"лебедите\", които така и не успяха да се отърсят. В 65-ата минута Алекзандър-Арнолд отбеляза своето първо попадение във Висшата лига след бомбен удар. Защитникът се пребори за една топка в наказателното, изпреварвайки Аю и я заби неспасяемо под гредата – 3:0. Буквално секунди след подновяването на играта падна и още един гол, дошъл след грешка на \"Суонзи\" при разиграването. Гостите изгубиха топката елементарно, Салах намери Фирмино и той на празна врата отбеляза второто си попадение в двубоя. Това успокои \"Ливърпул\", а Клоп извади някои от основните си играчи, за да ги пази за следващите мачове. Въпреки промените червените стигнаха и до пети гол, който окончателно показа, че гостите от Южен Уелс са се предали. Окслейд-Чембърлейн се пребори с двама защитници в черно, за да матира и Лукаш Фабиански с удар с върха на обувката си.", "date": "2017.12.26", "title": "\"Ливърпул\" се върна в топ 4 след разгром над последния"}
