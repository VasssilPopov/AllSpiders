{"url": "http://www.dnevnik.bg/regioni/2017/07/09/3004111_vuv_vtornik_se_ochakva_da_zaraboti_obhodniiat_put_kum/", "text": "Ремонтът на улица \"Крайезерна\" в Бургас приключва, а движението ще бъде пуснато във вторник вечерта. Това съобщи днес премиерът Бойко Борисов, цитиран от пресслужбата на регионалното министерство. Той инспектира работата по трасето заедно с ресорния министър Николай Нанков, кмета на Бургас Димитър Николов и шефа на агенция \"Пътна инфраструктура\" Дончо Атанасов.Реконструкцията включва две допълнителни платна към вече съществуващите две, както и две кръгови кръстовища, нова дъждовна канализация и подновяване на съществуващия водопровод. Улица \"Крайезерна\" ще свързва пътен възел \"Запад\" и бул. \"Тодор Александров\" в града, а целта е транзитният поток от автомобили за Южното Черноморие, идващ от София, при влизане в Бургас да се отклони през пътен възел \"Запад\" и да влезе към периферната \"Крайезерна\". Оттам ще продължи по републиканския път 1- 9 към пътен възел \"Юг\". Това ще сложи край на летните задръствания, тъй като улицата ще изведе автомобилния поток за Южното Черноморие извън централната градска част, се казва в съобщението на министерството до медиите.\"Надявам да отпадне жалбата за разширението на пътя \"Сарафово – Слънчев бряг\", защото има и проект, и пари. От доста време една фирма обжалва и спира ремонта. Ако падне обжалването, догодина по това време ви обещавам четирилентов път до Слънчев бряг\", заяви Бойко Борисов. По думите на премиера обжалването е единствения проблем, всичко останало е направено.По-рано през деня Борисов, придружаван от кмета и министъра, откри обновената Морска градина в Бургас. С вложените пари по европроект е обновена най-старата част на градината, като са реконструирани и преасфалтирани алеите на парка и са обновени фонтанът, чешмите и подпорните стени. Поставени са нови перголи, пейки и кошчета за отпадъци.Изградени са два подземни резервоара за събиране на повърхностни дъждовни води, които ще се използват за поливане на зелените площи, чиято обща площ е над 120 дка, обясни бургаският кмет и уточни, че зеленината в парка изисква много грижи, тъй като това е най-посещаваното място в града.Димитър Николов обясни, че т.нар. историческо ядро на градината реконструирано по снимки отпреди 80-100 години, за да се запази автентичният му вид. Атракцията в него е светещият фонтан.", "date": "2017.07.09", "title": "Във вторник се очаква да заработи обходният път към Южното Черноморие"}
{"url": "http://www.dnevnik.bg/sport/2017/07/09/3004156_frum_uvelichi_avansa_si_v_tura_sled_brutalen_etap/", "text": " запази жълтата фланелка в \"Тур дьо Франс\" и увеличи с още четири секунди преднината си пред най-близките си преследвачи в генералното класиране.Деветият етап от Нантуа до Шамбери (181 км) беше спечелен с финален спринт от Ригберто Уран (\"Канъндел\"), който изпревари Уорън Баргил (\"Сънуеб\"), а Фрум се нареди трети.Първият истински планински етап обаче се превърна в същинска касапница за някои от претендентите. Досегашният втори в класирането Герант Томас, както и Ричи Порт напуснаха заради падания.Найро Кинтана и Алберто Контадор пък се сбогуваха с надеждите си за победа, губейки много време.Етапът предложи общо седем изкачвания, три от които бяха от най-високата Висша категория.В откъсването се включиха много състезатели с различни задачи – някои като Тибо Пино искаха да оберат максимален брой точки в класирането за катерачи. Други бяха пратени с идея да помагат на лидерите си в по-късен етап при евентуална атака. \"Сънуеб\" пък прати петима в челото, които да ескортират спринтьора Майкъл Матюс до премийния спринт на 141-ия километър.Рано в етапа стана падане, при което отпаднаха и двама колоездачи. Роберт Хесинк, който завърши втори в осмия етап напусна с фрактура на гръбначен прешлен, а Мануеле Мори счупи ключица.До голяма степен етапът стана интересен заради действията на тима на AG2R. Французите, чиято база се намира именно в региона Савой избраха много интересна тактика.Те изпратиха четирима силни състезатели в откъсването, които започнаха да трупат застрашителен аванс от повече от 6 минути. Това принуди тима на \"Скай\" да работи по-здраво в основната група.При първото сериозно спускане AG2R се наредиха и в челото на групата на фаворитите, като подкараха със здраво темпо. За съжаление точно тогава падна вторият в класирането . Той напусна надпреварата заради счупена ключица и независимо от отличната си форма няма да завърши и втората голяма обиколка през сезона.При падането Крис Фрум беше задържан и се наложи с много здраво каране Михал Квятковски да го връща сред фаворитите, където го чакаха останалите му съотборници.Впоследствие радиото на обиколката информира, че AG2R са натиснали по-здраво в момента, когато Фрум се е озовал в края на групата.Решителните действия и най-големите емоции дойдоха на последното изкачване Мон дю Ша, което беше със среден наклон от над 10%. Отборът на \"Скай\" очаквано се нареди в челото и задаваше темпо, което редуцира групата.Точно 32 км преди финала обаче Фрум вдигна ръка заради спукана задна гума и поиска помощ от сервизната кола. В този момент неспортсменски Фабио Ару направи мощна атака и се откъсна.Към италианеца се присъединиха всички фаворити, но Ричи Порт неутрализира атаките и нареди групата да изчака Фрум.Според мнения в социалните мрежи обаче, от камерите е останало незабелязано, че при връщането си, Фрум е ударил с лакът Ару.След поредица от нови атаки британеца взе нещата в свои ръце и сам атакува, за да елиминира  и Кинтана, а останалите се закачиха за него.При спускането от Мон дю Ша Ромен Барде атакува и се откъсна сам, а останалите го подгониха. Високата скорост обаче доведе и до падане на Порт, който при 72 км/ч повлече със себе си Дан Мартин и се заби в скала край пътя.Австралиецът беше обездвижен и закаран в болница, но лекарите обявих, че е в съзнание и движи крайниците си.В челото Фрум и Ару догониха Барде, в група още с Уран, Баргил и Якоб Фулсанг.Колумбиецът имаше най-големи проблеми, заради счупени скорости, но въпреки че караше на една предавка успя да вземе победата с мощен спринт.В генералното класиране Фрум има аванс от 18 секунди пред Ару и 51 пред Барде. Победителят в етапа се изкачи до четвъртото място, на 55 секунди зад лидера.Големите губещи се оказаха Кинтана (8-ми на 2.13 мин) и Контадор (12-и на 5.15 мин).В понеделник е първият почивен ден на Тура, а етапът във вторник от Перижо до Бержерак е за спринтьорите.В него няма да стартират падналите в етапа, както и шест състезатели, които не хванаха контролното време. Сред закъснелите с повече от 40 минути беше и бившият носител на зелената фланелка Арно Демар.", "date": "2017.07.09", "title": "Фрум увеличи аванса си в Тура след брутален етап"}
{"url": "http://www.dnevnik.bg/sport/2017/07/09/3004127_botas_s_pobeda_v_avstriia_hamiltun_limitira_zagubite/", "text": "Валтери Ботас спечели втората си победа във  след страхотно състезание в Австрия. Финландският пилот старира от първа позиция и нито за момент не изпусна инициативата в надпреварата.Ботас финишира с половин секунда пред Себастиан Фетел, а подиумът допълни Даниел Рикардо с \"Ред Бул\". Люис Хамилтън завърши четвърти и вече изостава с 20 точки от Фетел, но лимитира загубите в шампионата, след като стартира от осма позиция.\"Все още сезонът не е преполовен, има още много състезания до края. Аз съм доволен от себе си, беше трудно състезание, другите момчета бяха доста бързи\", каза Ботас след финала.Състезанието започна много хаотично и още след първата обиколка Макс Верстапен беше принуден да се откаже. Холандецът направи слаб старт, а в първия завой беше ударен от Даниил Квят (\"Торо Росо\"). Последствията от това беше отпадане и на Фернандо Алонсо.Холандецът отпадна за пети път в последните седем състезания, въпреки големите надежди към него от началото на сезона.В челото Ботас без проблем се изстреля пред Фетел, а Рикардо излезе трети. Люис Хамилтън водеше здрава битка с пилотите на \"Форс Индия\".По молба на Фетел, от \"Ферари\" подадоха жалба за фалстарт на Ботас, но разследването на комисарите показа, че стартовата реакция на финландеца е била две десети от секундата и той не беше наказан.Лидерът започна да трупа комфортен аванс и въпреки, че Фетел спря преди него в бокса той не изпусна водачеството.Хамилтън, който стартира с гумите суперсофт имаше стратегия да остане дълго на трасето и да изпревари пилотите пред себе си. Той обаче износи бързо своя комплект и се появиха проблеми и той влезе, за да сложи най-меките гуми.\"Ферари\" от своя страна остави Кими Райконен на трасето с гумите ултрасофт до 43-ата обиколка, в опит да задържи британеца, но това не сработи.В челото  беше по-бързият пилот с гумите суперсофт и започна да прави рекордни обиколки, доближавайки се до Ботас.Хамилтън, който се движеше пред Райконен рискува максимално и остана на трасето до края с най-меката смес на \"Пирели\", за да догони Рикардо и да се качи на подиума. Въпреки износените си гуми той записа и рекордна обиколка на трасето \"Ред Бул ринг\" – 1:07.411.Най-интересно беше в последните няколко обиколки, когато се завърза битката за първото и третото място.Фетел се доближи на по-малко от секунда до Ботас и но нямаше шанс да пробва атака срещу лидера. Най-добрата възможност за германеца беше в последната обиколка, но Ботас се защити добре в подхода към завой №3.Зад тях Рикардо парира по страхотен начин Хамилтън на абсолютно същото място, за да защити мястото си на подиума.Страхотно каране направи и Ромен Грожан, който завърши шести, за да запише най-доброто класиране на \"Хаас\" през сезона. Двата болида на \"Уилямс\" също влязоха в точките – Маса беше девети, а Строл десети, независимо че стартираха 17-и и 18-и.В генералното класиране Фетел води със 171 точки, точно с 20 повече от Хамилтън. Ботас е със 136, а Рикардо има 107.При класирането при конструкторите \"Мерцедес\" е с 287 точки, а \"Ферари\" има 254.Следващото състезание е след седмица на британската писта \"Силвърстоун\".", "date": "2017.07.09", "title": "Ботас с победа в Австрия, Хамилтън лимитира загубите от Фетел"}
{"url": "http://www.dnevnik.bg/sport/2017/07/09/3004135_shaban_mustafa_specheli_planinskoto_biagane_vuv/", "text": "Шабан Мустафа спечели планинското бягане във , а Емил Стойнев триумфира в надпреварата при колоездачите. Спортният празник се проведе за трета поредна година под мотото \"Обичам спорта, Обичам София, Обичам Витоша\" като част от инициативите на \"София 2017 - Европейска столица на спорта\".Мустафа преодоля 12-километровия бегови маршрут с име \"Кумата\" за впечатляващите 46:34 минути. Шампионът в планинските бягания се подхлъзна на камък и леко се нарани при падане по средата на трасето, но това не му попречи да финишира пръв с преднина от 1:32 мин. пред Димчо Мицов. Трети с пасив от 3:43 мин. финишира Мирослав Спасов. \"За първи път участвам тук, но съм приятно впечатлен от организацията. Става много хубав празник в планината и е добре, че все повече хора излизат да спортуват в планината\", каза Мустафа, който стигна до първото място в конкуренцията на още 85 бегачи.Шампионка при жените стана Елена Димитрова. Тя триумфира по убедителен начин, след като преодоля трасето за 1.00:24 ч. и изпревари Милка Михайлова с 2:31 мин. и Петрана Петкова с 6:26 мин.Тома Котков (57:56 мин.) и Ивелина Маджарова (1.05:02 ч.) спечелиха състезанията при юношите и девойките, а Росен Лилов (49:14 мин.) и Снежина Стефанова (1.00:24 мин.) бяха най-бързи при ветераните над 40 години. В шестте възрастови групи участваха общо 175 състезатели.При колоездачите Емил Стойнев преодоля 20-километровия маршрут \"Копитото\" с време 47:10 мин. Той изпревари Владислав Гюров с 2:34 мин., а Александър Минчев допълните почетната стълбичка с изоставане от 4:27 мин.При жените номер 1 беше Катерина Габровска с време 1.51:36 ч. Николай Костадинов (52:19 мин.) беше най-бърз при ветераните над 40 години, а Алек Бонев (17:56 мин.) спечели надпреварата при юношите, за които дистанцията беше три пъти по-кратка.В колоездачните надпревари се включиха общо 55 състезатели. Призьорите в отделните стартове бяха отличени с медали и купи. Най-добрите при мъжете и жените в състезанията по планинско бягане и планинско колоездене си разделиха общ награден фонд от 3500 лв.", "date": "2017.07.09", "title": "Шабан Мустафа спечели планинското бягане във Витоша летен фест"}
{"url": "http://www.dnevnik.bg/bulgaria/2017/07/09/3004199_protestut_v_asenovgrad_premina_spokoino/", "text": "Поредната вечер на протести в Асеновград заради  над състезатели и треньори от отбора по гребане, премина спокойно и без сблъсъци.По данни на агенция \"Фокус\" в шествието са се включили около 5 хил. души с призиви за законност и спирането на своеволията на ромите.  Участниците в шествието са били предимно от Асеновград, за разлика от миналата неделя, когато имаше групи от различни градове. Към демонстрацията са се присъединили рокери на мотори, съобщава агенция \"Фокус\".Протестиращите скандираха \"Сърце и душа за България\" и играха хоро под звуците на гайда в непосредствена близост до кордона от жандармеристи.В целия град имаше засилено полицейско присъствие. Шествието беше спряно от силите на реда на кръстовището, от което тръгва пътят към ромската махала, след което протестът се премести ред сградата на общината, съобщи БНТ.Миналата неделя по време на протеста се стигна до сблъсъци и. Арестувани бяха седем души, сред които познатия на полицията Георги Низамов - Перата, който удари оператор на Би Ти Ви. Низамов стана известен покрай т.нар. \"граждански патрули\", които обикаляха района на границата с Турция за да ловят нелегални мигранти.", "date": "2017.07.09", "title": "Протестът в Асеновград премина спокойно"}
{"url": "http://www.dnevnik.bg/zelen/2017/07/09/3004136_naemateliat_na_plaja_na_delfin_goni_nudistite/", "text": "Наемателят на плажа до къмпинг \"Делфин\" направи опит да изгони нудистите от мястото, което до преди година беше известно като най-старият нудистки плаж по Южното Черноморие. За това разказаха плажуващи пред \"Дневник\".В същото време прокуратурата все още разследва кой е извършил  който от началото на май вече не е див, след като беше отдаден под наем за следващите пет години на пловдивското дружество \"Тйва Интернешанъл\" със собственик Йордан Тодоров. РИОСВ-Бургас обяви за  до плажа.Тази събота (8 юли) е бил подаден сигнал на 112 за плажуващи, които \"нарушават обществения ред\". Това е обяснил полицаят, който е отишъл на място, но не е имал реално основание да ги глоби. Този ден на плажа е нямало табели, които забраняват нудизма и полицаят не е могъл да издаде акт или да изгони посетителите. Един от посетителите – чужденец, който посещава мястото от 30 години като нудист, не е успял да разбере с какво тази година нарушава обществения ред.Един от туристите е посетил по-късно след проверката районното управление. Дежурният му е обяснил, че този понеделник е бил представен инструктаж с нареждане при сигнал на 112 за нудисти на плаж в община Царево полицаите да глобяват по чл 8, алинея 3 от В неделя наемателят вече е поставил табела, която гласи, че плажът не е нудистки, а на английски – че не е за \"нудист\" (изписано е в ед.ч., на англ.).Отново е имало плажуващи-нудисти в неохраняемата част на плажа, но този път проверки от страна на полицията не е имало.Няма закон, който изрично да забранява практикуване на нудизъм, но в общинската наредба за общественият ред това може да бъде гласувано от отделната община с решение на общински съвет.Досега такава забрана в община Царево не е имало. \"Дневник\" изпрати запитване до кмета Георги Лапчев по проблема.Според плажуващите, ако няма изрично приета забрана за нудисти от общината, става дума за изпълняване на частни интереси на един инвеститор от страна на общината.", "date": "2017.07.09", "title": "Наемателят на плажа на \"Делфин\" гони нудистите"}
{"url": "http://www.dnevnik.bg/biznes/2017/07/09/3004128_komisiiata_za_potrebitelite_ustanovi_neloialna/", "text": "Комисията за защита на потребителите (КЗП) съобщи, че е установила нелоялна практика на представителя на BAKKER за България \"Градина Баккер Оланда С.Р.Л.\" при провеждането на кампания за 70-тия юбилей на международната компания.Чрез 29 специализирани печатни издания са разпространени 400 хил. каталога на фирмата в рамките на една година. С приложена брошура потребителите са подвеждани, че ще получат безусловно \"100% подарък\" комплект инструменти до 100 части или телевизор, ако открият печеливш код при изтриване на скреч поле. В действителност обаче получаването на подаръка е обвързано с поръчка на продукти от каталога на минимална стойност 25 лв. и заплащане на пощенските разходи в размер на 9,95 лв, се казва в съобщение на комисията, публикувано на сайта й.Нещо повече – покупката също не гарантира на потребителя, че ще получи единия от двата \"подаръка\", а само че ще участва в състезание при разпределянето на наградите. Според общите условия на кампанията най-бързите 100 участници от включените 12 държави ще получат комплект инструменти, а първите петима – плоскостенен телевизор.Допълнително условие в надпреварата за телевизор е, че реакцията следва да е в рамките на 14 дни.Неизяснен остава и въпросът от коя дата стартира определянето на победителите. Дали това е датата на излизането на изданието с приложения каталог на търговеца или – както проверката установява – денят на старта на кампанията, който обаче никъде не е посочен.Във всички случаи целта на търговеца е да мотивира потребителя да изпрати по-бързо поръчката си, за да има по-голям шанс да получи награда. В същото време, при положение, че кампанията обхваща 12 държави, не е известно как се подреждат най-бързо реагиралите потребители. Централизираната система е базирана в Холандия и не е в пряка връзка с гражданите от участващите държави. В случая потребителят изпраща поръчката си до офиса в София, но не се знае кога тя се регистрира в системата в Холандия, се казва в съобщението.Заповедта за забрана на нелоялната практика е от месец ноември 2015г., но търговецът я е обжалвал и сега е потвърдена от Върховния административен съд.", "date": "2017.07.09", "title": "Комисията за потребителите установи нелоялна практика: вместо подарък, участие в томбола"}
{"url": "http://www.dnevnik.bg/sviat/2017/07/09/3004165_turciia_niama_da_ratificira_parijkoto_sporazumenie_na/", "text": "Турция няма да ратифицира Парижкото споразумение за климата заради решението на САЩ, заяви президентът Реджеп Тайип Ердоган на пресконференция в края на срещата на лидерите на Г-20 в Хамбург.Повече от 150 държави вече са ратифицирали или са се присъединил към документа, влязъл в сила през ноември 2016г. Турция е сред малко над 40 страни, които още не са направили това.В заключителния документ 19 държави, включително Турция, декларираха, че ще се придържат към споразумението от 2015г. и \"взимат предвид\" позицията на президента Доналд Тръмп да изтегли страната си от него. Но малко след това Ердоган каза, че \"позицията, която приемаме е в посока да не бъде прокарвано споразумението в парламента\". Президентът намекна, че и други държави имали \"пролбем\" с глобалния договор и \"не потвърждават пълната си подкрепа\" за него, но не посочи нито едно име.Ердоган каза пред журналистите, че съвсем ясно е обявил на френския президент Еманюел Макрон и на германския канцлер Ангела Меркел: \"Не се засягайте, но няма да го ратифицираме в парламента, докато не се изпълнят дадените ни обещания\". Той допълни, че бившият президент Франсоа Оланд му обещал, че Турция ще бъде третирана не като индустриализирана, а като развиваща се държава. Това означава, че ще получава, а не че ще внася средства в глобалния фонд за климата (Green Climate Fund или GCF), създаден от 194-те държави по споразумението.Същото обяснение на думите на Ердоган даде и германският министър на околната среда Барбара Хендрикс. \"Става дума за достъп до международните финансови механизми\", а не за фундаментално отхвърляне на Парижкото споразумение.\"Файненшъл таймс\" припомня, че природазащитници са предупредили след решението на Тръмп, че то може да предизвика опити на някои по-неразвити държави да изискат финансови отстъпки от по-богатите в името на това да останат в Парижкото споразумение. Френският експерт по климатичните промени Лоранс Тюбиана, която помогна за в преговорите в Париж преди почти две години, казва, че Франция се е консултирала с много други държави и е установила, че Анкара вече получава финансиране от други източници и е получила уверения от международни агенции, че те ще продължат да ѝ отпускат средства. ", "date": "2017.07.09", "title": "Турция няма да ратифицира Парижкото споразумение на климата, заплаши Ердоган"}
{"url": "http://www.dnevnik.bg/sport/2017/07/09/3004171_firma_na_mark_zukurburk_iska_da_kupi_totnum_za_1_mlrd/", "text": "Американска фирма Iconiq Capital, в която участие има собственикът на \"Фейсбук\" , обмисля оферта от един млрд. паунда за футболния клуб \"Тотнъм\", съобщава \"Сънди таймс\"Iconiq Capital вече е провела редица разговори с други фирми, като се опитва да формира консорциум, който да поеме контрола над тима от Северен Лондон.Състоянието на Марк Зукербърг, се оценява на 49 млрд. паунда. Според \"Сънди Таймс\" фирмата на милиардера проучва възможността за придобиване на собствеността над \"шпорите\" от 2015 г. насам, но сегашният собственик на тима Джо Луис вече е отхвърлил една оферта на стойност 882 млн. паунда.Смята се, че шестият най-богат човек в Англия ще се съгласи да предаде анкциите на тима за около 2 млрд. завърши на трето място през сезон 2015-16, на второ през миналата кампания, а през това лято бе съборено старото съоражение \"Уайт Харт Лейн\", на чието място ще бъде изграден един от най-модерните стадиони в Европа, където \"шпорите\" ще трябва да се завърнат за началото на кампанията 2018-19.", "date": "2017.07.09", "title": "Фирма на Марк Зукърбърк иска да купи \"Тотнъм\" за 1 млрд. паунда"}
{"url": "http://www.dnevnik.bg/sport/2017/07/09/3004195_junoshite_vkaraha_na_holandiia_no_ostanaha_posledni_v/", "text": " до 19 години завърши наравно 1:1 с Холандия в последния си мач от европейското първенство. Момчетата на Ангел Стойков счупиха прокобата и отбелязаха първото попадение за България след три участия на европейски финали.Селекционерът на Бъглария направи няколко промени в състава, като заложи на трима нападатели.Холандия поведе в 50-ата минута след точно изпълнение на Конголо. Той наказа грешка на Петко Христов и вкара от малък ъгъл.Само пет минути по-късно обаче българският тим изравни чрез Георги Русев. Халфът засече центриране на Георги Янев и от близо реализира.Това е и първият гол за Българяи след осем мача без попадение на европейски финали.Въпреки точката , след две загуби в предните мачове.", "date": "2017.07.09", "title": "Юношите вкараха на Холандия, но останаха последни в групата"}
{"url": "http://www.dnevnik.bg/sviat/2017/07/09/3004137_na_milionen_miting_turskata_opoziciia_obiavi_nachalo/", "text": "С Похода на справедливостта турската опозиция прави нова крачка в борбата си за демокрация и извърши \"най-мирния политически акт в историята\", обявиха лидерът на Републиканската народна партия (РНП) Кемал Кълъчдароглу и други депутати от опозицията пред граждани .Стотици хиляди се събраха на заключителния митинг, който отбеляза края на Похода на справедливостта между Анкара и Истанбул. То започна след издаването на присъда за на Енис Бербероглу от РНП - първия депутат от най-голямата опозиционна партия, който попадна в затвора по обвинения в шпионаж. Първоначално походът трябваше да свърши пред затвора в \"Малтепе\", но партията реши вместо това да проведе там демонстрация в деня, в който участниците стигнат Истанбул.Международните и турските медии са предпазливи в оценката си колко души са се включили. Различни издания оценяват броя им на между 1 и 2 милиона души. Според Кати Пири, докладчик за Турция в Европейския парламент, участниците са били около 2 милиона души. От обяд в града имаше транспорт, който извозваше участници от 958 квартала в Истанбул, съобщиха по-рано в неделя представители на РНП. В началото на митинга обаче достъпът до събитието беше спрян от полицаите поради \"липса на повече място\".\"Последният ден на Похода на справедливостта е ново начало и нова крачка. Това не е краят на един отделен поход. Това е ден на мир и обща воля за живот,\" каза Кълъчдароглу, цитиран от \"Хюриет дейли нюз\". \"Шествахме за несъществуващото правосъдие. Шествахме за правата на жертвите, затворените депутати и журналисти. За преподавателите, уволнени от университетите. Срам е, че една демокрация може да уволнява преподаватели с укази за извънредно положение.\"\"В митинга се включиха хора, които не са част от институционалната идентичност на РНП (и) от цяла Турция,\" каза Сезгин Танръкулу, цитиран от \"Хюриет\".Той добави, че един поход няма да реши проблемите на страната, но е \"само началото\". \"От тре започваме с методите си на граждански протести заедно с институциите си, екипа си и гражданите, които подкрепяха този поход.\"Опозицията все по-често критикува правителството и президента Реджеп Тайип Ердоган, че са отишли твърде далеч, арестувайки, остранявайки и уволнявайки десетки хиляди по подозрения за връзка с мрежата на живеещия в САЩ проповедник Фетхуллах Гюлен. Според Анкара именно мрежата на Гюлен, която управляващите наричат \"Фетхуллахистка терористична организация\" или \"ФЕТО\", стои зад неуспелия пуч.\"Справедливост! Справедливост!\" скандираха участниците в митинга в по-дългите паузи, които правеше Кълъчдароглу между призивите си. Няколко пъти лидерът изрече пълния лозунг на похода - \"Права, закон, справедливост\" - който след това беше повтарян от множеството.Продължилото 25 дни шествие се превърна в най-голямата демонстрация срещу отговора, даден от турските власти на неуспелия опит за преврат през юли миналата година.В началото с 68-годишния Кълъчдароглу шестваха едва около 1000 души, но множеството се разрасна и се смята, че в последните дни десетки хиляди са се включили.Над 15 000 полицаи охраняваха района на митинга, а влизането в зоната на демонстрацията ставаше през четири контролни пункта при засилени проверки, пише \"Хюриет\".От кюрдската Демократична партия на народите също имаше представители на митинга, към който се присъединиха и няколко ключови синдиката.На сцената, дълга 80 метра, имаше огромен плакат с надпис \"Справедливост\", два екрана и аудиосистеми.Междувременно РНП представи и петиция за освобождаване на арестувани журналисти и учени в Турция, която определи като \"най-големия\" подобен документ в света. В нея се настояваше за край на извънредното положение и отмяна на някои от съдебните решения, наложени в последната година след обявяването му.", "date": "2017.07.09", "title": "На милионен митинг турската опозиция обяви начало на мирната съпротива"}
{"url": "http://www.dnevnik.bg/sviat/2017/07/09/3004201_pochina_edin_ot_bashtite_na_ruskiia_internet/", "text": "Носик постави началото през 1999 г. на първите онлайн информационни портали в Русия като Gazeta.ru, както и на други популярни сайтове като Lenta.ru и Newsru.com, работейки и като предприемач, и като журналист. Той имаше един от най-четените блогове в Русия, посочва АФП.Вестник \"Ведомости\" го посочва сред \"един от пионерите на руския интернет\", а руският премиер Дмитрий Медведев, който е запален по социалните мрежи, изрази съжаление от загубата на един \"истински професионалист и предвестник на интернета в Русия\".Опозиционният лидер Алексей Навални каза, че Антон Носик е бил негов \"ментор\".През последните години Носик се отдалечи от управлението на медиите и беше известен най-вече като влиятелен блогър и коментатор на актуални събития, а сайтовете, които създаде, минаха в други ръце и постепенно престанаха да бъдат толкова опозиционно настроени срещу Кремъл, отбелязва \"Франс прес\".", "date": "2017.07.09", "title": "Почина един от \"бащите на руския интернет\""}
{"url": "http://www.dnevnik.bg/biznes/2017/07/09/3003234_kak_se_pravi_biznes_vuv_venecuela_po_vreme_na_kriza/", "text": "Това разказват Андреина Апонте и Франк Джак Даниел за \"Ройтерс\". В класация на Световната банка за най-лошите места за започване на бизнес, Венецуела е на четвърто място, между раздираните от войни Либия и Южен Судан. Откриването на нова компания във Венецуела отнема средно 230 дни – в съседна Колумбия нужните дни са 6.Това обаче не спряло 22-годишния Хоел Фернандес да отвори преди две години малък бизнес за производство на суичъри. Той е част от група млади предприемачи, които търсят възможности в условията на постоянна криза. Докато повечето им връстници емигрират, те откриват нови бизнеси.\"В момента има движение на предприемачи, които са решили: \"Няма да ходим никъде. Винаги ще действаме от Венецуела\", казва Фернандес. Слоганът на суичърите, които продава, е \"направено с любов в Каракас\". На тях има емблематични изображения от страната, които се харесват на венецуелските емигранти.Компанията продава в САЩ, Испания и Великобритания. Стабилните чужди валути са високо ценени в страна, в която много работещи изкарват по-малко от 40 долара месечно. Трицифрена инфлация и дълбока рецесия правят бизнеса във Венецуела много труден.Фернандес обаче вижда и добри страни на икономическата криза. Единичните доставки, които прави, са възможни, само защото изпращането на колети от страната е в пъти по-евтино заради кризата. Доставката на малък пакет от Венецуела до Испания струва 1.50 долара. Изпращането на същия пакет от Мексико струва 56 долара – повече от цената на дрехите на компанията.Макар че бизнесът му е малък и се намира в претъпкано мазе, той отваря и работни места. В началото само Фернандес създавал изображенията на суичърите, но в последствие започнал да работи и с други дизайнери, давайки им възможност да изкарват твърда валута.По отделни поръчки работят и 15 шивачки. Гъвкавото работно време позволява на компанията да се справи в моменти, в които липсва плат, както и когато ежеседмичните бунтове в столицата неочаквано я принудят да затвори . Почасовата работа дава и възможност на служителите да обикалят супермаркетите в търсене на храна.Въпреки предизвикателствата, в страната продължават да се създават нови компании. Испанският телекомуникационен гигант \"Телефоника\" има програма за стартиращи бизнеси във Венецуела, която за пет години е помогнала в създаването на 45 технологични компанни. Повечето от тях все още съществуват.Една от успешните се казва MundoSinCola (Свят без опашки). Тя предлага приложение за мобилни телефони, което помага на венецуелците да не попадат в дългите опашки, характерни за банките и държавните служби в страната.Миналата година в няколко града във Венецуела са се провели събития на Startup Weekend – програма, която \"открива\" нови предприемачи с интересни идеи. Сред тях е било предложено и мобилно приложение, което да уведомява хората в кои супермаркети има дефицитни стоки.Една от участниците в програмата - Карина Табоейе, казва, че \"позитивният ефект на кризата се състои в това, че хората започнаха да търсят алтернативи, да намират решения на проблемите, пред които е изправена страната\".Готвачът Карлос Гарсия работи в \"Алто\" – единствения представител на Венецуела в класацията за 50-те най-добри ресторанти в Латинска Америка. Той разказва, че за да намира дефицитни продукти му се налага да пътува до дълбоката провинция.\"Преди звънях по телефона и нещата пристигаха\", казва той. \"Кризата ни накара да обикаляме улиците [в търсене на продукти] и да работим директно с производителите\". В момента Гарсия купува продукти за \"Алто\" от различни места в цялата страна.Ресторантът е от висока класа и типично меню струва около 35 хиляди боливара – или около 4 долара на черния пазар. Скъпите ресторанти в Каракас са критикувани, че процъфтяват във време, в което много семейства са принудени да търсят храна на боклука.Гарсия обаче казва, че ресторантът осигурява работа на 32 души, които са хранени два пъти дневно. Той показва и огромен казан в кухнята, в който се готви супа за 250 деца в местната болница. Също като Фернандес, Гарсия вижда бизнеса по време на криза като патриотичен акт на \"съпротива\".Вълната протести срещу правителството, която започна през април, влие зле на бизнеса му – ресторантът е разположен на място, където често има сблъсъци между протестиращи и полицията. Случва се в градината да се носи сълзотворен газ.\"Тази година няма да имаме приходи, целта е да излезем на 0\", казва той. \"Някои сутрини се събуждам пълен с надежда и вярвам, че всичко ще се оправи, но днес например се събудих и си казах ’не съм сигурен дали ще се оправим’\".", "date": "2017.07.09", "title": "Как се прави бизнес във Венецуела по време на криза"}
{"url": "http://www.dnevnik.bg/sviat/2017/07/09/3004196_kak_edno_albansko_selo_opustiava_zaradi_bulgarski/", "text": "Заради български паспорти в Албания се изпразва цяло село - Требища. Историята разказва в свой репортаж агенция \"Франс прес\", цитиран от БТА.България и Албания нямат обща граница. Тирана, в която има закон за малцинствата, не счита българите сред своите признати общности за разлика от гърците, македонците или сърбо-черногорците. Нито един албански гражданин не се е идентифицирал като българин в преброяването през 2011 г.Но българската агенция за чужденците, която помага за получаването на български паспорт, смята, че българските семейства, които са се установили в Албания през пети век и техните потомци са част от нейната диаспора. Няма статистики за колко души става дума, но се предполага, че те може би са около 100 000, отбелязва \"Франс прес\".Европейският парламент както изглежда също е съгласен по този въпрос и през февруари в резолюция изиска от Тирана допълнителни усилия, в защитата на правата на българското малцинство в Мала Преспа, Голо Бърдо и Гора.Албания е страна на масивна емиграция. На 2,9 милиона жители тя има диаспора, наброяваща 1,2 милиона души. Икономическата ситуация не кара хората да мечтаят, средната заплата е 340 евро, безработицата е засегнала една трета от младите.Независимо че България е най-бедната страна-членка на Европейския съюз, гледана от Требища, тя е входната врата за Германия, Великобритания или за някое друго Елдорадо.Като членове на ЕС от 10 години, българите могат да работят и пребивават където си поискат в ЕС. Всички ограничения за тях бяха вдигнати през 2014 г.Препоръката на Европейския парламент съживи надеждата в Албания и всеки ден най-малко седем-осем души проверяват как може да получат българско гражданство. В периода между 2001 г. и 2016 г. 4 470 албански граждани са поискали българско гражданство. Били са удовлетворени молбите на 2 608 души, според данни от София.През декември 2015 г. в Албания бяха арестувани трима души, които срещу суми между 4000 и 10 000 евро правели фалшиви български паспорти.От 1 май 2017 г. София иска документи, доказващи българския произход на един родител или баба или дядо на кандидата.Жители на Требища разказват, че хората в селото са били 6000, но над 2500 са заминали преди четири или пет години, когато са успели да получат български паспорт.", "date": "2017.07.09", "title": "Как едно албанско село опустява заради български паспорти"}
{"url": "http://www.dnevnik.bg/sviat/2017/07/09/3004159_edin_den_na_purvata_dama_na_franciia_brijit_makron/", "text": "Почти два месеца след като Еманюел Макрон встъпи в длъжност, неговата съпруга - Брижит Макрон, вече е наложила стила си в Елисейския дворец, пише списание \"Гала\".Първата дама била загрижена за благосъстоянието на духа на персонала и всяка сутрин, напускайки президентския апартамент, се интересувала за настроението на служителите. Те пък от своя страна ценели много първата дама, която с доброто си настроение се предпазвала от напрежението.В Елисейския дворецОще в 9 ч. тя сяда зад бюрото в кабинета си и се посвещава на изчитането на 140-те писма и имейли, които получава на ден от сънародниците си. Това е двойно повече от пощата на Карла Бруни-Саркози, разказва съветник в президентството.Първата дама понякога обядва и с министри от правителството на Едуар Филип, като например Аниес Бюзен, министърка на здравеопазването, и Жан-Мишел Бланке, министър на образованието.Целта на тези обяди е Брижит да намери кауза, на която да посвети усилията си на първа дама.А докато открие призванието си,Тя вече придружи мъжа си на срещите на  и Брюксел, а тези дни бе . Заради този натоварен график първата дама вижда по-рядко внуците и децата си от първия си брак.Всичко това обаче не й пречи да организира вечери в градините на двореца, на които редовно се пече риба, защото, според нея човек трябва да умее да разпуска, мислейки същевременно за линията си.На първата дама й предстои нов важен ангажимент - националния празник на Франция на 14 юли, за който от САЩ пристига Доналд Тръмп./БТА", "date": "2017.07.09", "title": "Един ден на първата дама на Франция Брижит Макрон"}
{"url": "http://www.dnevnik.bg/sport/2017/07/09/3003938_grigor_dimitrov_i_federer_igraiat_v_ponedelnik_vecher/", "text": "Мачът между  ще бъде гвоздея в програмата на осминафиналите на \"Уимбълдън\". Организаторите поставиха сблъсъка между двамата на централния корт, като той ще бъде последен в понеделник. Първи на корта в понеделник ще излязат Ана Конюх и Винъс Уилямс, които трябва да започнат в 15 ч. българско време.След това шампионът и №1 в света Анди Мъри ще изиграе двубоя си срещу французина Беноа Пер. По традиция представителят на домакините играе всичките си мачове на централния корт.Срещата между  и Федерер е трета и няма да започне преди 20 ч. българско време (18 ч. местно).Неделя е почивен ден на \"Уимбълдън\", затова по програма всички двубои от осминафиналите се играят в понеделник.Димитров и Федерер са изиграли пет мача помежду си, като до момента българинът няма победа срещу бившия №1.За последно двамата се изправиха един срещу друг в третия кръг на Australian Open през 2016 г., когато двубоят завърши 6:4, 3:6, 6:1, 6:4 в полза на швейцареца.\"Всеки път, когато се изправям срещу Григор той е по-силен от преди. Подобрил е много физическото си състояние, силен е психологически, така че очаквам тежък мач. Помним, че игра срещу Рафа на полуфиналите в Австралия\", каза Федерер за българския си съперник.", "date": "2017.07.09", "title": "Григор Димитров и Федерер играят в понеделник вечер"}
{"url": "http://www.dnevnik.bg/zelen/2017/07/09/3001272_zashto_obshtina_zlatograd_veche_ne_vdiga_danucite/", "text": "През 2007 г. Златоград е сред най-задлъжнелите общини в страната, дължи над 2 млн. лв. Харчи голямо количество енергия за отопление и вода на обществени сгради, има сериозно замърсяване на въздуха – плътният смог над града рядко изчезва през зимата заради отоплението на дърва и въглища, което е масова практика в района.В тази тежка ситуация, кметския пост поема Мирослав Янчев. Той решава да заложи на дългосрочен план за енергийна ефективност, който подготвя съвместно с експерти. Надява се с това да овладее тежкото положение в Златоград.  Намаляването на вредните емисии във въздух, прилагането на т.нар. зелено строителство и стимулиране на на жителите да използват по-щадящи горива за отопление, е политиката, която общината му прилага последователно вече трети мандат.С днешна дата Янчев твърди, че всички усилия, енергия и трудности са си заслужавали. А фактите доказват думите му: През последните години общината не е вдигала данъците и е покривала разходите си благодарение на излишък в бюджета от спестените средства за ток и отопление. А въздухът е осезаемо по-чист. Как успява да извърви този дълъг път община Златоград за 10 години разказва кметът Янчев за \"Дневник\". На територията на общината са санирани вече почти всички сгради – не само общински публични, но и държавни публични, и частни. В това число са и всички училища и детски градини – над 12. Освен устойчивото потребление на енергия, за Янчев е важно и това, че се подобрява средата и облика на града, жилищата стават по-уютни и приятни за живеене, а публичните сгради - по-добра среда за работа. Във всички сгради залагат на енергийно ефективни мерки - смяна на дограма, изолации, хидроизолации на покриви. В голяма част сменят и отоплителните системи, в три големи сгради са на пелети, от което намаляват още повече вредните емисии.От 47 многофамилни жилищни сгради в Златоград, седем – с над 36 самостоятелни жилища, вече са обновени, а през тази година още девет ще бъдат санирани.\"Всички наши действия са насочени към намаляване не разходите – по издръжка за гориво и електроенергия. Но отделно подобряваме облика и вида на сградата и на самия град и населено място. Намаляваме и вредните емисии, защото санираме сгради, които бълваха големи количества вредни емисии. Така постигаме троен и четворен ефект,\" разказва кметът.С реализираните енергийно ефективни мерки само за един обект (реновирана детска градина, която Янчев дава за пример) е постигната икономия на средства в приблизителен размер на 6 613 лв. годишно, равняващо се на 61 115 КWh спестена енергия и 18 тона СО2 по малко в атмосферата.Смесват различни видове финансиране – национално, общинско, фондове. Част от средствата за ремонти и реновиране на детски градини и училища поемат например посолствата на Япония и САЩ. Други се случват по норвежката програма или с частично финансиране.Ремонтират общинската болница. Както и административната сграда на общината, която е най-голямата и енергийно неефективна сграда в Златоград. Ефектът се усеща още на първата седмица, спомня си кметът. В момента разходите за ток и отопление в нея са намалели с 50 %.Преди година местната власт сменя изцяло старите улични лампи в града с по-икономично LED-осветление и това е голям успех заради \"огромните икономии\" за инвестиция, която се възстановява за три години. В момента лампите работят по цяла нощ и до момента все още не са ремонтирани. \"Мога да обобщя тази иновация за града като \"малко средства-големи икономии,\" казва Янчев.За активната си политика в тази област, общината получи голямата награда в конкурса \"Екообщина 2016\". Благодарение на това служители на общината посещават Франция, където се запознават с добри практики от различни френски общини. \"Това позволи богат обмен на информация, която се надявам да приложим и в нашата община\", разказва Янчев.Янчев подчертава, че за реализирането на тази енергийна политика едно от най-важните неща е диалогът с гражданите. Но веднага добавя, че най-голямата трудност през годините е била силнотот недоверие на жителите, което значи и много усилия, енергия и време за убеждаването им. Друг проблем през годините е бил ниската компетентност и ученето в движение как трябва да се случат нещата.Най-новата идея – вече на път да се случи е проект, с който да се използва наличната геотермална енеригия в региона за отопление и за балнеолечение, за което имат сертификат от Министерство на здравеопазването. Находището на 92 градуса вода се намира на 13 километа от центъра на Златоград и може да бъде използвана за отопление на осем общински сгради и всички детски градини. Целта отново ще е енергийна ефективност и спад във въглеродните емисии.", "date": "2017.07.09", "title": "Защо община Златоград вече не вдига данъците"}
{"url": "http://www.dnevnik.bg/kultura/2017/07/09/3003320_koi_i_kak_izdade_purviia_bulgarski_roman/", "text": "Тодор Филипов Чипев е роден на 5/17 юли 1867 г. в многодетното семейство на Рада Бенева и Филип Чипев (1840-1870) от Копривщица. Бащата търгува с овце и кози, но в онези смътни години се разорява и умира млад, когато Тодор е съвсем невръстен. Семейството изпада в голяма беднотия. Тодор помага на майка си, работи по цял ден на къра, но винаги пестеливо донася обратно една, станала пословична, маслинка от оскъдния си обяд (комат хляб, глава лук и две маслинки). По това време пуква първата пушка в Копривщица и пламва Априлското въстание. Скоро следва освободителната Руско-турска война. Братът на Тодор, Нешо, участва в нея като опълченец и получава орден за храброст. Тодор слугува в дома на учителя поп Ненчо. При него момчето започва да се учи на четмо и писмо и завършва втори клас, преди да се премести при братята си Лука и Никола в Пловдив. Лука има дюкян там. През 1884 г. Тодор постъпва като добоволец във войската, като сам предлага да отиде вместо брат си Лука. Така, осемнадесетгодишен, взима участие в Сръбско-Българската война през 1885 г, откъдето се връща с орден за храброст.Става словослагател в печатницата на Христо Данов в Пловдив. Брат му Никола открива печатница \"Единство\", в която се печата вестник \"Напредък\". Тодор пътува из страната, разпространявайки този вестник и рекламни брошури за книги, издания на \"Хр. Г. Данов\", печатани в \"Единство\". Така той е пътуващ книжар около три години. Както казва: \"Тогава се научих да ценя и обичам книгата, както и да разбирам книжния пазар\". През 1889 г. се установява в София. Тук младото неуко момче се залавя с печатарство, а брошурите държи в един шкаф в печатницата, та коя продаде, коя – не. Един работник му дава съвет: \"Дето ще държиш брошурите тук, отвори едно дюгенче – все по’ ще се харчат; аз ще ти помагам\".Ето какво пише Тодор в свой автобиографичен спомен (от 1941 г.): след като се завърнах по това време от обиколката си из провинцията, реших да се установя вече на почивка тук и си отвора книжарница, понеже по онова време си държах книги срещу общината. Аз имах квартира в печатницата Даскалови – клон на печатницата \"Единство\" в Пловдив. Книгите, които си доставях из Пловдив, беха повечето списания и периодични издания, както и големи издания, които се печатаха на свитъци в печатницата в Пловдив...\"\"За книжарница намерих за най-добре по онова време (1891) да отвора една от будките в Градската градина. Едната беше вече заета от един познат за тютюн и цигари, а другата седеше празна за мене, и аз отидох при наемателя Панах на кафенето, който беше ги наел за три години заедно от общината, та пазарих колко ще му плащам месечно за будката – по 20 лева месечно за 3 години и я ангажирах и предплатих за 3 години. На другия ден аз с Георги Тафров – който можа да доде при мен да седи в будката на градината и учи, че свършил беше до 2 клас, щеше да дава изпити за 3 клас, та да се подготви при мен на книжарницата да ми помага. На другия ден занесохме всичките книги от печатницата и ги наредихме да се гледат и си избират кой каква си ареса и като отворих будката, зеха да ма обикалят учени, познати списатели, художници, учители, професори и чиновници – книгите беха печатани по онова време – романът \"Граф Монте Кристо\" на А. Дюма, \"Скитникът евреин\" от Евгени Сю и други подобни. Зеха да се събират и събират много списатели и да става като списателска кружка и тия, които не обичат да ходят по кафенета и бираджийници и си губят времето по такива места, намираха да пододат при мен на среща с некои приятели и си изберат некоя книга, и си поприказват приятелски, и тьй аз зех да правя от ден в ден по някой лев алъш вериш от книги, че зех да харча и вестници.\"В малката книжарница, \"спретнато наредена, в кокетното за него време павилионче\", се срещат  Редовно през Градската градина минава и . Той насърчава Тодор Чипев да се заеме с издателска дейност. Така в 1891 г. Тодор Чипев издава първата си книга – от Монтегаца, преведена от Никола Йонков Владикин и отпечатана в братовата му печатница \"Единство\". Контактите с Вазов (1891–1893) дават резултат. Ето какво казва той за самия Вазов: \"Живееше нейде тъдява и току ще мине край мене. Разпитваше ме: дали не ми е тъжно за моята Копривщица? От дума на дума моят познайник ме насърчи да издавам книги. Аз много зауважавах тогова человек и думата му за мене стана закон. Сефтосах се с него: издадох му два тома . После го попитах защо си играе и печата романа си \"Под игото\" на части в \"Сборника за народни умотворения\" – да вземем, че да го издадем в отделна книга. Той възприе това, но изказа съмнение... Скъпо щяло да излезе, още повече ако ще плащам и на художниците, все големи: Антон Митов, чеха Мърквичка и другия чужденец Обербауер. Аз се съгласих на всичко и наистина хонорарът и изобщо харчът беше тлъстичък. Поиска ми по двеста лева на кола при 33 коли. Правете му сметката. Дадох ги от все сърце, без пазарлък\".През 1894 г. Тодор Чипев издаваи така се появява в отделна книга на бял свят, богато илюстриран, първият български роман. \"После – продължава той – издадох на същите начала и , но не вървеше. За да му плащам хонорара, принудих се да вземам пари на заем. И продължихме: повести, стихове, разкази – почти всичко, писано от Вазова, му издадох аз. После наех един дюкян от покойния министър Стоилов на ъгъла на улица \"Мария Луиза\" и бул. \"Дондуков\". Държех и павилиона в Градската градина. Но не се задържах много, защото дюкянът беше южен и книгите жълтееха от слънцето. Преместих се на сегашното място. Започнах с учебници, помагала и др. В 1910 взех и дюкяна, където сега е книжарница.\" (из интервю с Христо Бързицов, 1932 г.)В този начален период от издателската му дейност Тодор се оженва през 1893 г. за копривщенката Нонка Рашко Куйлекова (1876-1938). Първо са имали две момичета, които са починали като съвсем малки от скарлатина. След това (от 1896 до 1919 г.) се редят цяла армия момчета (Филип, Рашко, Кольо, Луко, Кунчо, Антон, Петко, Минко, Борис, Кирил, Методи) и едно момиче (Иванка).Как се управлявало това множество? Като поотрасли, картината е била като в казарма. Повечето спели в едно помещение, навярно на третия етаж, или в една пристройка (къщата се намира на ул. \"Бачо Киро\" №47). Имали са железни кревати от най-стария модел, без други екстри в стаите. Бащата ги будел рано с думите: \"Ставайте песоглавци Който закъснее, ходи окъсан и с мръсни чорапи!!!\" А отглеждат и още едно роднинско дете, Никола Атанасов, което, работейки в книжарницата, според библиографът Тодор Боров е \"човекът, който помнеше къде е поставена всяка книга\".В многоетажната книжарница на улица \"Дондуков\" (№20-22, на мястото на сегашното Президентство) можели да се намерят не само българска и преводна литература, а също учебници и канцеларски материали (с тях се закрепвал бюджетът, според издателя Тодор иначе \"книгата не вървяла\"). Две огромни витрини били подредени с вкус от най-възрастния син Филип, който участвува в подготвянето на луксозни издания на и др. Сред изложените книги винаги имало ваза с цветя и картини, и репродукции от наши и чужди художници. Тодор Ф. Чипев посрещал посетителите с \"Добре дошъл\" и често им предлагал и чашка турско кафе. Постепенно всички синове на Т. Ф. Чипев започват да работят в книжарницата.Най-големият син – Филип, завършва Търговското училище, следва във Виена, но не докрай. Приятели си спомнят за него: \"Антитърговец. Той обичаше горещо книгите, но по един особен начин – занимаваше го преди всичко външният вид на изданието, не го интересуваше търговската страна Любовта му към добре \"изпипаната\" полиграфически книга го насочваше очевидно не към книжарска, по-скоро към издателска работа\". Филип става \"посланикът сред творческия свят\", ходел често в кръчмичката \"Млада Копривщица\" и си хортували с Димчо Дебелянов, Христо Ясенов, Гео Милев. Той е \"роден естет\" и изработва прочутата емблема на издателството – Бухалче върху книга.Под негово художествено оформяване излизат две годишнини на прекрасното издание за деца и юноши \" и много други. Едва ли има друго издателство по онова време, направило повече за българските деца от издателството на Т. Ф. Чипев!Много български писатели намират у Т. Ф. Чипев своя издател и спонсор.Също и много млади художници, които той наема да илюстрират книгите му –  Те са приятели на братята Чипеви, които работят в книжарницата на баща си. Разговорите с автори и илюстратори, започнали в книжарницата, продължават в близката кръчма \"Млада Копривщица\", където на чашка те обсъждат и уговарят бъдещи издания. Понякога Чипевите приятели нощуват в къщата на ул. \"Бачо Киро\", минавайки гратис като 13-ти, 14-ти брат. На сутринта до леглата си намират поставена чиста и огладена риза. си спомня: \"В къщата на \"Бачо Киро\" беше винаги пълно с гости – като седнем на масата, не може да се прочетем. Чипеви бяха много достъпни, много народни хора. Бяха взели това от бащата – един хрисим, тих, спокоен червендалест човек. Девизът му беше \"Труд и икономия\". Но синовете не умееха да пестят. Не бяха много заможни, стигаше им колкото да се издържат, но то не беше и малко – дванадесет деца, обущата им са цял магазин\". А за книжарницата Тодор Боров пише \"зад витата стълба, винаги имаше по-голяма или по-малка група правостоящи \"заседатели\": писатели, книголюби-купувачи, автори, издатели, един си отиваше, друг идваше\".Започват да издават богато илюстрирани хубави детски книжки. Христо Бързицов пише как веднъж чул едно момченце да казва на баща си: \"Тате, купи ми един Чипев\", дотолкова \"Чипев\" и \"детска книга\" са били свързани. В Чипевата книжарница могат да се намерят и книги на други издателства. Те са описани в каталози, по които клиенти могат да си поръчват по пощата или телефон книги от книжарницата. Изданията на Чипев са– например за най-отличило се книгоиздателство, сребърна книга от американския посланик Шумейкър и др.Вторият по ред син – Рашко, завежда канцеларския отдел. Същевременно е обществено активен – един от първите, които донасят ски в България. Инициатор е за построяване на ски-шанцата при Черния кос на Витоша. Води българската делегацията на зимните олимпийски игри в Гармиш-Партенкирхен (1936). Още от 1923 г. е представител на фирмата при учредяване на Софийското книжарско дружество. В статия по повод неговата ранна смърт пише: \"Той умееше да продава, умееше да привлича клиентите – повечето от лицата, които влизаха в тая книжарница търсеха Рашко. Но той умееше и да купува. В неговия отдел имаше всичко, което се търсеше от клиента и го имаше на цени много по-ниски от цените, по които го купуваха от други книжари.\" Синът Лука работи от малък при баща си и е специалист по антикварни и старопечатни книги; става един от най-добрите букинисти в България. Кунчо работи в счетоводството, а в свободното си време се катери с приятели из планините и поетично ги описва в туристически списания, Минко се занимава с издаване на учебници и сам редактира издания, Петко – с канцеларските материали, пишещи машини, писалки. Никола – той, покрай работата в книжарницата другарува с разни леви и анархисти, също е спортно активен, скиор и един от строителите на хижа \"Кумата\" на Витоша.Синът Антон (Доко) идва от Лайпциг като доктор по философия (в 1930 г., под ръководството на известния биолог и философ Ханс Дриш). Т. Ф. Чипев издава дисертацията му паралелно и в София. Но вместо да търси кариера в Университета или другаде, Доко се заема с доставка и продажба на чуждестранна литература за фамилното издателство. Прави превод на български на книжката на . Сестрата Иванка, която е завършила история на изкуствата в Италия, прави превод от френски на Подрастващите братя Борис и Кирил също помагат в подреждането на книжарницата. В даден момент осем от синовете на Т. Ф. Чипев работят пълноценно в издателството и книжарницата. Цял отбор юнаци!Общо, за повече от половин век дейност,от различни автори (според издаден от тях каталог 79 български писатели и поети, 23 имена от руската и съветска литература, 111 историци, литератори, езиковеди, философи, учени в различни области и т.н.) освен продаваните в книжарницата книги на други издателства. Изобщо книжарницата на Чипев е единствената в София, в която можеш да намериш всичко. Известен е изразът, че ако една книга я няма у Чипев, няма смисъл повече да се търси. Чипеви организират книгопощата в България, изнасят книги за славянските комитети в други страни, снабдяват, често и даряват, книги за библиотеки и читалища. За по-големи покупки са правени отстъпки от 20%. Издават се и хубави пощенски картички. Многократни са и техните дарения из страната и в чужбина – парични или с книги. Т. Ф. Чипев иска книгата да стигне до всички. Ето какво пише той в 1940 г.: \"В тия радостни за всички българи дни си спомням за нуждата от родно четиво, която е изпитвал народът ни в зората на освобождението си, когато сам разнясах по села и градове българската книга. Днес в Добруджа нуждата е същата.\"И цялото това богатство става жертва на жестоките англо-американски бомбардировки над София. На 30 март 1944 г. запалителни бомби унищожават книжарницата, слагайки край на задружния труд на Чипевското семейство. Унищожени са над 50 000 тома книги. Изгорелите стоки на 30.03.1944 г. са оценени на 25 250 000 лв. Символично върху развалините един от синовете – Лука, слага една маса и започва да продава университетски учебници.Следват събитията по 9-и септември. Възрастният книгоиздател е вече съкрушен (загубил е преди няколко години съпругата си Нонка (1876-1938)), заболява и предава Богу дух на 10 декември 1944. Синовете му ремонтират книжарницата и доколкото могат събират оцелелите материали и книги. Издаването на книги е вече сложен процес, който трябва да се съгласува с новите министерства. За да се издаде например трябва да се сложи нов политически съобразен предговор. Изключено е да могат да издават учебници, а това е едно от най-доходните и стабилни постъпления в бюджета. Въпреки това синовете на Т. Ф. Чипев упорито продължават издателската дейност. Печатат предимно преводи на руски и съветски автори, които са приемливи за властта.В отношенията с новата народна власт би могъл да помогне фактът, че още от 1926 г. издателството Т. Ф. Чипев е вносител на руски издания първо през Берлин, а от 1934 г. има договор с Всесъюзното обединение \"Международна книга Москва\". Въпреки политическата цензура в книжарницата на Чипев преди 9-и септември 1944 г. е можело да се купят съветски издания – преводни детски книжки с разкази и повести, а след 1937 г. се открива отдел \"Руска литература\", където могат да се намерят хубави издания на . И така до 1944 г. и след това. Колко много ще се надяват синовете на Т. Ф. Чипев, че вече на възраст, този актив ще им се признае заедно с трудовия стаж при баща им. Ще цитират тези връзки със СССР, но без резултат. Почти никой от тях не получава пенсия, въпреки ходатайствата на техни \"прогресивни\" приятели.През 1949 г. издателството минава в ликвидация след повече от половин век успешна дейност. Братята събират останките от книги и за известно време се мъчат да свържат двата края с продажба в две антикварни книжарнички на ул. \"Лавеле\".Тодор Ф. Чипев, роден преди 150 години, увлича в издателското си дело и съпругата си Нонка, и многобройната им челяд. Тези деца на копривщенския родолюбец са закърмени с любов към книгата и българската култура изобщо. Заедно с него са посветили живота си на книгоиздаване и разпространение. Резултатът от дейността им е това, че в много български домове може и до днес да се открият томове с едно Те-Фе-Чипевско бухалче, кацнало над тях.", "date": "2017.07.09", "title": "Кой и как издаде първия български роман"}
{"url": "http://www.dnevnik.bg/sport/2017/07/09/3003942_franciia_e_noviiat_shampion_v_svetovnata_liga/", "text": "Силното поколение на Франция добави титлата от  след златото от европейското първенство през миналата година. Рано тази сутрин \"петлите\" се наложиха над домакина на финалния турнир Бразилия с 3:2 (21:25, 25:15, 25:23, 19:25, 15:13) след страхотна драма в \"Арена да Байшада\".Французите стават последния отбор, който печели Световната лига. От следващата година турнирът ще се казва  и ще има съвсем различен регламент.Бразилците излязоха в търсене на рекордна 10-а титла от турнира и бяха подкрепяни от над 23 хиляди зрители по трибуните.Двата отбора си поделиха надмощието, като бразилците започнаха по-силно, но последваха два безапелационни гейма за \"петлите\".Домакините се съвзеха и спечелиха четвъртия гейм, за да вкарат финала в тайбрек.В него всичко започна отлично за Бразилия, които поведоха първо със 7:4, а след това и с 10:8, а публиката ги виждаше като сигурен победител. Силни изяви обаче на Кевин льо Ру и Тревор Клевено измъкнаха победата в полза на Франция с 15:13.Най-резултатен в мача беше Ървин Нгапет с 29 точки, а Клевено и Льо Ру се отчетоха съответно с 12 и 8. За Бразилия Уолъс и Рикардо Лукарели отбелязаха по 22, но останалите не бяха на тяхното ниво.Титлата е втора за Франция от Световната лига след тази през 2015 г. \"Петлите\" успяха да си върнат и за загубения финал от Бразилия през 2006 г.По-рано през нощта  спечели спора за третото място срещу САЩ с 3:1 (18:25, 25:20, 25:22, 25:21).Водени от капитана си Джон Перин, който завърши с 13 точки, \"кленовите листа\" бяха по-стабилни във всеки елемент и заслужено взеха бронза.Медалът е първи за канадците, след като досега най-доброто им представяне беше пето място през 2013 г.", "date": "2017.07.09", "title": "Франция е новият шампион в Световната лига"}
{"url": "http://www.dnevnik.bg/biznes/2017/07/09/3003386_kak_da_se_namaliat_razhodite_za_tok_po_vreme_na_otpuska/", "text": "Електроразпределителните дружества отправят съвети към клиентите си как да намалят сметките си за ток докато са в лятна отпуска.Изключете всички електроуреди, които не е необходимо да работят във ваше отсъствие. При възможност, размразете хладилника и фризера. Ако температурата в помещението е над 20 градуса, консумацията на ток от хладилника нараства с 6% за всеки градус. 1 см лед в камерата означава до 75% по-високи разходи за ток. Изключете от щепсела уреди като телевизор, аудио-уредба и монитор, защото и в режим на стенд бай те ще продължат да консумират електроенергия. Например, телевизор или персонален компютър, оставен на стенд бай, харчи около 6 лв. на година, микровълнова печка - 3 лв., лаптоп - 9 лв., стереоуредба - 8.50 лв. Уверете се, че външни хора нямат достъп до контакти, които са част от вашата ел. инсталация. Запишете показанията на електромера преди да заминете и сравнете данните при завръщането си.", "date": "2017.07.09", "title": "Как да се намалят разходите за ток по време на отпуска"}
{"url": "http://www.dnevnik.bg/bulgaria/2017/07/09/3003174_ot_dnes_kamerite_za_skorost_snimat_bez_preduprejdenie/", "text": "От днес влизат в сила най-новите промени в Закона за движение по пътищата, приети от Народното събрание в края на юни. Те бяха гласувани по спешност в. Поправките са насочени срещу три групи нарушения - превишената скорост, неправоспособните водачи и шофирането след употреба на наркотици.Какво се променя:Полицията вече не е задължена да предупреждава шофьорите с пътен знак, ако следи скоростта с мобилни камери. Шофьорите могат да бъдат заснети във всеки момент и да получат електронен фиш за глоба.Ако патрулна кола на МВР, която спира шофьори за проверка, е оборудвана с камери, контролът вече трябва да става само в техния обхват, е записано изрично в промените.През последните години почти целия автопарк на КАТ бе окомплектован с камери и микрофони, които трябва да заснемат проверката като гаранция срещу корупционни практики. Често обаче катаджиите паркираха така полицейските коли, че те бяха извън обхвата на камерите.При проверка на пътя полицаите ще установяват дали в автомобила пътува човек, който има невръчен фиш за нарушение на Закона за движение по пътищата. Патрулките са екипирани с мобилни принтери и фишовете ще бъдат разпечатвани и давани на място. Решението е част от опитите на МВР да намали големия брой случаи, в които фишовете за нарушения не могат да влязат в сила, тъй като не са връчени по законовия ред на нарушителите.С промените се увеличава и наказанието за собствениците на автомобили, които са предоставили колите си на неправоспособен шофьор. Досега санкцията беше бе спиране от движение на колата за срок до един месец. Сега е увеличен от шест месеца до една година, в които автомобилът ще е без регистрационни табели.Шофирането след употреба на наркотични вещества вече няма да се разминава с административна глоба, а ще се носи наказателна отговорност. Наказанието ще е между една до три години затвор. Отказът на шофьора да даде проба за алкохол или наркотици се санкционира с 2 г. лишаване от свобода и 2 хил. лв глоба.И още промени, които са в сила от петък и ще продължат до 15 септември, за да се облекчи движението по натоварените пътища:От 7 юли до 15 септември дирекция \"Пътна полиция\" на  в най-натоварените часове на трафик. Товарните автомобили над 12т няма да могат да пътуват в определени часове не само по първокласните пътища, но и по магистралите.За магистрала \"Тракия\" забраната ще важи в петък от 18 ч. до 20 ч. в посока София - Пловдив и в неделя от 16 ч. до 20 ч. в посока Бургас - София.По магистрала \"Струма\" ограничението е в събота от 10 до 14 ч. в посока пътен възел \"Даскалово\" - ГКПП \"Кулата\", а по магистрала \"Марица\" - в неделя от 16 ч. до 20 ч. в посока Свиленград - АМ \"Тракия\".По магистрала \"Хемус\" е ограничено движението в двете посоки в участъка между София и Ябланица - в петък от 17 ч. до 20 ч. и в неделя от 14 ч. до 20 ч.", "date": "2017.07.09", "title": "От днес камерите за скорост снимат без предупреждение"}
{"url": "http://www.dnevnik.bg/sviat/2017/07/09/3003463_silvio_berluskoni_debne_pravilniia_moment_za_posledna/", "text": "Той е осемдесетгодишен осъден престъпник, чието последно правителство докара Италия на ръба на банкрут – но въпреки това Силвио Берлускони може да бъде решаващият играч на изборите в идната година.Последните , че партията му \"Форца Италия\" все още е сила, с която останалите трябва да се съобразяват, въпреки проблемите със закона и сексуалните скандали на лидера ѝ, пише агенция \"Ройтерс\".\"За Берлускони това е последното предизвикателство в кариерата му\", коментира близкият му съюзник Ренато Брунета, който води парламентарната група на партията. \"Той смята, че е понесъл много несправедливости и заслужава един последен шанс. Кой може да му го отрече?\"В последните години  и Движениедоминират политическата сцена и изтласкаха \"Форца Италия\" на трето-четвърто място. Но на последния вот тя и антиимигрантската свалиха от власт съперниците си в градове из цялата страна.Те показаха, че имат потенциал в навечерието на парламентарни избори, които може би ще се проведат догодина – крайният срок е май 2018 г. Този вот вероятно ще доведе до фрагментиран парламент, в който никой няма да има подкрепата да гласува сам.Което означава, че , който с месеци се възстановяваше от сърдечна операция миналата година, ще бъде ключова фигура в преговорите за съставяне на правителство. \"Форца Италия\" има 14% подкрепа – горе-долу колкото съюзниците си от \"Северната лига\" и доста по-малко от демократите и \"Пет звезди\", които имат около 28%. Серия скандали срутиха политическата кариера на Берлускони.През 2011 г., след като дълговете на Италия достигнаха огромни нива, той подаде оставка като премиер заради натиска на парламентарни и международни съюзници.По същото време го връхлетяха разкрития за в частната му вила и обвинения, че е използвал услугите на .Той бе оневинен, но сега срещу него тече дело, че е подкупвал свидетели да говорят в негова полза.През 2013 г. Берлускони бе осъден за сложна схема, с която е намалил данъците, дължими от медийната му компания \"Медиасет\".Той отслужи наказанието си, полагайки общественополезен труд в дом за стари хора с Алцхаймер.Бившият премиер бе и му бе забранено да заема публични длъжности, но обжалва в Европейския съд за правата на човека в Страсбург.Въпреки това милиони хора продължават да го подкрепят. Умерените десноцентристи няма къде да идат, казва политологът Джовани Орсина. Единствените алтернативи са \"Северната лига\" и \"Пет звезди\" - които се приемат като популисти и екстремисти. И  – който напусна, след като загуби референдум за конституционна реформа и прясното поражение вреди на имиджа му.Берлускони все още комуникира с хората по-добре от съперниците си и харизмата му привлича хората, коментира Алесандра Хислери, директор на социологическата агенция Euromedia. \"Той изглежда сякаш не играе по правилата, просто е себе си, не фалшивее, директен е\", казва тя. \"И е добър слушател, винаги гледа в лицето хората, с които говори\".Говорителката на \"Форца Италия\" Дебора Бергамини казва, че италианците са уморени от непрекъснатото присъствие на Ренци, докато Берлускони дълго време бе извън светлината на прожекторите – докато не се появи 40 пъти по телевизията преди местните избори.\"Важно е да умееш да изчакаш правилния момент, за да се предложиш на електората\".", "date": "2017.07.09", "title": "Силвио Берлускони дебне правилния момент за последна офанзива в политиката"}
{"url": "http://www.dnevnik.bg/bulgaria/2017/07/09/3003901_nai-komentiranoto_tazi_sedmica_izkazvaneto_na/", "text": "1.  - 251 коментара;2.  - 247 коментара;3. (обновена) - 210 коментара;4.  - 186 коментара;5.  - 181 коментара;6. - 169 коментара;7.  - 165 коментара;9.  - 162 коментара;10.  - 155 коментара.", "date": "2017.07.09", "title": "Най-коментираното тази седмица: изказването на френския посланик за турското робство"}
{"url": "http://www.dnevnik.bg/sport/2017/07/09/3003935_junosheskite_nacionali_izlizat_za_chestta_si_sreshtu/", "text": "С две загуби от първите си два мача  загуби всички шансове да се класира за полуфиналите на европейското първенство в Грузия. Днес футболистите на Ангел Стойков ще изиграят последния си двубой в групата срещу Холандия.Основната цел на юношеските национали ще бъде най-накрая да вкарат гол на подобен форум, защото България вече в осем срещи от 2008 г. насам няма отбелязано попадение.До момента при участията си през 2008 и 2014 г. юношите до 19 години напускаха турнира с по три загуби и без нито един вкаран гол.След  преди няколко дни футболистите и треньора обвиниха реферите и изтъкнаха факта, че не са по-слаби от другите тимове в групата.Днес съществува по-скоро хипотетичен вариант България да продължи напред, който обаче граничи с невъзможното.За целта момчетата на Ангел Стойков трябва да победят Холандия с четири гола разлика, а Англия да победи Германия.Двубоят между България и Холандия е днес от 19 ч.", "date": "2017.07.09", "title": "Юношеските национали излизат за честта си срещу Холандия"}
{"url": "http://www.dnevnik.bg/razvlechenie/2017/07/09/3001826_riben_bukvar/", "text": "\"Рибите са студенокръвни гръбначни животни, дишащи с хриле\" - така прозаично започва книгата си \"Риба\" д-р Ячо Кабаивански, управител на рибното тържище в Бургас през миналия век. Тя е издадена през далечната 1935 г. от риболовна кооперация \"България\" в Созопол.Ячо Кабаивански е ветеринарен лекар с научен подход към храната, освен че е известен сред интелектуалните среди в Бургас като писател маринист, той е и родоначалникът на \"Балкантурист\" през 1948 г. и инициатор на създаването на курорта Златни пясъци. Но на първо място е баща на световноизвестната оперна прима Райна Кабаиванска.Та още тогава Ячо Кабаивански, подвизаващ се и с псевдонима Марко Поло, посочва кое е най-важното за рибата: \"Вкусът и хранителността на рибата зависи от видът й, охранеността й, половото състояние и сезонът на ловидбата.\"Черноморската риба е особено вкусна поради простата причина, че Черно море е по-слабо солено в сравнение с другите морета и океани. Тя е само 18%, за сравнение - солеността на световния океан и Средиземно море е два пъти повече - 36%. Това е така, защото в Черно море се вливат няколко големи реки като Дунав, Днепър, Днестър, Буг, Дон и др.От солеността на морето зависят флората и фауната и съответно пашата и уловът през сезоните са различни. Поради тази причина черноморската риба през лятото и есента е по-мазна и по-вкусна, отколкото гръцката и океанската. Това е важно да се знае, защото често търговците на риба и сервитьорите в ресторантите мамят с произхода на продуктите, а клиентът остава разочарован.Но рибата е много деликатна храна и за да е вкусна, трябва да е прясна. На първо място е важно да се знае, че прясната риба и замразената риба имат съвсем различен вкус въпреки напредналите технологии за шоково и там каквото друго замразяване съществува.Ето някоиПърво, хрилете трябва да имат яркочервен вид. са пълни с кръв, която се влияе много от температурата и бързо загнива - при правилно съхранение може да издържи до 3-4 дни в зависимост от вида. След това хрилете стават бледовиолетови и рибата започва да издава специфична миризма.Все пак знаете, че \"рибата се вмирисва от главата\"... всъщност от хрилете. Следващият признак са - те трябва да са ясни и прозрачни, а не мътни и побелели. Нещо като оня виц \"тоя тъжен поглед отде го извади?\".на рибата трябва да бъдат здраво закрепени до тялото и светли. на рибата е най-издайническата част (нали знаете защо цветът на рибата отгоре е сивосребрист, а отдолу бледосребрист - така се вижда отгоре тялото й и от дъното към светлината; затова калканът, попчето и скорпидът например са с кафеникаво-петниста окраска отгоре, за да се сливат с дъното).Тъй като коремчето на рибата е много фино, при по-добро вглеждане, дори и от разстояние, се вижда, ако е започнало да се разлага и се появяват леки кафеникави петна или тънки като косъмче резки. Това си личи особено при риби като сафрида, чернокопа, лефера, цацата, хамсията и др. Видите ли такова нещо, знайте, че рибата е \"чао\".От този признак преминаваме и към най-важния - на рибата трябва да е стегнато и еластично, когато се купува. Тоест, като забиеш пръст в тялото, вдлъбнатината да се възстанови. Д-р Кабаивански има научно обяснение по въпроса, но го превежда и на простосмъртен език: \"Като се постави върху дланта на ръката, рибата не се прегъва, не увисва опашката... не стои като \"парцал\", а стои твърда като чилик\" ().Има различни причини за \"отпускането\" на рибата - например зависи от това как е била уловена - дали в талян, дали с мрежа, трал, дали с въдица или парагади, дали с харпун. В мрежите рибите се давят, затова тялото им е по-отпуснато от това на тези, които се ловят в таляна. Както и тези с въдица са по-стегнати от тези, които се хващат с парагади (това са петдесетина кукички със стръв, които се пускат на дъното на морето надвечер за лов на калкан, попче и др. и се вадят сутринта). Има значение и как е съхранявана, при каква температура и т.н.Всички тези белези, разбира се, са валидни, ако си купувате рибата от магазини и пазари. По българското Черноморие съществуват много рибарски пристанища, на които можеш да се договориш директно с рибарите, които се връщат от риболов, и да си купиш прясна риба. Старите рибари тръгват много рано сутрин, когато рибата отива на паша, и излизат от морето към 8-9 часа. Там няма как да ви излъжат за рибата и може да си я купите буквално жива.Трябва да се знае, че рибата трябва да се почисти веднага, тъй като развалянето започва и от . Те са и следващият признак за това дали е прясна. Ако са добре запазени, значи рибата е прясна, ако представляват някаква каша, значи е минала \"отвъд\". Другата уловка е със замразената риба. Голяма част от търговците изкупуват на едро улова, защото така намаляват цената, и след това замразяват рибата във фризери. Твърди се, че замразената риба губи около тридесет на сто от вкусовите си качества. Това е заради фината структура на месото. Рибното месо съдържа повече вода от телешкото и свинското. Поради тази причина при замразяване се нарушава структурата му. Има естествено нови и модерни начини за замразяване на рибата, обикновено това е т.нар. шоково замразяване, но аз лично съм скептичен.Затова е хубаво да се знаеТова важи и за поръчките в ресторанта, където няма как да извършите дисекция на предлаганата риба. В някои ресторанти по нашето Черноморие, както и другаде по света, носят на поднос рибата - да си изберете. Но това са обикновено скъпи заведения. В обикновените капанчета - плажни заведения, това не се случва. И като питате прясна ли е рибата, ви отговарят \"да, прясна е\", а то се оказва, че имали предвид прясно замразена. Но ако например през юни или юли ви кажат, че имат пресен паламуд, значи ви лъжат.В Черно море има около 50 вида риби. Някои са по-популярни, други не. Тези, които представляват интерес за любителите, са: цаца, хамсия, сафрид, чернокоп, попче, лефер, лаврак, калкан, скорпид, паламуд, зарган, врана, морска лястовица, морска лисица, карагьоз, кефал, илария, черноморска акула, писия, черноморска скумрия (която от години заобикаля българския бряг, но тук-там се лови по някое заблудено рибе) и още няколко по-редки.и хамсията идват през април-май, след тях идват сафридът и чернокопът. Последните два вида през пролетта обаче са по-дребни, на такъв сафрид му казват граца.също е по-слабичък. Моят приятел Николай Кожев от Бургас, когото смятам за изключителен експерт по черноморската риба, ми се оплака онзи ден, че си купил хубав (в края на май) едър чернокоп от Ахтопол срещу 25 лева килограма. \"Беше едър и мазен, но аз го изпържих\", разказва ми той, но бил толкова лош на вкус, че го изхвърлил. Неговият съсед Кольо също си купил от тази риба, той я изпекъл - ефектът бил същият. Това са мигриращи риби, които отиват към платото на полуостров Крим, където си хвърлят хайвера и на паша. Пролетта отиват на север, като минават край българския бряг, а есен слизат надолу на юг към турския и грузинския бряг, където водата е по-топла, и там зимуват. През есента чернокопът е много по-вкусен, по-мазен и чуден за скара, защото е охранен. Сафридът според мен е надценен бранд, въпреки че софиянци много го харесват. Моето мнение е, че той няма много вкусови качества и също през есента е по-вкусен. през октомври е по-едър. Паламудът след Димитровден вече е цар на положението. е риба, която се лови през цялата година, освен когато е забранен в края на април, началото на юни, когато си хвърля хайвера, с много вкусно бяло месо. Седмица-две след като си хвърли хайвера, губи част от хранителните си качества. Ето какво пише д-р Кабаивански по този въпрос: \"Най-вкусно е месото от риба далеч преди хвърлянето на хайвера или няколко седмици след размножаването.\" Ако си купувате калкан от пазара - изберете по-голям - над 2.5-3 кг, най-добре 4.5-5 кг. Така ще има повече месо, на дребните калкани няма много какво да им се яде. Главата на по-големия калкан съдържа повече желатин - задължителен елемент за хубава рибена чорба. губи вкуса си през есента - тлъстините му лесно се разграждат и придобиват гранив вкус. Иначе е много вкусна риба, хубаво е да се филира и да се запече на скара, за да изгорят едни много тънки досадни костички.\" е подценен бранд. То има също хубаво бяло месо, но дребното попче има много кости, затова трябва да се избират по-големи екземпляри, т.нар. лихнуси и стронгили. Освен това се лови целогодишно. И винаги можете да разчитате, че не ви мамят, че е прясно. Най-хубаво е да се приготвя пържено, въпреки че може и на скара, ама трябва да е много по-едро.Стигаме и доИма много различни начини за приготвяне на рибата, но основните са пържене и печене, като преобладава пърженето. Черноморската риба се пържи с царевично брашно и задължително мазнината трябва да не е гранясала или да са пържени кюфтета в нея.Калканът, попчето, сафридът, пролетният чернокоп, цацата, хамсията са най-хубави . Разбира се, може да ви предложат калкан по разни там гурме рецепти - печена в морска сол, на пара и още десетки други начини, но пърженият калкан при \"Чико\" преди марината в Созопол е класика.Цацата и хамсията могат да се приготвят в , както му казват по Странджа на тоя метод – рибата се приготвя със зеленчуци, увива се в листа от лопушка и се заравя във въглени в омаслена амбалажна хартия, така остава 3-4 часа.Някои готвачи добавят и много подправки към рибата, я във вино с девисил, риган или други глезотии. За предпочитане е по-внимателно да боравим с подправките по една проста причина - вкусът на рибата е много деликатен и освен че месото е полезно, все пак вкусът трябва да преобладава в ястието.За есенния например е достатъчно да се поръси с морска сол половин час преди приготвяне, след това да се отърси от нея и да се метне върху скарата. Със сафрида случаят е същият.може да се приготвя по различни начини, но циганката, както се казва дребният паламуд, който идва по нашия бряг в края на август и началото на септември, е за предпочитане пържен, защото е малко по-сух. Паламудът и турукът стават и на скара, а най-вкусни са на керемида.Паламудът може да се увие в смокиново листо и така да се сложи върху барбекюто. Ако то е и на дървени въглища, вкусът става невероятен. Изобщо опушването на рибата върху скара с дървени въглища също е добро хрумване, но и тук трябва да се внимава какъв е видът на стърготините, за да остане преобладаващ вкусът на рибата.е любим морски деликатес. И за нея има много начини за приготвяне, но простичките рецепти са най-вкусни. Например прословутите миди с ориз по бургаски, при които лукът леко се запържва, слагат се ориз, магданоз, малко пресни домати на кубчета, мидите с черупките, бяло вино и черен пипер. Или пък варени миди с бяло вино, девисил, селъри, нарязано на шайбички, сол и черен пипер. (Правят ги страхотни в пицарии \"Кривото\" до университета в София и подлеза на НДК). Другата класическа рецепта е салата от варени миди - сваряват се в морска вода или вода с обикновена сол, ядките се вадят, след това се поръсват с лук шалот или червен лук, малко зехтин и изцеден лимон.", "date": "2017.07.09", "title": "Рибен буквар"}
{"url": "http://www.dnevnik.bg/bulgaria/2017/07/09/3003964_v_asenovgrad_e_svikan_mashtaben_protest_zaradi_poboia/", "text": "В Асеновград тази вечер се подготвя голям протест заради  над състезатели и треньори от отбора по гребане край язовир \"40-те извора\".Очаква се над 15 хил. души да се включат, съобщи Йордан Тодоров - член на инициативния комитет на протестиращите, цитиран от агенция \"Фокус\" По думите му протестът ще бъде мирен, като в него ще участват най-вече жители на Асеновград.\"Очаквам паралелно с нас да протестират хора и в други градове\", добави той и припомни . Днес е обявен протест и в Бяла, Русенско, където с опасност за живота.Тодоров подчерта, че всекидневните протести през делничните дни, както и мащабните протестни действия в неделя ще продължават, докато не се изпълнят исканията на жителите на Асеновград за строги наказания на участвалите в нападението над спортистите, за изселване на незаконно пребиваващите роми, за събаряне на незаконните постройки и за създаване на общинска полиция, която да гарантира сигурност.Очаква се протестът да започне в 20 ч. в градината пред паметника на Цар Иван Асен II в Асеновград, а шествието – час по-късно.Миналата неделя по време на протеста се стигна до сблъсъци и. Арестувани бяха седем души, сред които познатия на полицията Георги Низамов - Перата, който удари оператор на Би Ти Ви. Низамов стана известен покрай т.нар. \"граждански патрули\", които обикаляха района на границата с Турция за да ловят нелегални мигранти.", "date": "2017.07.09", "title": "В Асеновград е свикан мащабен протест заради побоя над състезатели по гребане"}
{"url": "http://www.dnevnik.bg/detski_dnevnik/2017/07/09/3003333_nova_kniga_s_prikazki_ot_diado_punch/", "text": "Писателят Панчо Панчев, по-известен на поколения деца като Дядо Пънч, събира 27 от най-обичаните си приказки в книгата \"Приказки на Дядо Пънч\", съобщиха от издателство \"Софтпрес\".Сред тях е и неиздаваната досега \"Кукла Букла\" – историята на една малка кукла с голяма мечта, често сравнявана с \"Малкият принц\". \"Кукла Букла\" е многократно играна постановка, която се превръща в забавна приказка с важно послание за силата на мечтите, добрината и обичта.Голямата любов на Панчо Панчев е театърът. Роденият през 1933 г. писател завършва ВИТИЗ \"Кръстьо Сарафов\" със специалност театрознание през 1955 г. Бил е главен редактор на списание \"Театър\" (1966 – 1969), а също и на сп. \"Славейче\" (1997 – 2002). Автор е на 50 пиеси, които са поставяни на различни сцени в България и в чужбина, и на десетки книги. Писал е във всички литературни жанрове. На повече от осемдесет години, Дядо Пънч продължава да твори активно и да радва децата със срещи, приказки и гатанки.", "date": "2017.07.09", "title": "Нова книга с приказки от Дядо Пънч"}
{"url": "http://www.dnevnik.bg/analizi/2017/07/09/3003988_trump_putin_i_evropa/", "text": "Първата официална среща между Тръмп и Путин е вече факт: тя продължи два часа и петнадесет минути, двамата явно имаше какво да си кажат и дори Мелания Тръмп не можа да ги раздели. В резултат Путин накара японския премиер Абе да го чака и трябваше да му се извинява по телевизията по-късно.Срещата беше дългоочаквана и криеше подводни камъни – както за участниците в нея, така и за света като цяло. Очевидни гафове в нея нямаше и това е облекчение за привържениците на Тръмп. От това, което се знае досега за разговорите, голяма част от преките опасности бяха избегнати и корабът на международното положение продължава да си плава по стария курс. Въпреки това и двете страни успяха да изпратят важни послания, предназначени както за вътрешната им публика, така и за Европа.Руската страна изглежда еднозначно доволна от срещата по следните причини:– Рандевуто продължи повече от предвиденото. Всичко това е знак за важността, която Тръмп отдава на Русия като международен играч;– Тилерсън заговори за \"позитивна химия\" между двамата лидери – ясен сигнал, че Белият дом иска да предотврати изострянето на отношенията с Русия с оглед решаване на вътрешнополитически трудности за Тръмп, породени от разследването на \"руските връзки\" на администрацията му. За Русия бе важно да няма ескалация на антируското говорене на най-високо ниво, каквато имаше до известна степен в речта на Тръмп във Варшава. В Берлин тонът определено бе друг – много по-позитивен;– Наративът на Путин за \"липсата на руска намеса\" чрез хакерски атаки не бе приет от американската страна (макар Лавров да заяви обратното). Тръмп даде да се разбере, обаче, че тази намеса няма да е решителен препъни камък в отношенията. За Путин това си е чиста победа;– Тръмп не постави ясни условия пред Путин по нито един въпрос. Линията на Тръмп е поначало да не засяга въпроси за демокрацията (липсата й по-скоро) в Русия, нито пък да \"диктува\" ултимативно условия на руснаците (макар че на други нации американският президент непрекъснато го прави). Това не означава, че в конфиденциалните разговори такива условия (особено по Украйна, Сирия и Иран) не са били поставени от Тръмп. Но важното за Путин бе, че те не бяха огласени, което създаде впечатление за пълна равнопоставеност;– Решението за \"специален посредник\" по изпълнението на минските споразумения за Украйна е добро за Русия – по този начин тя формално заявява добронамереност, без да се ангажира с нищо конкретно;– Тръмп избра Путин като основен лидер, с който да комуникира. Това поставя Европа в неловко положение най-малко в два аспекта. Първо, нито Меркел, нито Макрон, нито Туск са произвели подобна \"позитивна химия\" с американския президент, нито пък им е било отредено същото време и внимание, както на Путин.Второ, Тръмп се прави, че не забелязва ЕС изобщо и настоява за  преговори между  държави. Това устройва Русия идеално – тя също няма интерес от силен и интегриран ЕС и работи за неговото разпадане (в границите на възможностите си).Ефектът от срещата за Тръмп е далеч по-двусмислен и тепърва ще се види дали тя ще се отрази позитивно на неговото управление – както във вътрешен, така и в международен план. Като цяло задачата на Тръмп бе да демонстрира, че не се е отказал от сближаването с Русия, но без това да води до размиване на американските приоритети и ангажименти към традиционни партньори в НАТО. Също така той трябваше да покаже, че разследванията срещу него и администрацията му не инвалидизират външната му политика. И накрая трябваше да убеди ястребите сред републиканците, че не е \"мек\" по отношение на Москва и не подрива авторитета на американците като първа суперсила:– Затова срещата с Путин за Тръмп всъщност започна във Варшава. Тук той постави своето индиректно условие Русия да \"спре дестабилизацията\" на Украйна. Това условие дойде и с препотвърждение на ангажиментите към НАТО, както и с малка продажба на системи \"Пейтриът\", които в полски контекст имат ясно и еднозначно предназначение в източна посока;– Пак във Варшава на Русия и бе дадена възможност (под споменатото условие) да се върне сред \"защитниците на Запада\", като стане отново \"отговорна държава\";– Като контраст в Берлин Тръмп създаде публичната представа за пълна равнопоставеност с Русия, което безспорно ласкае Путин. Топката беше пратена в неговото поле обаче и ако Москва не покаже в скоро време реални действия за разрешаването на украинската криза, илюзията за равнопоставеност със сигурност ще изчезне и варшавският модус на Тръмп ще бъде включен.В този смисъл стратегията на Тръмп ще се окаже успешна, само ако видим в рамките на месеци отстъпки от страна на Москва по Украйна. Ако такива няма, рандевуто с Путин ще остане просто първоначален израз на добра воля, бързо затрупан от нерешените проблеми. Нещо като опит на Тръмп за \"рестарт\" на отношенията, подобен на този на Обама;– Стратегията на Тръмп може да се окаже успешна и Москва да склони на отстъпки поради факта, че кризата в Украйна започва да се превръща в тежест за Русия. Първо, ясно е, че санкциите ще останат, докато няма руски отстъпки. Прибавени към ниската цена на нефта, тези санкции се превръщат в значителен икономически проблем. Второ, Украйна няма да бъде отстъпена на Русия нито от ЕС, нито от Тръмп. Малко по малко украинската икономика се стабилизира, докато Донбас (под контрола на Москва) в момента е икономически несъстоятелен.Следователно, за да поддържа статуквото, Русия ще е принудена да изразходва значителен ресурс без дългосрочни видими ползи от него. Трето, след позитивните \"символни\" жестове от страна на Тръмп за Путин ще е по-лесно да направи отстъпки. Още повече, че доверието вътре в страната към него е достатъчно, за да тушира евентуалните им имиджови негативи;– Избирайки Полша преди Берлин, Тръмп демонстрира и отношението си към ЕС. В момента Варшава и Будапеща са проблемните деца на евросъюза и визитата на Тръмп затвърди идеологическата близост между тях и Белия дом;– Същевременно Тръмп избегна пряка конфронтация с ЕС. В речта си във Варшава той бе внимателен да не антагонизира директно Берлин, Париж и Брюксел, въпреки че предпочитанията му са определено към национална визия за политиката, а не за наднационална. А наднационалната интеграция е всъщност сърцевината на ЕС. В пронационална посока трябва да бъде четено и заявлението на Тръмп пред Тереза Мей, че ще се постигне бързо търговско споразумение с Великобритания след Брекзит. Тръмп предпочита свят на национални държави, в който САЩ са най-силната икономика.Тази среща може да остане една от поредицата позитивни първи срещи между американски и руски лидери, които не са водили до значими резултати. Към момента Путин си постигна целта да получи международно признание, докато Тръмп се нуждае от руски отстъпки (по Украйна и Сирия), за да демонстрира, че стратегията му работи.Една от слабостите в позицията на Тръмп е, че не е особено ясно  какво той иска от Русия. Най-очевидното е помощ от Москва в борбата с ислямския тероризъм. Но тук администрацията на Тръмп по-скоро антагонизира Русия повече дори и от Обама, защото еднозначно обяви Иран (съюзник на Асад) за противник и се позиционира плътно до Саудитска Арабия. Как това ще доведе до решение на кризата в Близкия Изток е неизвестно, но още по-неясно е как Русия би била участник в едно подобно решение.Някои виждат по-дългосрочна визия в плановете на Тръмп за Русия – като евентуален съюзник срещу надигащата се суперсила Китай. Това са по-скоро геополитически фантазми обаче, които предполагат, че Русия ще избере \"западната\" си идентичност пред конкретни ползи от сближаване с Китай. Реалността не потвърждава подобни картини, извадени от \"Властелина на пръстените\". Докато САЩ добиват все повече шистов нефт и газ (и държат световните цени ниски), \"Газпром\" с радост и готовност продава стоката си на Китай, а Москва си гласува с Пекин в Съвета за сигурност доста по-редовно, отколкото със Запада. А и най-важното: ако Тръмп е толкова загрижен за Запада пред заплахата от един авторитарен Китай, не е ясно защо той е толкова против ЕС – най-естественият му съюзник в един свят по Толкин.Малцина знаят каква е \"доктрината Тръмп\" и хубавото е, че повечето от тях са в българското \"Тръмп-общество\". За останалата част от света обаче срещата Тръмп-Путин не дава окончателни отговори на повечето от възможните питания. Тръмп не е нито традиционен републиканец-ястреб, нито пък е глобален Орбан, тръгнал на поход срещу либералната демокрация.Може би е просто политик, който се опитва да реши уравнения с повече неизвестни, отколкото е предполагал. Това създава усещане за липса на строга линия и последователност, което засега му се прощава и дори се смята за симпатично от електората му. Но без видими резултати – като да речем отстъпки на Москва по Украйна и Сирия – рейтингът на шоуто може да започне да пада още по-стремглаво.", "date": "2017.07.09", "title": "Тръмп, Путин и Европа"}
{"url": "http://www.dnevnik.bg/sviat/2017/07/09/3003979_treta_pored_nosht_na_razmirici_v_hamburg_blizo_300_sa/", "text": "Въпреки че срещата на върха приключи вчера, за трета поредна нощ в града имаше сблъсъци между демонстранти и полицаи, породени от протестиращи срещу срещата на върха на Г-20, предаде агенция \"Франс прес\", цитирана от БТА.290 са общо до момента задържаните в трите дни на размирици в Хамбург, предаде ТАСС. По-рано се съобщаваше за 144 арестувани. 213 представители на правоохранителните органи са ранени досега. Не е ясно колко протестиращи са пострадали, допълва \"Франс прес\".Протестиращите се събраха в квартала Шанцен, смятан за местен бастион на радикалната левица. Въоръжени с бутилки, те са атакували автомобили, някои от които са били подпалени. Полицията използва водни оръдия и сълзотворен газ, за да разпръсне протестиращите. Накрая полицаите върнаха контрола върху ситуацията, допълва ТАСС.Германският министър на външните работи смята, че безредиците в Хамбург по време на срещата на Г-20 ще окажат негативно влияние на репутацията на страната му пред света. Това мнение той изрази в публикация в германския в. \"Билд ам зонтаг\", цитиран от ТАСС. Зигмар Габриел изразява надежда, че ще има сътрудничество между Берлин и неговите международни партньори в борбата с левите радикали.", "date": "2017.07.09", "title": "Трета поред нощ на размирици в Хамбург, близо 300 са арестувани"}
{"url": "http://www.dnevnik.bg/sport/2017/07/09/3003948_hardun_podpisa_rekorden_dogovor_s_hjustun_za_228_mln/", "text": "Гардът Джеймс Хардън и \"Хюстън рокетс\" се разбраха за нов 4-годишен договор, който ще бъде най-скъпият в историята.Контрактът ще бъде  и ще гарантира на Хардън 228 млн. долара до сезон 2022-23, информира ESPN.\"Хюсън е моят дом и аз нямам никакво намерение да го напускам. Собственикът Лесли Алекзандър вярва в мен и моите съотборници, че ще спечелим титлата\", каза гардът в обръщение към феновете на \"ракетите\".Хардън има оставащи още две години и 59 млн. долара от настоящия си договор с \"Хюстън\", а удължаването на контракта ще добави нови 170 млн.Договорът на Хардън стана възможен след подписването на новото колективно споразумение, което облагодетелства суперзвездите. Гардът влезе в идеалния отбор на НБА за сезона и заради това вече можеше да подпише супер максимален контракт.По-рано през лятото \"ракетите\" привлякоха и плеймейкърът  от \"Лос Анджелис клипърс\".Следващият голям удар, който планират тексасците обаче е привличането на една от най-ярките звезди на НБА в последните 15 години Кармело Антъни.Според ESPN \"Хюстън\" е близо до приключване на сделката с \"Ню Йорк никс\" за осемкратния участник в Мача на звездите.Антъни, който е на 33 години е сред най-добрите реализатори в Лигата. Той има и три олимпийски титли с отбора на САЩ.", "date": "2017.07.09", "title": "Хардън подписа рекорден договор с \"Хюстън\" за 228 млн. долара"}
{"url": "http://www.dnevnik.bg/sport/2017/07/09/3004013_andi_muri_e_nedovolen_ot_trevata_na_uimbuldun/", "text": "Анди Мъри разкритикува сериозно състоянието на тревните кортове на \"Уимбълдън\". Британецът не остана доволен от настилката в първата седмица, като според него това му е пречило в .Шампионът от миналата година нямаше проблеми в откриващите си два двубоя, но срещу Фонини му беше далеч по-трудно, като даде един сет на италианеца.\"Кортът не е толкова добър, колкото преди година. Забелязват се участъци без трева, а освен това пред и зад основната линия има дупки. Не помня преди да е било така. Не знам дали е свързано с времето през последните седмици\", каза Мъри.До момента в турнира лошото състояние на тревата предизвика и тежка контузия. Американката  получи травма в коляното, след като се подхлъзна по време на мача си срещу Сорана Кърстя.В официално съобщение организаторите обявиха, че тревата е подготвяна по един и същ начин през последните години.", "date": "2017.07.09", "title": "Анди Мъри е недоволен от тревата на \"Уимбълдън\""}
{"url": "http://www.dnevnik.bg/sport/2017/07/09/3003868_lukaku_e_bil_arestuvan_v_los_andjelis/", "text": " вече е футболист на \"Манчестър юнайтед\", след като в събота \"червените дяволи\" обявиха, че са постигнали договорка с \"Евертън\". Това обаче далеч не е единствената новина около нападателя.Оказва се, че белгийският национал не е стоял кротко по време на почивката си, защото е бил арестуван от полицията в Лос Анджелис.Таранът е на почивка именно там, където заедно с новия си съотборник и близък приятел  и баскетболната звезда Серж Ибака е наел имение.Властите в Бевърли Хилс обявиха, че на 2 юли са задържали Лукаку. Преди това съседите на нападателя за подали пет различни жалби за вдигане на шум от имението на спортните звезди.\"На 2 юли около 8 часа вечерта полицейският департамент на Бевърли Хилс задържа 24-годишен мъж на име Ромелу Лукаку Болинголи. Той е обвинен за нарушаване на Общинския кодекс на Бевърли Хилс 5-1-104 – прекомерно вдигане на шум. Униформените предприеха мерки след общо пет сигнала от същото място\", пише в официалното съобщение на властите.Полицията казва още, че Лукаку и приятелите му са отправили заплахи към съседите си.Нападателят не е бил арестуван в полицейското управление, а му е написан акт, след което е освободен с предупреждение.Лукаку няма да се размине без последствия, след като на 2 октомври ще трябва да се яви пред съда в Лос Анджелис за официално изслушване по случая.", "date": "2017.07.09", "title": "Лукаку е бил арестуван в Лос Анджелис"}
{"url": "http://www.dnevnik.bg/kultura/2017/07/09/2987594_otkus_ot_minali_dni_na_aleksandur_bojinov/", "text": "Събитията се явяваха, изменяха, а наедно с тях и хората.Аз живеех с тия събития, всякога с молива или писалката в ръка, дружах и с много от чинителите на събитията и си взимах бележки – някои върху дребни късчета хартия, а други оставаха в паметта ми.Така у мене се събраха доста много спомени, защото и години доста много преживях.Един ден се яви при мене представител от издателството на Писателския съюз и ми предложи да напиша някои от моите спомени и да ги предам на издателството. На тая покана отговорих благосклонно, защото тя идваше от място отговорно и осведомено, а не от случайно лице или издателство.Дали това, което съм написал, ще бъде занимателно за моите читатели, дали в моите спомени ще има неща, които не са били известни досега, а ония, които са били известни, са били криво отбелязани, преценявани и предавани, това ще разбера, когато спомените ми бъдат разгледани от онези, които умеят спокойно да четат и да се пренасят назад в историята на нашия живот след Освобождението ни.Тия спомени са едно кратко свое животоописание, казано сърдечно и без всякакви преувеличения, а онова, което не съм казал, то не би занимавало никого.Александър БожиновАкад. Александър Николов Божинов (1878–1968) е известен български карикатурист, илюстратор, живописец, сценограф. Създател на съвременната българска карикатура, която се характеризира с изключителна майсторска линия и остроумен текст.Открояват се неговите карикатури срещу личния режим на Фердинанд, осмиващи котерийните борби на политическите партии. Известни са и неговите пейзажи и жанрови сцени из градския бит, както и сценографските му решения в Народния театър. Илюстрирал е и много книги за деца. Автор на положителните типови герои на българските селяни: Пижо и Пендо. Има сериозен принос в развитието на българската и световната карикатура.Никога не съм мислил да пиша свои спомени. Събирах през живота си някои бележки за неща, лица и събития, които се отнасяха само до мен, защото не можеха да бъдат обект на широко обществено занимание. При това в нашата общественост аз заемах едно скромно място на художник, и то с жанр, твърде непознат още у нас и неутвърден като изкуство.Мъчителни бяха за мен минутите, когато като сътрудник в различни вестници и списания трябваше да отбелязвам събитията и героите около тях през моите очи – през очите на карикатуриста, и да съчинявам карикатурите си. А дали правилно, без пристрастие съм разглеждал злободневните събития, това нека преценят други. Всякога с едно смущение съм се подписвал под рисунките си.Попадах често в настроение и за литературна работа, и за изкуствоведска, защото мислех, че съм длъжен да кажа думата си по някои въпроси, по които другите мълчаха дълбокомислено, а те трябваше да бъдат изяснени. Някакъв огън гореше у мене за работа – художествена и литературна, и аз поддържах тоя огън в моето малко огнище, като слагах всекидневно съчки от моите знания и умения върху креещия огън, за да не угасне. Така правя и до днес.Събитията се явяваха, изменяха, а наедно с тях и хората.Аз живеех с тия събития, всякога с молива или писалката в ръка, дружах и с много от чинителите на събитията и си взимах бележки – някои върху дребни късчета хартия, а други оставаха в паметта ми.Така у мене се събраха доста много спомени, защото и години доста много преживях.Един ден се яви при мене представител от издателството на Писателския съюз и ми предложи да напиша някои от моите спомени и да ги предам на издателството. На тая покана отговорих благосклонно, защото тя идваше от място отговорно и осведомено, а не от случайно лице или издателство.Дали това, което съм написал, ще бъде занимателно за моите читатели, дали в моите спомени ще има неща, които не са били известни досега, а ония, които са били известни, са били криво отбелязани, преценявани и предавани, това ще разбера, когато спомените ми бъдат разгледани от онези, които умеят спокойно да четат и да се пренасят назад в историята на нашия живот след Освобождението ни.Тия спомени са едно кратко свое животоописание, казано сърдечно и без всякакви преувеличения, а онова, което не съм казал, то не би занимавало никого.София, октомври 1957 г.Александър БожиновВ ПарижПрез есента на 1924 г. нашият бележит библиограф и мой добър приятел д-р Никола Михов ми съобщи, че след няколко дни заминава за Париж да продължи своите библиографски занимания и ако съм събрал някоя и друга пара, да го придружа дотам. \"Някоя и друга пара\" аз бях турил настрана, и то тъкмо за Париж – там не бях ходил, а имах горещо желание да видя тоя хубав град и ценните му художествени и други сбирки. Та кой ли няма горещо желание да го види. Но Париж трябва не само да се види, но и да се почувства!До Виена пътувахме с параход по Дунав. С д-р Михов се разбирахме много добре и пътуването ни беше весело. Така с весели и занимателни приказки на третия ден пристигнахме в Париж.Моята радост беше неописуема при стъпването ми в тоя град – Париж ме прегърна и стопли. Настанихме се в Латинския квартал (\"Картие латен\") на квартира и седнахме да си редим програмата. Трябваше на много места да отидем, много неща да видим, особено аз, който не можех да се бавя продължително време поради работата ми в София, а исках да видя много неща. Н. М. ме развеждаше тук и там, защото аз не познавах града, а той беше вече живял тук.По витрините на книжарниците Н. М. разглеждаше книгите и всякога ми казваше: \"Вземи си тая книга, ще ти е необходима; купи си и тая – ще ти бъде от голяма полза.\" И така всеки ден, когато трябваше да се срещнем на уречения час, той все си беше отбелязал коя книга да ми препоръча да си взема. И аз го слушах – според финансовите си възможности купувах, защото толкова много книги се намираха по витрините, които човек трябваше да ги има, но не може да ги купи.Наближи време да се връщам в България – едва мина един месец. С тъга напуснах Париж. Сбогувахме се с Н. М. му обещах, че ако не след година, след две ще отида пак и ще престоя най-малко една година.С Н. М. водех честа кореспонденция – той отговаряше на писмата ми, въпреки че беше твърде много зает в заниманията си в библиотеката. През 1925 г. получих от него следното писмо:20.II. 1925 г.Драги ми С.,Хубавото ти писмо, заедно с чека, получих. Не само за него, но и за по-първия чек, за вестниците и най-после за разкошните цигари, както и за което ме най-много трогва, вниманието, с което ме удостояваш, съм ти много благодарен. И наистина, имаш право да ми натякваш, че колкото и да съм зает, трябвало да ти се обадя. И аз наистина още от декември се каня да ти пиша, като разчитах на една по-дълга коледна и новогодишна ваканция, обаче никаква ваканция французите не признават.Библиотеката беше затворена само на 25 декември и на 1 и 2 януари. Това беше голямо разочарование за мен, защото се готвех да пиша много и дълги писма в отговор на много, които стоят още натрупани на мойто шемине. Но, от друга страна, това беше добре за работата, тъй като набутах много нови работи за България, никъде и от никого нецитирани.Отговорите на писмата захващам с тебе. Хайде, дано тръгне тая работа – писане на писма – по-добре, защото вече ме е срам от приятелите ми. Но какво да правя, не съм виновен аз, защо ме пускат хората да работя в такава голяма библиотека, в която има толкова много и толкова ценни работи? Затова времето ми е скъпо и искам от всякой ден да взема всичко, каквото мога да взема.Не виждам как минават дните. Усещам се малко, че живея само в неделен ден, когато декорите на живота ми се малко сменят и аз ходя по концерти и музеи, да се радвам на велики произведения на още по-велики майстори. Колкото повече живея в Париж, толкова по-мил и по-интересен ми става. Изучавам някои работи от неговото минало и виждам какво нещо е станало в течение на вековете в тая малка по пространство територия. Трябват години, за да се схване що-годе миналото на Франция и Париж.Гледай да дойдеш пак. Направи всичко, зависещо от тебе да се изтърсиш през април пак тука. Изложбата обещава да бъде една грандиозна манифестация на декоративното изкуство. Ако дойдеш, и аз ще науча покрай тебе много още нови работи.Преди две седмици бях поканен от художника Паскен, по произход български евреин от Видин, на вечеря заедно с 25–30 души художници, скулптори, поети, критици, ако щеш и бохеми, от вашата раса. Прекарахме до 3 часа сутринта (аз лично), защото другите – до 7 часа. Виках си, ето къде трябваше да бъде С. Той, а не аз трябваше да бъде тук. Хубаво танцуват художниците и художничките, последните облечени в разкошни и богати тоалети, защото всички са с големи имена и заможни хора.Те са от всевъзможни националности: американци, англичани, шведи, холандци, поляци, руси, негри, мулати, французи и пр., пр. Тия вечери Паскен ги дава всеки две недели, в събота вечер. Всичко върви много естествено и непринудено и аз даже, който не обичам хора, се чувствах много добре. Танците са много елегантни и най-нови.Специален оркестър от трима души свири много хубаво. Една полякиня, която много ме харесала, ме моли 100 пъти да танцувам с нея, не се съгласих по никой начин. Улавят ме две рускини и на зорле ме тикнаха във вихъра на танца и приятните сблъсквания. Но откопчих се скоро и останах пак наблюдател.Ако дойдеш през април, ще имаш случая да попаднеш в това общество от твои колеги. Уверявам те, ще се чувстваш много добре. Паскен ме моли да ходя на всички вечери, но аз отказвам. Досега съм бил само два пъти. Запознах се с големия шведски художник Nil Dardel, много мил човек. Кани ме да му отида в ателието. Също с Kisling – голям модернист. С много други поети и писатели се запознах. И понеже не знам какво е разправял Паскен за мене, та всички ме молят да ги посетя в дома им. Ходих също в дома на най-големия френски цигулар – идеалния интерпретатор на Бетховеновите квартети – Kane – световна известност. Той не еот компанията на Pascin. Но беше той любезен и мил спрямо мене.Както виждаш, сколасах да вляза тук-там, макар да избягвам запознанства. Не искам да ги правя много, за да не ми пречат на работата. Обикновено аз си живея по стария режим. В 6 часа съм си на масата. Често пъти нашата Mademoiselle’a пита за тебе. Много се зарадва, като й казах, че през април г-н Божинов ще дойде. В библиотеката прехвърлих много нещо и ще домъкна много нови работи за миналото на България, в която засега стават толкова страшни неща.Ти как си? Какво работиш, какво четеш? Как ти е настроението?Кажи на К., че му много благодаря за изпратените пари, които много ще ми послужат. Аз ще му се обадя с една откритка. С Б.М. виждаш ли се? Кажи му едно нарочно много здраве от мене. Пиша с неговото перо и все го благославям.Бъди здрав, С., желая ти всичко хубаво, а най-вече здраве.Целува те твойБачо КолюP.S. Всички цигари изпуших за твое здраве. Много ми се допаднаха. Много ти благодаря, дето си се досетил да ми пратиш такъв хубав подарък.СъщиятПаскен... е името на един художник от израелитското семейство Пинхас, голяма търговска житарска фирма със седалище във Видин, отпосле в Русе. Паскен още като юноша забягва от Русе в Румъния с една циркова трупа, влюбен в една от салтоморталките. Родителите му успяват да го приберат при тях в Русе, но той втори път се присъединява към циркова трупа и заминава отново. В това свое скитане с амбулантни циркови артисти той успява да нарисува много скици от техния живот, на типове из разните бордеи от градовете, в които се е движил с въжеиграчите и клоуните, и от тия скици по-късно да създаде великолепни завършени рисунки.Паскен започва като много добър карикатурист с крайно изискан моливен рисунък. С работите му и с името му се запознах за първи път към 1904–1905 г. чрез немското сатирично художествено списание \"Simplicissimus\", издавано в Мюнхен. Над рисунките му стоеше написано \"Zeichnung von Pascin – Rustschuk. Това име Паскен – Русчук много ме заинтригува – кой е този художник, който живее в Русе, а ние не го знаем тук, в София?Типовете, които той рисуваше, приличаха много на румънци, не на българи. Рисунъкът беше много изискан, типовете много изразителни, композицията великолепна. От \"Симплицисимус\", което списание аз получавах, препечатах през периода 1906–1907 г. няколко негови карикатури в \"Българан\". Погрешно пишехме името му – превеждахме го \"Пасчин\", съвсем неправилно. Французите го изговарят Паскен, германците Паскин.За неговите карикатури, които още от пръв поглед ме плениха по своята безукорна рисунка, странни сюжети и типове – обитателки и обитатели на бордеите, циркови физиономии – клоуни, дресьори на животни и пр., аз споделях възхищението си с моите другари около \"Българан\" и им ги показвах, когато в \"Симплицисимус\" имаше нещо от него, защото той не даваше там редовно рисунки.В един разговор с Й. Х., известен софийски журналист от чужди вестници, който беше също от израелски произход, ми каза, че се познава с неговия брат, търговец от Галац, от фирмата \"Пинхас\", които имат житарска кантора в Русе. Каза ми още, че той скоро ще бъде в София по свои търговски работи и ще ме запознае с него.В това време ние с Петър Морозов бяхме устроили колективна изложба в бюфета на Градската градина, както правехме почти всяка година. Това беше в края на лятото на 1907 г.Тая изложба посети и братът на Паскен, придружен от Й. Х., и ми разправи цялото житие-битие на своя брат. Макар че Паскен се беше прочул вече като отличен и крайно оригинален художник, семейството му не било възхитено от неговата кариера, особено майка му, която с голяма мъка понесла отлъчването на сина от родителите и дружбата му – не само дружбата, а и любовта му – с цирковите артистки.Г. Пинхас ми казваше: \"Господин Б., нашето семейство е от аристократическо еврейско потекло, от богат отдавнашен род на търговци и банкери\". Аз го пресякох и усмихнато му казах лаконично: \"Сигурно!\" Той продължи: \"Майка ми искаше и той да остане в нашата кантора и да участва в нашата обща търговия. Тя не можеше да се примири, че синът й трябва да рисува всевъзможни пропаднали субекти и да подлага ръка за някакъв мизерен хонорар.Тя страдаше за него и ние успяхме за трети път да го приберем при нас и да му отредим \"служба\" в нашата търговска кантора в Русе. (Тук не помня добре дали в Русе или в Галац.) Моят брат постоя няколко месеца в града, пак дойде някакъв цирк – може да е бил някой от старите, с негови приятели – и когато циркът дигна катуна, брат ми пак изчезна. Изчезна и загубихме дирите му. Той не ни се обади от никъде. Но един ден случайно у един наш познат попада литературно-художествено списание \"Lieber Augustin\", издавано в Берлин, и там видяхме поместена карикатура от брат ми, подписана Pascin – Rustschuk.Семейството ни се зарадва, защото разбрахме, че е жив и здрав. Писахме в редакцията на списанието да ни съобщят как е материално и как живее. Те ни отговориха, че е много добре във всяко отношение. След това той се премести в Париж, после в Лондон и пак в Париж и там се установил завинаги.\"През 1927 г. художникът слага край на живота си – прерязва вените си и с кръвта си написва на вратата отвътре: \"Adieu Lussi\" и се обесва. Люси – това е неговата приятелка.Така завърши живота си един от големите парижки бохеми и голям оригинален художник.Той умря млад, около 45-годишен. Когато аз отидох в Париж за втори път, през 1927 г., във витрините на магазините за продажба на художествени произведения се виждаха немного големи негови работи с маслени бои, с твърде модернистична зараза. Ако не носеха подписа му в десния ъгъл долу, трудно би отгатнал човек, че това са негови работи.Но все пак имаше нещо в тях, което откриваше неговата ръка и неговото особено виждане.", "date": "2017.07.09", "title": "Откъс от \"Минали дни\" на Александър Божинов"}
{"url": "http://www.dnevnik.bg/bulgaria/2017/07/09/3004017_erdogan_pokani_borisov_na_svetovniia_petrolen_kongres/", "text": "Министър-председателят Бойко Борисов ще участва в 22-ия Световен петролен конгрес в Истанбул на 10 юли, съобщи правителствената пресслужба. Уточнява се, че поканата за участие във форума дошла от турския президент Реджеп Тайип Ердоган.На конгреса, който тази година е под мотото \"Мостове към нашето енергийно бъдеще\" ще присъстват над 5000 делегати от цял свят. По време на конгреса ще се обхванат всички аспекти на индустрията, включително нейното социално, икономическо и екологично въздействие, се казва в съобщението.Световният петролен конгрес се организира от Световния петролен съвет, който е неправителствена организация към ООН. Тя цели да насърчава устойчивото използване и управление на световните петролни ресурси в полза на всички. Cъздaдeн пpeз 1933 г. в Лoндoн и в него члeнyвaт 61 дъpжaви, ĸoитo пpeдcтaвлявaт нaд 95% oт ocнoвнитe дoбивни и пoтpeбявaщи cypoв нeфт и пpиpoдeн гaз дъpжaви в cвeтa.", "date": "2017.07.09", "title": "Ердоган покани Борисов на Световния петролен конгрес в Истанбул"}
{"url": "http://www.dnevnik.bg/sviat/2017/07/09/3003527_kak_ruskiiat_poslanik_v_sasht_stana/", "text": "През май Белият дом реагира гневно на снимки, които показваха президента Тръмп да се смее с руски официални представители в Белия дом. На публикуваните от агенция ТАСС до държавния глава се виждаха двама гости - руският външен министър  и посланикът на Москва във Вашингтон Сергей Кисляк, дипломат, чието име неочаквано нашумя в последните месеци и стана повод за немалко скандали.Днес Кисляк е толкова \"радиоактивен\", че всички високопоставени служители в американската администрация се надпреварват да отричат контакти с него. Този процес далеч  - през април лидерът на демократите в Камарата на представителите Нанси Пелоси обяви, че никога не се е срещала с него, и се наложи да оттегли думите си след появата на снимки, които ги показваха на една маса през 2010 г. За сваления съветник по националната сигурност Майкъл Флин срещите се оказаха съдбоносни, те навредиха на репутацията на министъра на правосъдието и главен прокурор Джеф Сешънс и станаха повод за много публикации за зетя на Тръмп Джаред Къшнър.Бившият шеф на кампанията за президент на Барак Обама Дейвид Акселрод дори се пошегува в \"Туитър\": \"Думата \"Кисляк\", изглежда, означава \"забравих\" на руски.\" \"Виновен\" ли е обаче дипломатът, демонизиран от някои издания в САЩ, за нещо в тази криза, или тя трябва да се свързва само с работата на по-високо ниво във Вашингтон и Москва? Тези отговори  в статия за работата на Кисляк, откакто поема дипломатическата мисия на Русия през 2008 г.Бивши американски служители, работили тясно с Кисляк, се съмняват той да е имал намерения, различни от това да върши работата си. \"Той винаги се държеше много професионално\", казва бившият американски посланик в Москва Майкъл Макфол, заемал поста между 2012 и 2014 г. По времето, по което Макфол е старши съветник в Белия дом, той има чести контакти с руския дипломат. Работата на Кисляк е \"да осъществи възможно най-много контакти, както и да защитава политиките на правителството си. Винаги се е справял и с двете много ефикасно. Що се отнася до въвличането му в политиката, лично аз не мисля, че е прекрачил каквито и да било граници.\"Не може обаче да се каже същото за екипа по прехода на президентската власт. \"Всеки посланик се опитва да изгради такива контакти по време на прехода, (но) действията на Флин и Къшнър не са нормални\", казва Макфол, имайки предвид бившия съветник на Тръмп за националната сигурност  и зетя му Джаред Къшнър. Първият напусна поста си заради премълчани срещи с руския посланик. \"Защо са се съгласили да се срещнат (с Кисляк)? Не трябваше ли да се фокусират върху изграждането на екипа на Тръмп за външната политика? През 2008 г. нашият екип по прехода не се срещаше с руски представители.\"Американското Федерално бюро за разследване е прихванало няколко разговора между Флин и Кисляк месец преди държавният глава да встъпи в длъжност, в които се обсъждат санкциите, наложени от предшественика на Тръмп Барак Обама на Русия. В резултат на мерките, включващи дипломатически имоти и довели до най-трудната за овладяване криза за мисията на Москва във Вашингтон от края на студената война, Кисляк написал на Флин кратко съобщение и му се обадил на 28 и 29 декември. Според бивш служител на Руската дипломатическа академия към външното министерство на страната Кисляк е бил \"длъжен\" да протестира пред всички лица, които могат да имат отношение и действията му са били правилни.Макар да няма доказателства, че Флин е предложил каквото и да било на Кисляк, някои анализатори са изненадани от факта, че Путин отказа да отговори реципрочно на санкциите - необичаен ход предвид досегашната реакция на Москва в подобни ситуации.След 20-минутна среща със зетя на Тръмп, Джаред Къшнър, американските служби уловили разговор между двамата, свързан с възможността за установяване на \"таен канал за комуникация\" между Белия дом и Кремъл, който не се следи от разузнаването. \"Вашингтон пост\" обаче отбелязва, че посланикът бил изумен от  да се използват дипломатическите сгради на Русия в САЩ за директни разговори между Вашингтон и Москва.Кисляк участва в среща между Къшнър и Сергей Горков, който ръководи държавната руска \"Внешекономбанк\", санкционирана от Вашингтон през 2014 г. През последните години руското разузнаване поне един път е използвало офиса на банката на \"Уолстрийт\" за свои цели - през 2015 г. , заместник-представител на банката в Ню Йорк, е изобличен като шпионин и осъден на 10 месеца затвор. \"Задграничен офис на държавна компания е съвсем естествено място за пращане на разузнавач\", казва пенсиониран служител на руската Федерална служба за сигурност (ФСБ), който сега е сенатор и не иска да обсъжда случая публично. \"Не казвайте, че американците не правят това.\" Попитан дали Горков е знаел, че в компанията му има агенти, или дали е продължил да поддържа връзки с ФСБ, пенсионираният офицер казва: \"Както обясни и президентът (Путин), няма такова нещо като бивш служител на ФСБ.\"Заради връзката с Горков някои свързват Кисляк с разузнавателните операции на Русия в САЩ. Според Томас Пикъринг, бивш посланик на САЩ в Русия и в ООН, \"ако е шпионин, Кисляк го е скрил много добре\". Той обяснява, че не това е начинът, по който работят руските служби - ролите на посланик и резидент не се припокриват институционално. \"Ако оставиш посланика си да е твърде силно свързан с разузнавателната дейност, това крие огромни рискове\", казва Марк Стаут, бивш разузнавач, който сега преподава международни изследвания в университета \"Джонс Хопкинс\". Това е особено важно предвид представата в Русия за \"автономност\" на службите, които често действат на своя глава. Пикъринг се шегува: \"В лимузината не дипломатът, който се води най-отзад, е шпионинът, а шофьорът.\"Няма доказана връзка между посолството, ръководено от Кисляк, и \"активното мероприятие\", за което говори уволненият директор на ФБР  по време на свързваната с Русия хакерска атака срещу демократите. От една страна, Кисляк наистина символично подкрепя Тръмп още през пролетта на 2016 г. на събранието на републиканците през април, като сяда на първия ред по време на речта му, а въобще не присъства на това на демократите. Това по-скоро е свързано с нескритото неодобрение на Кремъл към Хилари Клинтън и исканията ѝ за смяна на режима в Близкия изток, както и твърдата ѝ подкрепа за санкциите срещу Русия заради анексията на Крим.Вероятно хакерската атака е целяла по-скоро \"да създаде такава буря, че Клинтън да е твърде заета с вътрешнополитически пожари, за да действа срещу руските интереси\", смята Марк Галеоти, старши изследовател в Института за международни отношения в Прага. Според декласифицирания в края на миналата година доклад на американските служби Русия е показала \"ясно предпочитание\" за Тръмп. Според Галеоти обаче Кремъл всъщност е бил много по-притеснен от Тръмп, отколкото показват официалните послания на Москва. \"Ударът в Сирия (през май) беше най-големият възможен кошмар за Русия. Америка има президент, който е напълно непредсказуем и е склонен да използва сила. За Русия това е проблем.\"Основното обвинение от критиците му не е, че той е \"шпионин\" - прекалено е да се смята, че посланиците, дори да не са пряко замесени, не са наясно с дейността на службите им в страната домакин. Големият проблем, пише \"Нюзуик\", е, че той не е положил достатъчно усилия да се намеси в продължаващия години спад в американско-руските отношения - все още сърдечни през 2008 г., а днес в най-ниската си точка от години.За справянето с кубинската криза помагат съответните дипломати на САЩ и Русия в Москва и Вашингтон - те съветват лидерите на страните си и създават втори канал за връзка между правителствата и помагат да се избегне ядрената катастрофа в 13 дни на напрежение. В годините на сегашната криза дипломатът е изпълнил само част от мисията си - да лобира за дневния ред на Москва във Вашингтон. Той обаче не е активен в това да разяснява позицията на Белия дом в Кремъл. \"Всички външнополитически катастрофи на Русия от последните години - особено анексията на Крим - се базираха на невежеството за истинския дневен ред на Америка\", казва високопоставен европейски посланик, работил с Русия в последните 3 десетилетия, който обаче няма право да говори пред медиите. \"Путин и вътрешният му кръг вярват, че революцията на Майдана е преврат, подкрепян от САЩ; че НАТО е имал намерение да завземе военната база в Севастопол. Логиката им беше да нахлуят в Крим и да спасят Севастопол от НАТО. Това обаче се основаваше на напълно погрешна идея за действителността. Никой не каза на Путин: \"Чакайте, това е грешно. Познавам САЩ, те няма да го направят.\"Мълчанието на Кисляк и отказът му да заеме посредническа роля, която може би би се очаквала от него в подобна ситуация, според анализатори вероятно се корени отчасти в напълно вертикалната структура на властта в администрацията на Путин и несклонността на руски официални лица да изразяват възгледи, различни от тези на президента.Не на последно място - по време на кримската криза Кисляк няма достъп до важните фигури във Вашингтон, които биха м помогнали да си състави по-ясна представа за случващото се. Решението на Белия дом да ограничи контактите с него е реципрочно, след като бившият представител на Вашингтон в Москва Майкъл Макфол става жертва на нападки в руските медии и на тормоз от прокремълски младежки групи, а и дори на недвусмислени заплахи заради срещите си с опозиционни активисти във време на масови демонстрации срещу Путин. Впоследствие и неговият достъп до взимащите решения в Москва се оказва \"отрязан\".В резултат и Кисляк много рядко може да се види с тогавашния държавен секретар Джон Кери \"Това доведе до истински срив в комуникациите и доверието. До (2012 г.) имахме истински диалог между някогашните врагове от студената война. Но (руснаците) сложиха край на това и се завърнаха към фазата, в която обиждат и демонизират Запада\", казва бивш британски дипломат, пожелал да запази анонимност.Според Галеоти обаче има още една причина - каквото и да е осъзнавал Кисляк за американската политика в последните години, Путин просто не би слушал. Нито Кисляк, нито шефът му Лавров, нито външното министерство имат силен глас в Кремъл в последните години, казва той. Представители на институцията според него често се оплакват, че \"никой не ги слуша, а работата им се е превърнала в изпълняване на заповеди и оправяне на бъркотията след това\".Самият Кисляк далеч не е бил толкова незапознат с политическите нагласи в Америка. От началото на работата си във Вашингтон през 2008 г. той започва пътувания из САЩ, за да излага посланието на Русия сред жителите, но и да проучва нагласите в сърцето на Америка. През 2016 г. във Форт Рос в Калифорния - символичната граница на някогашните руски владения в щата (до 1842 г. руска територия) - той казва: \"Ако направите списък на нещата, които ни обединяват срещу тези, които ни разделят, първият ще е много по-дълъг и много по-значим... Ние, най-големите ядрени държави в света, имаме специална отговорност да поддържаме стабилността - и трябва да го правим.\"Кисляк е бил във Форт Рос над десет пъти и когато местният музей е пред затваряне заради бюджетни съкращения през 2009 г., води активна кампания, за да го спаси. \"Оставам с впечатлението, че той много обича Америка и американците - откритостта и ентусиазма им\", казва директорът на Форт Рос Сара Суидлър. \"Истина е, че той не се колебае да говори, когато смята, че е видял прояви на \"американското лицемерие\"... но той подкрепя диалога между руснаците и американците и иска да успее.\"\"Мислех, че е по-скоро от стария, съветски, тип посланици\", казва същевременно главният прокурор Джеф Сешънс, който се дистанцира от  заради срещи с Кисляк. Сешънс казва на изслушване , че при срещата си с Кисляк миналата година дипломатът защитил анексията на Крим. В много случаи той агресивно е защитавал линията на Путин за Украйна, Сирия и Чечения.Откакто започна скандалът с екипа на Тръмп и Русия, Белият дом упорито настоява, че \"президентът предприема невероятно твърда линия по отношение на Русия\", по думите на говорителя Шон Спайсър. В отровната среда, в която всеки ход по отношение на Москва ще се гледа под лупа, сериозните отстъпки към Кремъл сега изглеждат невъзможни, каквито и да са били плановете на предизборния щаб на Тръмп по време на срещите с руски представители.В този смисъл кризата с Русия е и трагедията на Кисляк, пише \"Нюзуик\". Посланикът, положил много усилия да изгради нови връзки с администрацията на Тръмп - задача, която неизменно е част от работата му - сега се оказва въвлечен в нов разрив, който вероятно ще продължи и когато двамата държавни глави вече не са на постовете си. Накрая, обобщава Пикъринг, Русия се оказа точно толкова токсична, колкото и самият Кисляк - бъркотия, за справянето с която ще трябват години.", "date": "2017.07.09", "title": "Как руският посланик в САЩ стана \"най-радиоактивният човек във Вашингтон\""}
{"url": "http://www.dnevnik.bg/sport/2017/07/09/3004028_mesi_shte_poluchava_po_1_mln_paunda_na_sedmica/", "text": " ще го направи най-скъпоплатения футболист в света. Нападателят на \"Барселона\" се съгласи да остане в отбора до 2021 г., а контрактът ще бъде подписан официално, когато аржентинецът се прибере от лятната си почивка.Първоначално се очакваше, че новият договор ще носи на Меси по 500 хил. паунда седмично, но президентът на каталунците Хосеп Мария Бартомеу призна, че заплатата му е по-висока от изнесените суми. Според Sunday Times аржентинецът ще взима по 1 млн. паунда на седмица, което прави точно по близо 54 млн. на година. В това число не влизат различните бонуси, които са заложени от \"Барселона\". Големият съперник на Меси  заработва по 365 хил. паунда седмично, или по 19 млн. на сезон.В Испания се появиха съмнения, че \"Барселона\" ще наруши правилата за финансов феърплей, но Бартомеу отхвърли подобни твърдения.\"Лео си струва всяко пени, което е дадено за него. Той е най-великият играч в света. Никой не носи на своя клуб това, което Меси носи на \"Барселона\", каза президентът на \"Барселона\".", "date": "2017.07.09", "title": "Меси ще получава по 1 млн. паунда на седмица"}
{"url": "http://www.dnevnik.bg/sviat/2017/07/09/3004030_dogovorenoto_mejdu_sasht_i_rusiia_primirie_za/", "text": "Договореното от САЩ и Русия споразумение за спиране на огъня в Югозападна Сирия влезе в сила в 12 часа местно време, предаде агенция \"Ройтерс\", цитирана от БТА.САЩ, Русия и Йордания постигнаха съгласие за примирие и \"деескалация\", които да проправят пътя към по-широкообхватно и по-устойчиво спиране на огъня.Съобщението за това споразумение дойде след срещата между американския президент Доналд Тръмп и руския му колега Владимир Путин на форума на Г-20 в Германия.От началото на сирийския конфликт имаше няколко примирия, но те се оказаха нетрайни и не е ясно доколко враждуващите страни - сирийските правителствени сили и основните бунтовнически сили на югозапад, ще се съобразят с най-новото, отбелязва \"Ройтерс\".След разговорите между Путин и Тръмп бе съобщено, че договореното спиране на огъня се отнася за провинциите Дераа на границата с Йордания и Кунейтра, която граничи с окупираните от Израел Голански възвишения, както и за провинция Суейда.Официален източник от Държавния департамент, участвал в преговорите, каза, че ще са нужни още обсъждания, за да бъдат уредени някои аспекти, които са от решаващо значение за споразумението, включително кой ще наблюдава дали то спазва.Руският министър на външните работи Сергей Лавров заяви, че в договореностите влиза \"гарантиране на хуманитарен достъп и установяване на контакти между опозицията в този регион и мониторингов център, който е в процес на създаване в йорданската столица\". /Владимир", "date": "2017.07.09", "title": "Договореното между САЩ и Русия примирие за Югозападна Сирия влезе в сила"}
{"url": "http://www.dnevnik.bg/analizi/2017/07/09/3001833_kak_se_otraziava_obshtestvenoto_neravenstvo_na/", "text": "Купуването на ненужни неща, прекомерното ядене на месо, хабенето на вода и пътуването с коли и самолети. Това са главните неща, с които милиони потребители допринасят за глобалното затопляне и замърсяването на околната среда. И те се случват значително повече в богатите страни, в които има значително обществено неравенство.Това пише професорът по география в Оксфорд Дани Дорлинг в новата си книга \"Ефектът на равенството\" (), част от която беше публикувана в \"Гардиън\".Тезата на Дорлинг се основава на изследвания, които показват различни по сила корелации между това колко е \"неравна\" една страна и колко в нея присъства някой признак на замърсяване на околната среда. Социалното неравенство е изчислено според числеността на принадлежащите към групите на най-богатите 10% и най-бедните 10% в дадената страна. Признаците за замърсяване включват от годишната консумация на месо на глава на населението до средното количество събрани отпадъци.В изследванията са обхванати 25 богати държави, сред които САЩ, Великобритания, Германия, Франция, Япония, Канада и други. Изследванията показват, че по повечето показатели за замърсяване водят САЩ, които са и \"най-неравната\" страна според тях. В страни с най-малко неравенство като Норвегия, Белгия и Япония показателите за замърсяване са далеч по-слабо изразени.Дорлинг смята, че закономерността между неравенството и замърсяването е ясна, макар и невинаги еднаква. В считаните без големи социални контрасти Дания и Швейцария се забелязва количество събрани отпадъци на глава от населението, подобно на това в САЩ. Дорлинг предполага, че това е по-скоро резултат от по-доброто отчитане в двете европейски страни.Други резултати, които на пръв поглед не се вписват в тази корелация, също имат лесно обяснение, твърди той. Пример за това е голямата консумация на месо в Нова Зеландия и Австралия, обяснена с традициите им за отглеждане на добитък. По-честите самолетни полети в Норвегия и Канада са обяснени с отдалечеността и трудния достъп до населените места.Според Дорлинг като цяло закономерността е съществена. Той я обяснява с разликата в заплащането. \"Ако плащаш на едни хора в много пъти повече, отколкото на други, те започват да третират по-бедните по-зле, с по-малко респект и съчувствие. Когато разликите в заплащането са по-малки, хората осъзнават, че имат много общо помежду си\".Така според него се създават две противоположни култури. В едната човек се интересува само от себе си и от печалбата си, консумира повече \"ненужни неща\" и не се интересува от последствията за други хора. В другата пък хората осъзнават ползата от общите блага като обществения транспорт и пестенето на вода, консумират по-малко \"ненужни вещи\" и гледат на последствията като общи.За Дорлинг е ясно коя култура е по-добра както за околната среда, така и за обществото. Неговото предварително заключение е, че \"икономически по-равните страни средно се представят по-добре в широка гама от мерки за опазване на околната среда\". \"Когато напълно разберем вредата, която неравенството причинява както на околната среда, така и на обществото, ще осъзнаем нуждата за промяна\", допълва той.", "date": "2017.07.09", "title": "Как се отразява общественото неравенство на околната среда"}
{"url": "http://www.dnevnik.bg/citat_na_deniia/2017/07/09/3004041_citat_na_denia_pomagal_sum_i_na_drugi_i_ne_e_bilo_da/", "text": " - така актьорът и депутат Стефан Данаилов отговори в интервю за Би Ти Ви на въпрос за отношенията му с настоящия държавен глава Румен Радев.Данаилов беше председател на инициативния комитет, издигнал Радев в надпреварата за \"Дондуков\" 2. Формално номинацията беше безпартийна с подкрепата на БСП, чието знаково лице е актьорът.Стефан Данаилов на няколко пъти подчерта, че няма интрига в отношенията му с президента: \"Просто човекът е такъв характер... Аз също съм характер. Изпрати ми едно съобщение, че ми благодари, и това е\". В отговор на въпросите уточни, че след изборите през ноември двамата не са се чували и допълни, че не следи изявите на държавния глава. По думите му в БСП имало хора, които били разстроени от това, че Радев скъсал бързо връзката с партията. Данаилов каза, че не всички ходове на президента са били добри, като посочи назначения в служебния кабинет, но отговорността за тях си е на Радев.\"Корнелка е страшна, ще те отнесе като бръмбар сламка. Много я обичам, защото е решителна\", беше кратката оценка на Стефан Данаилов за лидера на БСП Корнелия Нинова.", "date": "2017.07.09", "title": "Цитат на деня: Помагал съм и на други и не е било да се забравим за 20 дни като с Румен Радев"}
{"url": "http://www.dnevnik.bg/sviat/2017/07/09/3004026_istanbul_se_gotvi_za_nai-golemiia_protest_na_turskata/", "text": "Турските власти обещаха, че ще гарантират безопасността на опозицията този следобед по време на най-големия митинг в Истанбул от почти година и най-голям опозиционен протест от няколко години насам. Демонстрацията в квартал \"Малтепе\" следва продължилия 25 дни и 426 километра \"Поход на справедливостта\", който Републиканската народна партия (РНП) започна след ареста на депутата  през юни.Хиляди хора от различни слоеве на обществото се включиха в шествието от Анкара до Истанбул без партийни или други обозначения, отбелязва турският вестник \"Хюриет дейли нюз\". Начело на похода беше 68-годишният лидер на РНП Кемал Кълъчдароглу, който измина цялото разстояние заедно с другите въпреки притесненията за здравето му.\"Много съм щастлив. Ще бъдем в Истанбул след дълго пътешествие, при което никой не беше ранен\", каза Кълъчдароглу на 7 юли, преди заедно с хилядите участници да навлезе в границите на провинция Истанбул. Няколко дни по-рано турската полиция обаче обяви, че е задържала шестима души, за които се предполага, че са бойци от \"Ислямска държава\" и които са заподозрени в планиране на атака срещу множеството.В неделя сутринта участниците стигнаха и до града. От партията обявиха, че се очаква Кълъчдароглу да измине пеша трите километра от дома си до \"Малтепе\", където ще се проведе последната демонстрация в похода. РНП очаква около милион и половина души на събитието, а допускането на участници през четири контролни пункта, създадени около зоната на демонстрацията, ще започне в 15 ч. местно (и българско) време.Кълъчдароглу призова поддръжниците да не носят никакви различни знамена от националните на Турция, призиви за справедливост и плакати на Ататюрк.\"Организирахме около 3000 превозни средства, за да закараме участниците до \"Малтепе\" от 958 квартала на Истанбул\", каза Джемал Джанполат, който оглавява партията в най-големия турски град.В събота премиерът Бинали Йълдъръм гневно обяви, че макар правосъдие да може да се търси и по пътищата, това трябва да става само ако човек наистина е \"справедлив\". Той призова Кълъчдароглу да се откаже от коментарите си за опита за преврат през 2016 г., които напоследък опозиционният лидер започна да определя като \"контролиран преврат\".\"Мястото на справедливостта е в парламента, не по пътищата,\" каза Йълръдъм.Самият Кълъчдароглу по-рано обяви, че властите не са направили достатъчно преди неуспелия пуч, въпреки че са знаели за потенциалната му подготовка.Митингът се провежда почти година след неуспешния пуч, за който властите в Анкара обвиняват живеещия в САЩ проповедник Фетхуллах Гюлен. В седмиците след събитията от вечерта на 15 юли правителството и президентът Ердоган организираха демонстрации в знак на солидарност и защита на демокрацията, в които се включи и РНП, както и националистите, които също са в опозиция (но не и кюрдската Демократична партия на народите).Тогава Кълъчдароглу застана до ръководството на управляващата Партия на справедливостта и развитието (ПСР) срещу опитите за насилствена смяна на властта. През последните месеци обаче той все по-често критикува отговора на турските власти след преврата и настоява за отмяна на извънредното положение, което продължава почти година.\"Хиляди държавни служители, учители, журналисти бяха осъдени или уволнени и никой не можеше да говори за това\", каза той в петък в интервю за \"Ройтерс\", докато участниците бяха спрели за кратко в покрайнините на Истанбул. \"Ние обаче направихме похода, за да свалим тази дреха на страха и (в името на) справедливостта. Щастлив съм, защото постигнахме целта си... Ще се борим за справедливост в парламента и извън него\", добави той.", "date": "2017.07.09", "title": "Истанбул се готви за най-големия протест на турската опозиция от години"}
{"url": "http://www.dnevnik.bg/sviat/2017/07/09/3004062_vatikanut_zabrani_hliab_bez_gluten_za_prichastie/", "text": "Хлябът, използван за причастие по време на католическите меси, не трябва да бъде без глутен - макар че може да бъде произведен от генетично модифицирани организми. Това гласят нови правила на Ватикана, цитирани от Би Би Си.В писмо до епископите кардинал Робърт Сара съобщава още, че хлябът може да бъде с ниско съдържание на глутен. Но веднага добавя, че в пшеницата трябва да има достатъчно протеини, за да се направи хлябът без добавки.Новите правила са необходими, защото хлябът вече се продава в супермаркетите и в интернет, обясни кардиналът.Католиците смятат, че хлябът и виното, давани на миряните по време на тайнството, са тялото и кръвта Христови.\"Виното трябва да бъде натурално, гроздово, чисто: да не бъде смесено с други субстанции\", каза още кардинал Сара. Той добави, че правилото е издадено по заповед на папа Франциск. ", "date": "2017.07.09", "title": "Ватиканът забрани хляб без глутен за причастие"}
{"url": "http://www.dnevnik.bg/sport/2017/07/09/3004075_levski_i_ludogorec_iskat_otlagane_na_macha_si_ot/", "text": "Дербито от първия кръг на Първа лига между  може да не се състои. Двата отбора искат да отложат двубоя заради ангажиментите си в европейски турнири през тази седмица.Шесткратният първенец от Разград гостува на \"Жалгирис\" в сряда в първи мач от втория предварителен кръг на Шампионска лига. Ден по-късно  ще играе с \"Хайдук\" в Хърватия.\"Сините\" искат двубоят да се пренасрочи заради това, че ще се приберат късно от гостуването на \"Хайдук\". По информация на \"Дневник\" веднага са проведени разговори с ръководството на \"Лудогорец\" за консултация.По програма двубоят трябва да се изиграе в неделя, 16 юли, от 21 ч. на стадион \"Георги Аспарухов\".Разградчани са съгласни двубоят да се отложи, а утре се чака решение на спортно-техническата комисия. Очаква се от БФС да не пречат на двата отбора, а да намерят друга дата по-късно през сезона, за да се отложи двубоя.През миналия шампионат \"Лудогорец\" на няколко пъти отложи свои мачове, заради мачовете си в евротурнирите.В последните часове се появи информация, че  също ще поиска отлагане на мача си с \"Пирин\". Пловдивчани също трябва да играят на 16 юли.Те обаче изтъкват като причина малко време за възстановяване, защото гостуват в четвъртък в Израел на \"Бейтар\" (Йерусалим) и ще се върнат едва в петък по обяд.", "date": "2017.07.09", "title": "\"Левски\" и \"Лудогорец\" искат отлагане на мача си от първия кръг"}
{"url": "http://www.dnevnik.bg/bulgaria/2017/07/09/3004022_premahvaneto_na_pametnika_pred_ndk_se_otlaga_sus/", "text": "Тази нощ беше запален , който трябваше да демонтира паметника \"1300 години България\".Пожарът е бил изгасен бързо след подаден сигнал около три през нощта, но е успял да повреди крана напълно. Според хора от фирмата, която е наета да премахне монумента, запален е бил командният блок на машината, вътре е имало към тон хидравлично масло, което е леснозапалимо и затова има повече щети.Това ще отложи работата по премахването му най-малко със седмица. Това разказа за \"Дневник\" на място инж. Иван Стойков от фирмата изпълнител \"Софинвест\" в неделя преди обед.В момента районът около паметника е отцепен, по пътеката има разлято хидравлично масло и преминаването е ограничено заради риска от инциденти.Между 3.00 и 3.30 ч. е получен сигналът за палеж на крана, съобщават от МВР за агенция \"Фокус\". Екип на пожарната е пристигнал минути по-късно и е успял да овладее пламъците, но кранът е бил повреден напълно. Извършителите не са заловени.При огледа е установено, че еРаботи се по изясняване на обстоятелствата около палежа и разкриването на извършителите. На мястото има много камери, записът е иззет от следствието и вероятно ще покаже момента на запалването.На мястото е имало нощна охрана, но тя не е успяла да види или хване нарушителите. Кабинката им е зад крана, а оградата лесно може да се прескочи, без те да забележат, обясни Стойков.По думите му кранът струва към 1 млн. лв., същият е бил използван в Хитрино за вдигане на цистерните. В момента не може да се движи на собствен ход. Фирмата очаква застрахователите да оценят щетите и след това предстои да се вземе и закара нов кран.Според Ивайло Манолов от охраната, вероятно става дума за,затова не е видян никой. \"Постоянно има набези - блъскат по оградите, заплашват, събарят, хвърлят камъни. За мен това не са случайни хора, а най-вероятно са платени и поръчани\", коментира пред Би Ти Ви той. се обявиха Съюзът на българските художници, Съюзът на архитектите, БСП - София, и десетки граждани. През юни и в деня на демонтажа се състоя и протест в защита на монумента. За вторник от 18 ч. е насрочен нов протест на гражданската инициатива \"За запазване на паметник 1300 години България\" .", "date": "2017.07.09", "title": "Премахването на паметника пред НДК се отлага със седмица заради палеж на демонтиращия кран"}
{"url": "http://www.dnevnik.bg/bulgaria/2017/07/09/3003509_dannite_za_zapodozreni_v_terorizum_shte_se_paziat_20/", "text": "Данните за заподозрени в тероризъм ще се пазят от МВР и ДАНС за срок от 20 години. Това предвижда наредба на вътрешния министър Валентин Радев и шефа на агенцията Димитър Георгиев. В друга наредба пък се описват задълженията на собственици или ползватели на обществени сгради, които трябва да разработят и прилагат мерки за противодействие на тероризма. Двата документа са публикувани онлайн за обществено обсъждане.След приемането им ще може да започне и прилагането на мерките, . Досега този закон, приет в края на миналата година, не се прилагаше заради липсата на съвместните наредби на МВР и ДАНС.В закона са предвидени мерки, които службите могат да прилагат към заподозрените в тероризъм след разрешение на съда: да отнемат личните документи, да забранят придвижване без разрешение, както и да наложат забрана за срещи с определени хора.Разследващите могат освен това да спират достъпа до определени интернет сайтове при преценка, че там се пропагандира тероризъм.Законът дава правомощия и на армията. Военните ще имат полицейски правомощия в случай на опасност от тероризъм. Тогава те ще могат да патрулират по улиците, да проверяват документи за самоличност, да арестуват, да влизат в жилища без разрешение и да използват сила или оръжие.Службите ще имат право и да вземат всяко превозно средство, ако то не е собственост на дипломатическа или консулска мисия, или международна организация. Целта на мярката е при нужда да закарат някого до болница или да преследват терористи.Мерки за противодействие на тероризма ще трябва да разработват и прилагат собствениците и ползвателите на:- жп линии, пристанища и летища и пътни съоръжения по автомагистрали и пътища от първи клас за обществено ползване, метрополитени и съоръженията към тях с изключение на включените в списъка на стратегическите обекти;- сгради и съоръжения за обществено обслужване с капацитет над 1000 места за посетители, като например общежития, хотели, планински хижи, ваканционни бунгала, болници, музеи, библиотеки, художествени галерии, кинозали, концертни, оперни, театрални, танцови и циркови зали, църкви, банкови и небанкови финансови институции, сгради на съда и прокуратурата, търговски центрове, базари, клубове, обществени бани и сауни, игрални зали приемни сгради на летища, железопътни гари, автогари, всички спортни обекти и др.- сгради за обществено обслужване с площ над 5000 кв.м или с капацитет от 200 до 1000 места за посетители;- институции в предучилищно, училищно и висше образование и детски ясли от по- ниска категория.Всеки собственик или ползвател ще трябва да разработва  който задължително включва: анализ на риска; изграждане на зони за сигурност в обекта; мерки и процедури за действие с инсталиране на детектори например, реагиране и преодоляване на последиците при заплаха от терористичен акт или извършен такъв и др.Ще трябва да бъде определен и служител за връзка по сигурността, като за това да се информира писмено съответната областна дирекция на МВР. В обектите ще трябва да бъдат изградени елементи за физическа защита като охранители, бариери, осветление, аларми и др.Контролът по изпълнение на задълженията в наредбата ще се осъществява чрез проверки от определени от вътрешния министър или началника на ДАНС служители.За упражняване на контрола информацията за заподозрените в тероризъм ще се въвежда в Автоматизирана информационна система (АИС) на МВР.Унищожаването на преписките пък ще се извършва в структурната единица, инициирала създаването им, след изтичане на регламентираните срокове за съхранение.Иначе в мотивите и на двете проектонаредби е записано: \"През последните години терористичната заплаха се разрасна и промени. Нападенията, извършени на европейска територия през 2014, 2015, 2016 и 2017 г., са доказателство, че този риск може да се превърне в реалност, което налага реакция с оглед адаптиране към заплахите.\"", "date": "2017.07.09", "title": "Данните за заподозрени в тероризъм ще се пазят 20 години от МВР и ДАНС, предвижда проект"}
{"url": "http://www.dnevnik.bg/bulgaria/2017/07/09/3004092_jiteli_na_selo_varvara_protestiraha_sreshtu/", "text": "Над 100 души са протестирали днес в село Варвара на пътя Пазарджик – Велинград срещу управлението на кмета на община Септември Марин Рачев. Жителите на селото настояват за ревизия на всички обществени поръчки, реализирани по времe на мандата му.Протестиращите са пресичали на групи пешеходните пътеки и така са блокирали движението. Протестът е продължил около половин час и доведе до образуване на няколкокилометрови опашки от автомобили и камиони по пътя.\"Искаме пълна проверка на всички обществени поръчки на кмета Марин Рачев от Сметната палата и агенция \"Държавна финансова инспекция\". Искаме проверка и на всички финансови средства, които са разходвани без обществени поръчки по различни договори. Настояваме да знаем на какъв принцип се разпределят финансите между населените места в общината, защо някои получават повече, други - по-малко, а някои - никакви пари. Питаме как стават назначенията и уволненията в общината\", обяви исканията на протестиращите Николай Баташки, член на инициативния комитет \"Да спасим община Септември\".Хората не са съгласни със седемкратното увеличаване на таксата за водопреноса – до 3.60 лева на куб. метър. Според тях това ще доведе до драстичен скок в цената на туристическите услуги, което ще ги направи неконкурентни с други региони в страната, където водопреносът е в пъти по-евтин. Общественото недоволство е породено и поради отказ на кмета да се вземат редица решения от местно значение след проведен диалог и информираност на населението, обяснява още БаташкиКметът на с. Варвара Николай Николов, който също застана зад исканията на инициативния комитет, каза, че протестите ще продължат неопределено време, ще бъде направена подписка с исканията на хората и в случай че не бъдат удовлетворени, село Варвара ще поиска административно отделяне от община Септември.", "date": "2017.07.09", "title": "Жители на село Варвара протестираха срещу общинския кмет"}
{"url": "http://www.dnevnik.bg/sport/2017/07/09/3004079_uein_ruuni_se_zavurna_v_evertun/", "text": "Дългоочакваното завръщане на Уейн Рууни в \"Евертън\" вече е факт. Рекордьорите по мачове и голове за английския национален отбор подписа с родния си клуб за срок от две години.От 2004 г. досега нападателят беше част от . \"Евертън\" потвърди привличането на Рууни, но не разкри цената, за която той се завръща в отбора.Според медиите на Острова той се е съгласил да намали сериозно заплатата си, която взимаше в \"Юнайтед\" – 250 хил. паунда на седмица.В последните дни това е втори трансфер между тези два клуба, след като Ромелу Лукаку беше купен от \"Юнайтед\". След пристигането на белгиеца за Рууни не остана място в отбора.Между 2002 и 2004 г. Рууни изигра 77 мача за родния си клуб, в които вкара 17 гола, преди да премине на \"Олд Трафорд\".\"Уейн притежава тази амбиция и манталитет на победител, от които ние се нуждаем. Радвам се, че той избра да се върне у дома. Уейн обича \"Евертън\", той е само на 31 години и може да ни даде много\", каза мениджърът на \"карамелите\" Роналд Куман.Досега в кариерата си нападателят спечели , Лига Европа, пет пъти Висшата лига, веднъж ФА къп, три пъти Купата на Лигата и веднъж световното клубно първенство.Рууни има 323 гола на клубно и национално ниво.\"Радвам се, че се завръщам. Нямам търпение да срещна Роналд Куман и момчетата\", каза нападателят.", "date": "2017.07.09", "title": "Уейн Рууни се завърна в \"Евертън\""}
{"url": "http://www.dnevnik.bg/sviat/2017/07/09/2993951_irak_pobedi_isliamska_durjava_v_mosul_sled_9_meseca/", "text": "Иракските власти обявиха, че групировката \"Ислямска държава\" е разгромена в Мосул. Изявлението, за което премиерът Хайдер ал Абади пристигна във втория по големина иракски град, слага край на битката, която отне живота на хиляди цивилни и принуди над 900 000 души - голяма част от населението на града - да напуснат домовете си. Така под владение на групировката остават само пустинни и откъснати от големите градове райони западно и южно от Мосул.В неделя сутринта иракските сили достигнаха частта на Стария град, разположена по поречието на река Тигър, където се смяташе, че са и последните останали бойци на \"Ислямска държава\". Обявявайки, че през последните дни са били унищожени над 1000 бойци на джихадистката организация, Абади поздрави иракската армия и всички участвали в операцията по освобождението.Първите информации за разгром на ИД се появиха преди повече от седмица. \"Фиктивната държава падна\", обяви говорител на иракската армия, бригаден генерал Яхия Расуул, пред държавната телевизия още миналия четвъртък. Сраженията се ожесточиха няколко дни преди групировката окончателно да бъде победена, а екстремистите , които бяха загубили месеци по-рано. Същия ден иракските сили обявиха, че са превзели джамията \"Ан Нури\", която беше частично разрушена при сраженията и от която започна \"халифатът\" на \"Ислямска държава\", след като през последната седмица завземаха един след друг ключови квартали в стария град на Мосул. Медиите в страната след това обявиха символична победа на терористите на мястото, което те обявиха през лятото на 2014 г. за столица в Ирак. Черното им знаме беше провесено от наклоненото минаре на джамията през юни 2014 г. - преди почти точно три години.Бойците на ИД смятаха Мосул, втория по големина град в страната, за своя столица в Ирак. Градът беше оставен в ръцете им от правителствените сили практически без бой на 10 юни 2014 г., когато и други територии в страната за дни преминаха под контрола им.\"Дневник\" обобщава най-важното за битката през последните почти 9 месеца:Подготовката на офанзивата с начало  започна още през 2015 г., а три месеца преди началото ѝ иракската армия започна да освобождава  на групировката. Премиерът  заяви непосредствено преди да даде официален ход на операцията в средата на октомври, че е напълно възможно десетките хиляди войници, сражаващи се срещу \"Ислямска държава\", да си върнат  до края на годината.Източната част на града (Мосул е разделен на две от р. Тигър) беше освободена в края на януари, а операцията за превземане на западната започна седмици по-късно. Връзките между двете половини бяха прекъснати между октомври и декември - в този период коалицията разруши всички пет моста, които ги свързват. В средата на февруари те завзеха и летището на Мосул, разположено западно от река Тигър и само на 1.6 км от града.Преломният момент, в който се заговори за победа над \"Ислямска държава\" в рамките на дни или седмици, дойде, когато коалицията обсади стария град на Мосул. Инцидентът  пък накара иракските власти да разтълкуват сигналите, идващи от \"Ислямска държава\", като признание за поражение. Именно от Голямата джамия \"Ан Нури\" лидерът на ИД обяви създаването на \"халифата\", докато организацията му изостави името \"Ислямска държава в Ирак и Леванта\", за да покаже амбициите си за глобален джихад.Останалите в града бойци на бяха решени да се защитават докрай, след като лидерът Ал Багдади ги призова преди няколко месеца да не се предават и да са готови да отбраняват Мосул до смърт. \"Фронтът\" им през последната седмица се ограничи до дълга ивица по поречието на Тигър, която обаче беше гъсто населен район, в който живееха десетки хиляди цивилни.В сраженията за Мосул се включиха около 30 000 войници на страната на правителството, като начело на офанзивата бяха хиляди войници от иракската армия.Войските също така се подкрепяха от антитерористични подразделения и местни милиции като кюрдски формирования  (с няколко хиляди бойци), шиитските милиции \"Ал Хашд аш Шааби\", въоръжени отряди на сунитски племена. По линията на фронта са стоварени стотици единици тежка техника и артилерийски оръдия.Етническият баланс в града е деликатен - освен сунити там живеят кюрди, асирийци и тюркмени и редица религиозни малцинства. Сунитското мнозинство обаче през 2014 г. приветства \"Ислямска държава\" в гнева си от политиките на тогава доминираното от шиити правителство на Нури ал Малики. И в следващия кабинет остана притеснението, че участието на шиитските милиции трябва да е ограничено, за да не се подхранва сектантската вражда. Затова премиерът Ал Абади настоя единствено иракските сили за сигурност да могат да влязат в Мосул.Подобна уговорка съществуваше и за кюрдските бойци пешмерга - и двете групи се сражаваха основно в райони около Мосул. Шиитите от \"Ал Хашд аш Шааби\" по-рано през юни отвоюваха стратегически район западно от града, както и зони в западната част на страната, около границата със Сирия.Неколкократно изказвания на кюрдски представители разпалваха напрежение между иракските кюрди и Багдад. През юни миналата година, няколко месеца преди началото на офанзивата, синът на лидера на Иракски Кюрдистан , че след като \"Ислямска държава\" бъде победена, Ирак трябва да бъде разделен на три между шиитите, сунитите и кюрдите.През есента пък се разпали напрежение между Багдад и Анкара, след като турската армия обяви, че няколко хиляди нейни войници в  \"Башика\" и Ирак няма да я напуснат и ще защитават страната си от \"Ислямска държава\". Турският контингент беше изпратен в базата недалеч от Мосул по искане на иракските власти, за да обучава войници преди офанзивата. През октомври обаче иракският парламент се обяви срещу присъствието турските войници в тренировъчния лагер.По данни на ООН до януари над половината от загиналите по време на офанзивата са били цивилни.В хода на сраженията ООН, медии и правозащитни организации предупреждаваха, че е възможно джихадистите да използват хиляди цивилни като . Данни на ООН от началото на юни сочеха, че е възможно над 100 000 души да са държани като заложници в града. От командването на коалицията срещу \"Ислямска държава\" и местни източници съобщаваха, че терористите се смесват умишлено с цивилни, а по покривите на сградите в района са били разположени ислямисти, стрелящи по улиците под тях. Това беше и една от вероятните причини за инцидента в края на март, когато  при въздушен удар, извършен от силите на коалицията. След достигането до стария град през юни самолети на коалицията разпространиха листовки с призиви към цивилните да избягват открити места и да използват всяка възможност да избягат.Всъщност цивилните започнаха да се изтеглят от Мосул още в началото на офанзивата. В средата на април ООН обяви, че поне половин милион души са напуснали града за шест месеца, а до края на май бяха избягали още сто хиляди. Преди да бъде завзет от \"Ислямска държава\", населението му беше около 2.5 милиона, което го правеше втория най-голям в страната. В началото на офанзивата по данни на иракските власти в града живееха около половината от предишните обитатели - 1.3 млн. души.Данните на иракските власти са други - според тях само от февруари до май 419 000 жители на Мосул са напуснали домовете си заради офанзивата. Стотици хиляди живеят в лагери или други временни обекти за настаняване около Мосул. Правителството в Багдад признава, че проблемът със завръщането им може да се проточи месеци след офанзивата, а проблеми, свързани с последиците от \"Ислямска държава\" в града (например издаването на документи за самоличност на родените от юли 2014 г. насам) - години.", "date": "2017.07.09", "title": "Ирак победи \"Ислямска държава\" в Мосул след 9 месеца сражения"}
