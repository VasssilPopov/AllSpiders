{"url": "https://www.dnevnik.bg/photos/2020/01/29/4022292_fotogaleriia_protesti_blokiraha_centura_na_sofiia/", "text": "Два протеста се събраха пред сградата на Народното събрание днес - ресторанти и хотелиери протестират срещу наредбата за новия софтуер за управление на продажбите и граждани от цялата страна, организирани от партия \"Възраждане\", искат оставката на правителството.", "date": "2020.01.29", "title": "Фотогалерия: Протести блокираха центъра на София, включително \"Орлов мост\""}
{"url": "https://www.dnevnik.bg/evropa/2020/01/29/4022293_franciia_iska_evropeisko_sporazumenie_za_vugleroden/", "text": "Франция иска Европейският съюз да приеме възможно най-бързо механизъм за облагане с въглероден данък на границите му, за да се санкционира вносът на продукти с високо съдържание на въглеродни съединения. Това каза днес министърът на икономиката и финансите Брюно льо Мер, цитиран от \"Франс прес\". Във видеосъобщение, излъчено при откриването на конференция за екологичния преход в министерството, той посочи, че всичко, което се прави за намаляване на въглеродния отпечатък, няма смисъл, освен ако не се въведе механизъм за облагане на вноса на стоки с въглеродно съдържание. Според френския министър механизмът за въглеродно включване трябва да бъде приет възможно най-бързо, за да се възстанови балансът и да има справедливост при това намаляване на въглеродните емисии Въвеждането на въглероден данък на границите е част от  Зеления пакт  на новата ЕК. Целта на този данък е да защити усилията на европейските компании за намаляване на емисиите на фона на все по-ограничителните норми за опазване на околната среда. Бизнесът в Европа е изправен пред конкуренти, най-вече азиатски, които могат да продават по-евтини продукти и не подлежат на същите ограничения, отбелязва АФП. /БТА", "date": "2020.01.29", "title": "Франция иска европейско споразумение за въглероден данък на границите"}
{"url": "https://www.dnevnik.bg/detski_dnevnik/2020/01/29/4022302_v_1850_uchilishta_v_stranata_ne_se_uchi_zaradi_gripa/", "text": "В 21 области в страната поради висока заболеваемост е преустановен учебният процес днес, като няма да се учи в 1850 училища и две детски градини, информира пресцентърът на министерството на образованието. От днес не са на училище и учениците в областите Видин, Велико Търново, Враца, Пловдив, Силистра, Сливен. Те ще са в грипна ваканция до 5 февруари включително. Продължават да не учат децата в областите Благоевград, Бургас, Варна, Габрово, Добрич, Кърджали, Кюстендил, Монтана, Пазарджик, Перник, Смолян, София-град, София-област, Хасково и Ямбол. Учебни занятия продължават да се провеждат в областите Плевен, Русе, Стара Загора, Търговище и Шумен. В останалите 2 области на страната - Ловеч и Разград, учебните занятия са преустановени само в отделни училища. Не учат учениците в 7 училища в област Ловеч и в едно училище в с. Острово, област Разград. Не се провеждат занимания и в 2 детски градини в с. Сушево и Завет, Разградска област.", "date": "2020.01.29", "title": "В 1850 училища в страната не се учи заради грипа"}
{"url": "https://www.dnevnik.bg/sviat/2020/01/29/4022187_izrael_otdavna_poddurja_taini_otnosheniia_s_tezi/", "text": "                         Мирният план на Тръмп за Близкия изток разпали страстите в арабския свят. Американският президент анонсира нова стратегия за помиряване на израелците и палестинците. На обвиненията, че планът му ще облагодетелства само Израел, той отговори, че има подкрепата на много арабски държави. Отношенията на отделните държави от региона с Израел са твърде различни. Някои от тях претърпяха сериозни промени в последните години. Саудитска Арабия Саудитска Арабия и Израел не поддържат официални отношения, но от 2002 г. насам двете държави предприеха сериозни стъпки на сближаване. Тогава управляващият саудитски престолонаследник Абдула стартира инициатива за уреждане на конфликта между израелците и палестинците. През 2015 г. представители на двете страни отново се срещнаха за разговори. Обединяват ги тревогите около иранската атомна програма, която според Рияд и Ерусалим изразява стремежа на Техеран за хегемония в региона. Включително и поради това саудитците от години не оказват никаква финансова подкрепа на автономните палестински власти. Тези дни Израел предприе символична, но важна стъпка по отношение на Саудитска Арабия. Вътрешният министър Арие Дери подписа документ, който за пръв път разрешава на израелците да пътуват до Саудитска Арабия. Въпросното разрешение обаче се отпуска само в два случая: при посещения с религиозен характер или при служебни пътувания. Условието е обаче да има и покана от властите в Рияд. Независимо от всички облекчения, в понеделник (27.1) от Саудитска Арабия заявиха, че израелците продължават да не са желани посетители в кралството. Бахрейн Политиката на Бахрейн по отношение на Израел в общи линии следва линията на Саудитска Арабия, с която Бахрейн поддържа близки контакти. Макар да не става дума още за официални дипломатически отношения между Бахрейн и Израел, през юни 2019 г. бахрейнският външен министър Халид бин Ахмед ал Халифа заяви в интервю за вестник \"Таймс ъф Израел\", че страната му признава правото на съществуване на Израел: \"Израел е държава в региона... и ще си остане там, където се намира.\" Заявено беше още, че Бахрейн иска мирни отношения с Израел. Една година по-рано кралството дори осъди бойкота на Израел, приет от Арабската лига. Катар Отношенията на Израел с Катар също се подобряват. Двете държави не поддържат официални отношения, но от дълги години си сътрудничат, макар и негласно - особено когато става дума за приемането на помощите, които емирството изпраща в ивицата Газа. Властите в Израел ги допускат, тъй като са наясно, че лошите материални условия, в които живеят палестинците, увеличават радикалните настроения сред тях. Откакто \"Хамас\" пое властта в ивицата Газа през 2007 година, Катар е най-важният външен източник на финансиране за автономните области. До момента емирството е инвестирало повече от 1.5 млрд. евро там. Централното ръководство на \"Хамас\", което е изгнание, се намира в Доха. Така Катар упражнява и политическо влияние върху ръководството на \"Хамас\". Египет Египет играе водеща роля в сближаването между израелци и араби. През ноември 1977 г. тогавашният президент Ануар Садат заяви, че е готов да отиде до края на света и дори да посети израелския парламент, ако това ще помогне за сключването на мир в региона. Тогавашният премиер на Израел Менахем Бегин го покани в Кнесета. На 20 ноември същата година Садат произнесе реч в израелския парламент. Това бе началото на един политически процес, който доведе до израелско-палестинския мирен договор от март 1979 година, подписан при посредничеството на американския президент Джими Картър. Египетският президент Абдел Фатах Сиси сега се опитва да бъде посредник в близкоизточния конфликт. Египет и Израел са обединени от усилията да ограничат джихадистките движения и желанието на Иран за хегемония в региона. Йордания След подписването на мирния договор през октомври 1994 г. Израел установи политически отношения с Йордания. Но и до днес двете държави така и не успяват да намерят път към истинско сближаване. Населението на Йордания, една пета от което се състои от палестински бежанци, се противопоставя остро на политиката на Израел на Западния бряг на река Йордан. Според мирния договор йорданският крал е пазител на светите ислямски и християнски места в Ерусалим. Тази му роля често се поставя под въпрос. Колко са охладнели отношенията между Израел и Йордания си пролича и през 2018 г., когато крал Абдула II отмени договора между двете страни от 1994, по силата на който част от йорданската територия бе прехвърлена за 25 години под аренда на Израел. Става дума за около 80 хектара земя около мястото, където река Ярмук се влива в река Йордан. Тази земя от 1994 г. насам се стопанисваше от израелски фермери. В Йордания денонсирането на договора се възприема като акт, изразяващ суверенитет. Държавите на Магреб Връзките на Израел със Северна Африка датират от времето, когато голям брой евреи емигрираха от региона, за да се преселят в новосъздадената държава Израел. Тези хора продължават да са емоционално свързани със Северна Африка. Израел поддържа добри отношение с няколко държави от Магреб. Мароко, Мавритания и Тунис установиха дипломатически отношения със страната през 1994 година. Малко след това Израел откри свое бюро в мароканската столица Рабат. Мароко пък разкри такова в Ерусалим. Същата стъпка предприе и Тунис. Но разговорите между Израел и държавите от Магреба и до днес продължават да се водят по неофициални канали. Сирия Отношенията на Израел със Сирия са особено обтегнати. Особено след Шестдневната война от 1967 г., в която Израел окупира Голанските възвишения, принадлежали преди това на Сирия. От 1981 г. насам ООН настоява Израел да върне окупираната територия. Израел обаче поставя като условие за това искането за обхватен мирен договор. През март 2019 г. президентът Доналд Тръмп призна Голанските възвишения за част от Израел, което породи гневни реакции в голяма част от арабския свят.", "date": "2020.01.29", "title": "Израел отдавна поддържа \"тайни\" отношения с тези арабски държави"}
{"url": "https://www.dnevnik.bg/sviat/2020/01/29/4022311_jeneva_bori_neravenstvoto_mejdu_polovete_s_putni_znaci/", "text": "Градската управа в швейцарския град Женева подмени общо 250 пътни знаци, указващи наличието на пешеходна пътека. На новите знаци са изобразени пресичащи жени, а не, както обичайно е прието - мъже. След подмяната, на практика се постига пълно равенство в половете по отношение на този тип указателни табели. Вече точно на 50% от знаците за пешеходна пътека са изобразени жени, а на останалите 50% - мъже. От градската управа обясниха, че целта на подмяната е \"да се повиши видимостта на жените на публичните места\". Проектът е част от усилията на кмета на града Сандрин Салерно за равенство и многообразие.", "date": "2020.01.29", "title": ""}
{"url": "https://www.dnevnik.bg/politika/2020/01/29/4022256_v_otgovor_za_bezpokoistvo_za_kursa_lev_-_evro/", "text": "Новият текст в Закона за Българската народна банка (БНБ), предложението за който предизвика безпокойство и разнопосочни тълкувания за възможна промяна на фиксирания курс лев - евро, ще бъде прецизиран, преди да бъде приет. За това са се разбрали представители на различни партии в парламента по време на извънредно заседание на председателския съвет днес, потвърдиха от няколко политически сили пред \"Дневник\". В заседанието участваха финансовият министър Владислав Горанов и управителят на БНБ Димитър Радев. Става въпрос за текст, който е допълнение на чл. 29 от Закона на БНБ. В този член, който не е променян от 1999 г. насам, е фиксиран валутният курс на лева към еврото в съотношение 1.95583 лв. Записването на курса в закон е гаранция той да не бъде променян набързо и без съгласието на парламента. Предложението, което предизвика безпокойство, е в нова алинея към този член да се запише, че от датата на участие на България в механизма ERM II - т.нар. чакалня за еврозоната, която се очаква да бъде от края на април т.г., официалният валутен курс на лева към еврото е равен на централния курс между еврото и лева, договорен с останалите страни от еврозоната плюс Дания и Европейската централна банка (ЕЦБ) по съответните резолюции и споразумения, тоест теоретично да се даде възможност за натиск за обезценка на лева. Точният текст, внесен на 23 януари т.г. между първо и второ четене на друг законопроект от председателя на бюджетната комисия Менда Стоянова от ГЕРБ, гласи: \"Считано от датата на участие на България в механизма на обменните курсове (Exchange Rate Mechanism ІІ), официалният курс на лева към еврото е равен на централния курс между еврото и лева, договорен съгласно параграф 2.3 от Резолюция на Европейския съвет за установяване на механизъм на обменните курсове през третия етап на Икономическия и паричен съюз Амстердам, 16 юни 1997 г., и членове 1.1 и 17.1 от Споразумение от 16 март 2006 година между Европейската централна банка и централните банки на държавите членки извън еврозоната за определяне на процедурите за работа на механизма на обменните курсове в третия етап от икономическия и паричен съюз\". Мотивът на вносителите е, че това е задължително изискване за членството на България в ERM II. За промяната, която е внесена без анонсиране и обяснения, се разбра през почивните дни, след което в неделя Министерството на финансите и БНБ изпратиха успокоително съобщение, че няма опасност за фиксирания валутен курс на лева. По неофициална информация от депутати на заседанието на председателския съвет днес е обсъдено текстът да бъде прецизиран с цел по-големи гаранции, че курсът няма да бъде променян. Опозицията е била против текста в сегашния му вид. Очаква се новият текст да бъде обсъден и приет от бюджетната комисия утре следобед, когато е второто четене на законопроекта. Как ще бъде променен текстът не е известно. В отговор на въпроси на журналисти дали ще се въведат гаранции, че сегашният фиксиран курс няма да се променя с решение на други държави, Владислав Горанов каза: \"Обсъдихме това. Работим заедно с колегите\". Той обяви още, че днес е препотвърден политическият консенсус за присъединяване на България към еврозоната, и отказа да отговаря на други въпроси с покана към журналистите да присъстват на заседанието на комисията утре. По-рано днес  в началото на заседанието на Министерския съвет премиерът Бойко Борисов  обяви, че курсът лев - евро трябва да се сменя само с ратификация на парламента. В момента също е необходимо такова гласуване.", "date": "2020.01.29", "title": "В отговор на безпокойство за курса лев - евро депутатите ще прецизират текст от закона"}
{"url": "https://www.dnevnik.bg/evropa/2020/01/29/4022318_evrokomisiiata_obiavi_kakvo_shte_pravi_prez_tazi_godina/", "text": "Европейската комисия прие днес своята работна програма за 2020 г. В нея се определят действията, които Комисията ще предприеме през 2020 г., за да превърне  политическите насоки  на председателя   в реални ползи за европейските граждани, предприятия и общество, се посочва в съобщение на сайта на институцията. През 2020 г. Европейската комисия планира да започне да превръща шестте основни цели на председателя Фон дер Лайен в конкретни инициативи, които след това ще бъдат договорени и изпълнени в сътрудничество с Европейския парламент, държавите членки и други партньори. Европейски зелен пакт След представянето на първите ключови инициативи през декември 2019 г. (вижте  тук ) и януари 2020 г. (вижте  тук ) комисията ще предложи европейски законодателен акт в областта на климата, с който да закрепи целта за въглеродна неутралност до 2050 г. в законодателството. Всички тези усилия ще бъдат обединени в Европейски пакт за климата с участието на регионите, местните общности, гражданското общество, училищата, промишлеността и хората. Комисията ще представи инициативи за борба със загубата на биологично разнообразие и чрез стратегията \"От фермата до трапезата\" ще подкрепя земеделските стопани да осигуряват висококачествени, достъпни и безопасни храни по по-устойчив начин, се посочва в съобщението. Европа, подготвена за цифровата ера Нова европейска стратегия за данните цели да позволи на ЕС да извлече максимална полза от огромната стойност на неличните данни като постоянно растящ и многократно използваем актив в цифровата икономика. Това ще включва възможно най-доброто използване на потенциала на цифровите данни и разработването и използването на изкуствен интелект, който зачита европейските ценности и основните права. Нова стратегия за промишлеността за Европа ще има за цел да засили капацитета в областта на промишлеността и иновациите, а законодателният акт за цифровите услуги - да укрепи единния пазар за цифрови услуги и да помогне да се осигурят правната сигурност и равните условия, от които се нуждаят по-малките предприятия. Икономика в интерес на хората След като през януари 2020 г.  представи първите си идеи за силна социална Европа , комисията ще предприеме действия, за да включи цифровия и климатичния преход в социалната пазарна икономика, като гарантира, че европейската икономика ще съчетава социална справедливост, устойчивост и икономически растеж. Като зачита националните традиции, комисията ще представи предложения за гарантиране на  справедливи минимални заплати за работниците в ЕС , за европейска схема за презастраховане срещу безработица, както и инициативи за гарантиране на ефективно и справедливо данъчно облагане. Комисията ще предложи също така Европейска гаранция за децата, за да гарантира, че децата имат достъп до основни услуги, и ще подсили схемата \"Гаранция за младежта\", за да подпомогне образованието на младите хора, както и възможностите за обучение и работа, от които те се нуждаят. По-силна Европа на световната сцена Комисията ще разработи нови стратегии за работа със съседите в Африка и Западните Балкани. Тя ще продължи да работи енергично за започването на  преговори за присъединяване със Северна Македония и Албания . Успоредно с това тя ще се стреми да запази набраната скорост, като предложи начини за подобряване на процеса на присъединяване, в това число във връзка с методиката за разширяване и укрепването на инвестиционната рамка. Утвърждаване на европейския начин на живот Комисията ще представи нов пакт за миграцията и убежището - централен елемент на реформата на политиката за убежището. Тя ще подкрепя също защитата на здравето на европейците и ще поеме водеща роля в борбата срещу рака. Ще бъдат предприети инициативи, които ще помогнат за увеличаване на инвестициите в уменията на хората и ще им помогнат да се справят с предизвикателствата на цифровия и екологичния преход. Комисията ще представи също и нова стратегия на ЕС за Съюза за сигурност, определяща областите, в които съюзът може да има добавена стойност в подкрепа на държавите членки при гарантирането на сигурността - от борбата с тероризма и организираната престъпност, предотвратяването и откриването на хибридни заплахи до повишаване на киберсигурността и устойчивостта на нашата критична инфраструктура. Нов тласък за европейската демокрация Заедно с другите институции и партньори на ЕС комисията ще постави началото на  Конференцията за бъдещето на Европа , благодарение на която гражданите ще могат да насочват действията на ЕС. Комисията ще продължи да гарантира силна култура на зачитане на върховенството на закона в ЕС. Освен това ще разгледа начина, по който новите демографски реалности влияят върху всички сфери - от заетостта, социалната закрила, общественото здраве, публичните финанси и регионалната политика, цифровата свързаност до уменията и интеграцията, и ще даде отговор на тези реалности, например чрез инициативи във връзка със застаряването на населението, се казва още в съобщението.", "date": "2020.01.29", "title": "Еврокомисията обяви какво ще прави през тази година"}
{"url": "https://www.dnevnik.bg/sviat/2020/01/29/4022305_bez_topla_hrana_i_spisaniia_-_merkite_na/", "text": "Който пътува до Китай, може да се сблъска с някои неудобства. Някои авиокомпании решиха да спрат да предлагат топла храна, одеяла, вестници и списания като част от усилията за предпазване от новия коронавирус, причинил смъртта на над 130 души и заразил хиляди в страната и в десетки в чужбина, разказва \"Ройтерс\". Тайванската \"Чайна еърлайнс\" предложи на пътниците сами да си носят бутилки и ограничи употребата на чаши и други за многократна употреба. От понеделник не се предлагат топли храни на полети до Хонконг и Китай покривки и салфетки от плат се заменят с хартиени. Няма да има повече одеяла, възглавници, вестници и списания за пътниците, а напитки и слушалки за еднократна употреба ще се дават само на тези, които ги поискат. \"Катай пасифик\" също се отказа от одеялата и списанията. Тайландската \"Тай еъруейз\" ще дезинфектира самолетите, включително пилотската кабина, на всички полети, връщащи се от Китай и \"рискови\" дестинации, тъй като екраните, които пътниците могат да използват за забавление (например филми) често се докосват от пътниците. \"Сингапур еърлайнс\" ще разрешават на екипажа да носи маски. Почистващи кърпички ще се използват на борда на всички излитащи за Китай полети на \"Америкън еърлайнс\". Кои компании спряха полети до Китай \"Бритиш еъруейз\" обяви, че спира всички директни полети от и до Китай. В момента не е възможно да се купи билет за януари или февруари, а отмяната на полети засега е в сила до 31 януари. Финландската компания \"Финеър\" каза, че отменя полетите си до Нандзин и Пекин до края на март. Става въпрос за три полета седмично до Пекин в периода 5 февруари - 29 март и два пъти седмично до Нандзин между 8 февруари и 29 март. Северноамерикански компании като \"Юнайтед\" и \"Еър Канада\" отмениха общо 50 полета до Китай зарази сериозен спад в търсенето. Това направи и хонконгската \"Катай пасифик\" - както заради пазарното търсене, така и заради директива на властите в самуоправляващата се китайска територия тя ще намали постепенно с 50% полетите до континентален Китай в периода от 30 януари до края на март. Индонезийската \"Лайън еър\" съобщи, че от февруари няма да лети до Китай. Южнокорейската \"Еър сеул\" направи същото още със заявлението си на 28 януари. В някои случаи решенията на авиокомпаниите, заедно с мерките срещу коронавируса в редица държави, може да създадат проблеми на местните икономики. В Тайланд например китайските туристи за миналата година са 11 млн. Страната обаче се превърна в най-засегнатата от коронавируса страна след Китай и спадът в посетилетите от азиатската страна изглежда неизбежен.", "date": "2020.01.29", "title": "Без топла храна и списания - мерките на авиокомпаниите срещу коронавируса"}
{"url": "https://www.dnevnik.bg/politika/2020/01/29/4022350_slavi_trifonov_s_vtori_opit_za_suzdavane_na_partiia_na/", "text": "Слави Трифонов ще направи на 16 февруари нов опит за създаване на политическа партия, след като преди седмица съдът  окончателно отказа да регистрира формацията му \"Няма такава държава\" . За тогава е насрочено учредителното събрание на новата партия на телевизионния водещ \"Има такъв народ\". Както и при учредяването на \"Няма такава държава\", мястото на събитието е залата на конгресния център \"Рейнбоу плаза\" в София.    При отказа да бъде регистрирана първата партия на Трифонов той  реагира мълниеносно, че е готов с нов политически проект  - с ново име и с лого в цветове, различни от тези на националното знаме (последното бе причината за отказа от регистрация - бел.ред.). На този етап изглежда, че това ще са единствените разлики между старата и новата формации. Учредителната декларация на \"Има такъв народ\" повтаря дословно принципите и целите, заложени в документа от създаването на \"Няма такава държава\". Декларацията на първата му партия може да видите  тук .    И \"Има такава държава\" се обявява за въвеждане на мажоритарна избирателна система, намаляване на броя на народните представители наполовина, задължително гласуване на изборите и референдумите, реално въвеждане на дистанционно и електронно гласуване, пряк избор от гражданите на главния прокурор, омбудсмана и шефовете на областните и районните полицейски управления.    Ето и пълния текст на учредителна декларация на политическа партия \"Има такъв народ\":    ", "date": "2020.01.29", "title": "Слави Трифонов с втори опит за създаване на партия през февруари"}
{"url": "https://www.dnevnik.bg/bulgaria/2020/01/29/4022339_durjavata_dostavia_termokameri_i_specialno_obleklo/", "text": "Осигурени са средства за три нови термокамери за летищата в София, Варна и Бургас. Това съобщи министърът на здравеопазването Кирил Ананиев на пресконференция, посветена на мерките срещу разпространението на новия коронавирус - 2019 - nCoV, съобщи БТА. Поръчано е допълнително специално медицинско облекло, ръкавици и специални маски, които ще се ползват от медицинския персонал, който ще извърши съответното наблюдение и лечение, за които се съмняват, че имат такова заболявания, отбелязва Ананиев. По думите му оборудването ще пристигне до седмица. Трима души, завърнали се от Китай и Тайланд, се наблюдават от българските здравни власти. Те са имали оплаквания за влошено общо състояние, но за щастие, по последна информация, тяхното здравословно състояние е добро и продължава да се подобрява, посочи министърът. При нито един не е установено наличието на коронавируса. Създадена е координация, дадени са инструкции на лечебните заведения как да реагират при съмнение за заболявания от тази нов вирус, посочи министърът. Създадена е координация между лечебните заведения, към които има инфекциозни отделения, както и инфекциозната болница в София как да реагират при условие, че има гражданин със съмнение, че има тази болест. Министърът посочи, че ведомството поддържа връзка с Министерството на външните работи, за да получава информация за всички български граждани, които се връщат от България. Поддържа се пряка връзка и със Световната здравна организация и Европейската комисия, както и мерките, които те препоръчват на държавите за предпазване от това заболяване. Министърът каза, че е създал оперативна работна група, в която са включени всички заинтересовани - МЗ, Националната референтна лаборатория, Националния център по заразни и паразитни болести, главният държавен здравен инспектор, МВнР, ДАНС, БЧК.", "date": "2020.01.29", "title": "Държавата доставя термокамери и специално облекло заради коронавируса"}
{"url": "https://www.dnevnik.bg/evropa/2020/01/29/4022328_bulgariia_e_sred_stranite_v_es_s_nai-slabo_organichno/", "text": "Органичните земеделски площи в ЕС за 2018 година възлизат на общо 13.4 милиона хектара, което е 7.5 процента от използваните земи в общността. Има скок от 34 процента за периода от 2012 до 2018 година, отчете днес Евростат. Сред страните членки с най-голям дял на органичните площи са Австрия (24.1 процента от общите земеделски земи), Естония (20.6 процента) и Швеция (20.3 процента), следвани от Италия (15.2 процента), Чехия (14.8 процента), Латвия (14.5 процента), Финландия (13.1 процента) и Словения (10 процента).      В останалите страни делът на площите за отглеждане на органична земеделска продукция е под 10 процента, като най-нисък е в Малта (0.4 на сто), Румъния (2.4 на сто), България, Ирландия и Великобритания - всяка с по 2.6 процента. За да бъде категоризирана като \"органична\" дадена площ, тя трябва да премине процес (на изчистване - бел. ред.), който може да отнеме 2-3 години в зависимост от реколтата, уточнява Евростат. /БТА", "date": "2020.01.29", "title": "България е сред страните в ЕС с най-слабо органично земеделие"}
{"url": "https://www.dnevnik.bg/sport/2020/01/29/4022325_tiim_specheli_tri_taibreka_i_preodolia_nadal_v_melburn/", "text": "Доминик Тийм достигна полуфиналите на Australian Open, след като отстрани носителя на 19 титли от Големия шлем Рафаел Надал. Австриецът спечели три тайбрека срещу испанеца за победата си със 7:6 (3), 7:6 (4), 4:7, 7:6 (6).    Успехът му означава, че във финала ще има представител на младото поколение, тъй като Тийм ще играе с Александър Зверев. Германецът направи обрат за 1:6, 6:3, 6:4, 6:2 срещу Стан Вавринка.    В другия полуфинал се срещат Роджър Федерер и шампионът Новак Джокович.    Тийм, който загуби два финала на \"Ролан Гарос\" срещу Надал, се класира за първия си полуфинал в Мелбърн. Той стана вторият австриец, достигнал финалната четворка в надпреварата, след Томас Мустер (1989 и 1997 г.).                                 Тийм направи 65 печеливши удара и 49 непредизвикани грешки спрямо съответно 49 и 33 за Надал.    В първия сет двамата печелеха сервис-геймовете си, но испанецът направи ключов пробив за 5:3, след което сервираше за спечелването на сета. Тийм отговори мигновено, като върна пробива и се стигна до тайбрек. В него австриецът игра добре и спечели.    Надал отново изпусна пробив преднина и във втория сет. В тайбрека испанецът изравни след изоставане от 0:4, но Тийм излезе победител след 7:4.    Третият сет премина с бързи сервис-геймове, като този път шампионът от 2009 г. проби в последния момент за 6:4 и намали.    Тийм взе преднина с пробив в началото на четвъртия сет. Той сервираше за победата, но Надал се справи с предизвикателството и изравни. В тайбрека той отново беше изоставащ, като отрази два поредни мачбола при 4:6. След това обаче Тийм взе две последователни точки и спечели.                             ", "date": "2020.01.29", "title": "Тийм спечели три тайбрека и преодоля Надал в Мелбърн"}
{"url": "https://www.dnevnik.bg/video/deniat_s_veselin_dremdjiev/2020/01/29/4022356_tekstut_na_konstituciiata_za_imuniteta_na_prezidenta_e/", "text": "Аз не разбирам какво налагаше да бъде сезиран Конституционният съд. Текстът на Конституцията за имунитета на президента е повече от ясен\", заяви в предаването \"Денят с Веселин Дремджиев\" по ТV+ и TV1 юристът Иван Брегов от Института за пазарна икономика.    В понеделник прокуратурата  поиска от Конституционния съд тълкуване на текстовете от основния закон , свързани с имунитета на държавния глава, а ден по-късно обясни, че питането е във връзка с конкретно досъдебно производство и дори  разпространи записи, направени със специални разузнавателни средства.    \"Президентът има абсолютен имунитет, той може да бъде преследван само за държавна измама или за нарушение на констутицията\", подчерта Иван Брегов. Той разкритикува начина, по който от държавното обвинение съобщиха информацията за досъдебното производство. \"Все пак става дума за държавния глава. Като посегнем така на институцията, как ще градим доверие в институции? Този махленски маниер за употреба на правото, насаждан вече две петилетки, е непривичен за българския конктест. Таккива неща не бива да се правят с лека ръка\", коментира той.", "date": "2020.01.29", "title": ""}
{"url": "https://www.dnevnik.bg/sviat/2020/01/29/4022353_vsiaka_durjava_v_es_shte_reshi_sama_da_izkljuchi_li/", "text": "Държавите от ЕС могат да ограничават достъпа или да изключват компании от сектора на мрежите от пето поколение (5G) от ядрото на телекомуникационните си мрежи.    Това се казва в новите  насоки , издадени от Европейската комисия и определени като \"интструментариум от смекчаващи мерки\" срещу рисковете за киберсигурността.    Решението вероятно ще засегне китайският гигант \"Хуауей\", но едва ли ще удовлетвори САЩ, които настояват за пълна забрана на компанията, конкурент на САЩ в мрежите от следващото поколение, ключови за бъдещата икономика и технологичното превъзходство.    Необвързващите препоръки са съгласувани от 28 държави в опит за европейски отговор на рисковете срещу киберсигурността - понятие, свързвано с \"Хуауей\" заради обвиненията от САЩ и западни служби, че компанията (неспоменавана в документа) шпионира в полза на Китай и че може да овладее ключови компоненти от мрежите, създавайки проблеми за националната сигурност.    Тази седмица Великобритания,  която излиза от ЕС , наложи известни ограничения на работата с \"Хуауей\", но я допусна до мрежите си въпреки предупрежденията на САЩ.    \"Днес даваме на страните - членки на ЕС, телекомите и потребителите инструменти, за да изградят и защитят европейска инфраструктура с най-високи стандарти на сигурност, за да получим всички пълните ползи от потенциала, който има 5G,\"  каза европейският комисар  за вътрешния пазар и дигитализацията Тиери Бретон.    С днешните насоки към държавите в ЕС се отправя призив да оценят риска от конкретни доставчиции - както технически, така и политически (възможност за намеса на държави). Те могат да изключат конкретните доставчици, ако има заплаха, а най-добре е да използват \"няколко доставчика\", вместо да разчитат само на един. До април държавите трябва да работят по насоките, а до юни - да представят доклад пред комисията.", "date": "2020.01.29", "title": "Всяка държава в ЕС ще реши сама да изключи ли \"Хуауей\" от 5G мрежата си"}
{"url": "https://www.dnevnik.bg/sviat/2020/01/29/4022346_kazahstan_zatvori_granicata_si_s_kitai_za_putnici/", "text": "Казахстан обяви в сряда, че прекратява всякакви пътнически превози до и от съседен Китай. Спира се и издаването на визи за китайски граждани, съобщи правителството, цитирано от \"Ройтерс\". Автобусите вече не пътуват през границата, а от 1 февруари спират и пътническите влакове. От 3 февруари няма да има и самолетни полети. В Казахстан няма регистрирани случаи от новия коронавирус, но десетки са изолирани при завръщането им от Китай заради симптоми на респираторни проблеми. Екипи извършват допълнителни тестове на тази група. Бившата съветска република с 19 милиона души население отказа да е домакин през февруари на азиатския шампионат по водна топка, както и да е сред кандидатите за алтернативен домакин на квалификациите за Фед къп, които иначе би трябвало да са на 4-8 февруари в китайския град Донгуан.", "date": "2020.01.29", "title": "Казахстан затвори границата си с Китай за пътници заради вируса"}
{"url": "https://www.dnevnik.bg/sport/2020/01/30/4022683_snimka_na_denia_pobedata_s_privkus_na_porajenie_za/", "text": "\"Манчестър юнайтед\" надви \"Манчестър сити\", но тимът на Оле Гунар Солскяр не успя да сътвори подвиг и да се класира за финала за Купата на лигата. \"Червените дяволи\" спечелиха реванша с 1:0 при гостуването си, но след   слагат край на участието си в турнира. На финала \"Сити\" ще играе с  .", "date": "2020.01.29", "title": "Снимка на деня: Победата с привкус на поражение за \"Юнайтед\" в градското дерби"}
{"url": "https://www.dnevnik.bg/analizi/2020/01/29/4022055_v_razprostranenite_zapisi_na_prezidenta_izmiana_niama/", "text": "                         Чл. 103 от Конституцията на Република България всъщност е достатъчно ясен текст. Той определя, че президентът има имунитет срещу наказателно преследване за времето на мандата му. Единствената хипотеза, в която може да бъде реализирана отговорност на президента през времето на мандата му, и то, логично, ако бъде отстранен по реда на чл. 103, ал. 2 и 3, е определена в чл. 103, ал. 1 от конституцията и е свързана с осъществяването на държавна измяна. Конституцията няма собствено определение за държавна измяна, но в наказателното право това е едно достатъчно добре познато и ясно уредено престъпление. Ако лице, което заема длъжността президент, е извършило обективно действия, които са съставомерни на дадено престъпление преди началото на мандата му или през време на мандата извън кръга на действия по изпълнение на служебнтие му задължения, но би могла да се реализира, след като лицето вече не заема тази длъжност. Съгласно чл. 25, ал. 1, т. 3 от Наказателно-процесуалния кодекс наказателното производство срещу лице, което разполага с имунитет се спира, а съгласно чл. 220, ал. 1 НПК наказателното преследване срещу лице с имунитет се възбужда след отпадането на имунитета, ако не са налице други пречки за това. В разпространените записи от разговор между лица, едно от които се предполага, че е президентът на републиката, аз лично признаци за измяна не виждам. Съмнявам се, че ще се намери уважаващ себе си юрист, който да види подобни елементи. Стои обаче въпросът как са направени тези записи със специални разузнавателни средства. Кой е подслушван, на какво основание? Защото това няма как да е действащият президент. което е свързано с висящо или спряно наказателно производство, особено предвид разпоредбите на чл. 145а, ал. 1 и 2 от Наказателния кодекс. Накрая, дори формално да има мегдан за тълкуване какво точно означава \"държавна измяна\" по чл. 103, ал. 1 КРБ, правен интерес да се отправи подобно искане за тълкуване има само в Народното събрание, защото единствено не по-малко от 1/4 от народните представители могат да поискат да бъде повдигнато обвинение по този текст, за приемането на което са необходими гласовете на 2/3 от народните представители. Ако някой подготвя почвата, за да повдига обвинение в Народното събрание, това вече е друга тема...", "date": "2020.01.29", "title": "В разпространените записи на президента измяна няма"}
{"url": "https://www.dnevnik.bg/analizi/2020/01/29/4021747_v_bulgariia_se_krade_mnogo_i_na_drebno_i_na_edro/", "text": "                         Докато се подготвят две големи прехвърляния – на вода през София до Перник и на бизнеса с лотариите от частни в държавни ръце, няколко други сходни сюжета допълват картината. Допълват и възможните обяснения за това какво, как и защо се случва в държавата България. Някои казват, че перничани нямаше да останат без вода, ако не било засушаването. Или пък ако старите водопроводи бяха сменени навреме, кранът за индустриалната зона бе сменен и затворен по-рано (а не цял месец след въвеждането на режима) или ВиК-то имаше водомер на язовира (имало е, но под наем и собственикът си го прибрал преди години). Примерът със Свищов обаче показва, че и без такива неблагоприятни \"стечения на обстоятелствата\" гаранция няма. В Свищов вода има, понеже се доставя от подземни кладенци от Дунав. Има и нов водопровод, изграден с европейски пари само преди 10 години. И въпреки това 25 хиляди души страдат от системно безводие. Причината е, че новият водопровод за 4 милиона лева е негоден за употреба, което било установено скоро след пускането му. Оказало се, че сложените тръби не са за водоснабдяване, а за поливни системи, поради което не издържат налягането и непрекъснато се пукат. Някой просто е минал евтино и си е прибрал разликата. Кой е той - това се знае от години, но досега отговорност не му е потърсена. Пък и да беше, това нямаше да реши проблема с водата. Гаранционният срок на \"новия\" водопровод вече е изтекъл и сега се търсят нови 3 милиона за ремонт. Затова се ползва старият метален водопровод от 60-те години на миналия век, който е в толкова окаяно състояние, че авариите са перманентни. Иначе градът не е на режим като Перник, но спиранията на водата са толкова чести, че кой знае каква разлика няма. На колко ли още места са заровени такива \"водопроводни бомби\"? Във всеки случай положението повсеместно е подобно на това в Перник и в Свищов. А водата не е изключение. По горе-долу същия начин стоят нещата и в много други сфери на живота и държавното управление. Да вземем например основно санирания с европейски милиони стадион в Костенец, за който писахме тези дни. Още в началото асансьорите не работели, а подът на фитнес залата се разпадал. После пистата (която кой знае защо е квадратна вместо овална, а в единия ѝ край стърчат стълб и електричесто табло) се надупчила, така че трениращите често се спъват и падат. Козирката също се разпада, мазилката се рони, а фирмата - изпълнителка на \"ремонта\", е неоткриваема. Но в Костенец поне има кой да тренира. А какво да кажем за десетките други стадиони и спортни съоръжения, настроени в отдавна обезлюдени села и паланки? Въобще причината за всичко това е не толкова в природата и в безпаричието, колкото в лошото управление и повсеместното крадене. Някои казват, че ако лотариите не бяха частни, нямаше да има как да се \"спестят\" 250 милиона от държавни такси. И че ако станат държавни, приходите за хазната ще нараснат многократно. Само че за \"спестените\" такси са виновни не само и не толкова частните собственици на лотариите, колкото онези знайни и незнайни народни избраници, правителствени дейци и държавни чиновници, които с една небрежно написана алинея са оставили вратичка в закона, а после в продължение на пет години са успели да не забележат движението през нея. Накрая може да се окаже, че действията на частниците са били законни и че промяната в собствеността на лотариите няма да промени нищо. За което говори примерът със здравеопазването и лекарствата. Както се оказа напоследък, за едни и същи лекарства здравната каса е плащала на частни болници многократно повече (в някои случаи 8-9 пъти), отколкото на държавните и общинските. Което не означава задължително, че частните болници са купували лекарствата толкова скъпо. Просто търговец продава на болницата лекарство за, да кажем, 129 лева, а тя го отчита пред касата за 1063 лева. Как се дели разликата - това не е ясно. Но е ясно, че понякога търговецът и болницата са свързани лица. Всичко това обаче си е напълно законно - позволява го законова поправка, действаща вече близо четири години, според която частните болници са освободени от задължението да провеждат обществени поръчки дори и когато им се плаща с обществен ресурс. Схемата естествено е възможна и заради непонятната за един нормален човек бюрократична гора от \"позитивни лекарствени списъци\", \"пределни\" и \"референтни\" цени. Да споменем и липсата на публична информация за това как се изразходват обществените средства в здравеопазването (националната здравна информационна система се гради вече над десет години, но все не е готова). Непосредствената щета за бюджета на публичната здравна каса от разликата в цените на няколко лекарства едва ли е голяма. Но като цяло сумарният мащаб на далаверите в здравеопазването със сигурност е сравним със \"спестеното\" от лотариите, че и по-голям. Защото подобни схеми действат не само при лекарствата, а и на много други места по цялата верига. От време на време като в този случай някоя от тях лъсва, но какво от това - ще измислят нова. А и много други сфери на живота и държавното управление са \"уредени\" по същия начин заради вратички в законите и безумно оплетени процедури. Поради некадърност или нарочно - за да се източва публичен ресурс. Под прикритието на постоянни имитации на реформи. И под крилото на \"независими\" институции, регулатори и контролни органи.", "date": "2020.01.29", "title": "В България се краде много. И на дребно, и на едро"}
{"url": "https://www.dnevnik.bg/sviat/2020/01/29/4021308_zashto_malkiiat_selski_shtat_aiova_e_vajen_za/", "text": "С използване на сложна система на гласуване на местни събрания първата надпревара в първичните избори на демократите за президентските избори в САЩ ще се състои в Айова на 3 февруари. Гласоподавателите в Айова не ползват бюлетини, а вместо това организират местни събрания в целия щат, на които обявяват избора си за президент. Дванайсет демократи се състезават кой да е кандидатът на партията, който да се изправи срещу президента републиканец  Доналд Тръмп на изборите през ноември.  Борбата в Айова сега се води за 41 делегати на конгреса на Демократическата партия, на който даден кандидат ще се нуждае от подкрепата на 1991 делегати, за да бъде определен за кандидат-президента на партията. Как работи процесът Вместо да отиват в избирателни секции и да пускат бюлетини, жителите на Айова се събират на различни места в целия щат - училищни столови, обществени центрове и всекидневни в частни домове - за да обсъдят кой според тях трябва да бъде номиниран от партията им. В Айова ще има общо над 1600 такива събрания. Резултатите ще бъдат изпратени на щатското ръководство на  Демократическата партия , което ще изчисли по колко делегати ще получи всеки кандидат. На всяко събрание избирателите се делят на групи за един или друг кандидат. Ако се съберат достатъчно избиратели, подкрепящи един кандидат, той получава един делегат. Избирателите, които застанат зад кандидат с недостатъчно подкрепа - често поне 15 процента от участниците в партийните събрания - ще трябва да направят втори избор. Тогава те ще имат три възможности: да подкрепят кандидат, който вече е получил достатъчно подкрепа, да обединят сили с поддръжници на друг кандидат, който още не е събрал достатъчно подкрепа за получаване на делегат, или да напуснат събранието. Този процес е известен като \"прегрупиране\". Събранията ще се проведат по едно и също време и по график започват в 20 ч. местно време на 3 февруари (1 ч. сутринта по Гринуич на 4 февруари). Защо вторият избор е от значение Кой кандидат е вторият избор на един или друг избирател може да изиграе важна роля за крайния резултат. В момента проучванията на избирателните нагласи показват само четирима кандидати с над 15 процента подкрепа в Айова. Това са бившият вицепрезидент  Джо Байдън,  бившият кмет на Саут Бенд, щата Индиана,  Пийт Бутиджеж  и сенаторите Бърни Сандърс и Елизабет Уорън. Тъй като даден кандидат трябва да има поне 15 процента подкрепа от участниците в събранията във всеки окръг, за да може да получи делегати, поддръжниците на други кандидати ще бъдат принудени да се преориентират или да изберат някой друг.      Четиримата кандидати с най-голяма подкрепа събират общо малко над 70 процента от електората според усреднените данни от различни допитвания на национално ниво. Това означава, че около 30 процента от избирателите може да бъдат принудени да направят втория си избор измежду някой от тези четирима кандидати. Това е значителен брой, който може да даде решаваща преднина на някой от четиримата пред другите трима. Например, ако сенатор  Ейми Клобушар  не получи достатъчно подкрепа за делегати в повечето окръзи, кого е по-вероятно да подкрепят нейните поддръжници - друга жена като Уорън или близък до нейната идеология кандидат като Байдън или Бутиджидж? Какво е различно тази година Щатското ръководство на Демократическата партия ще промени начина на съобщаване на резултатите тази година след оплаквания от поддръжници на Сандърс през 2016 г. Тогава Сандърс изгуби в Айова с малка разлика от Хилари Клинтън, която накрая стана кандидат-президентът на демократите. Досега представители на Демократическата партия в Айова оповестяваха само окончателните резултати от местните събрания или колко подкрепа е получил даден кандидат след \"прегрупирането\". През 2016 г. привържениците на Сандърс твърдяха, че при първото преброяване той е имал по-висока подкрепа от Клинтън, но след прегрупирането повечето поддръжници на бившия губернатор на Мериленд Мартин О'Мали са били принудени да направят втори избор и тогава Клинтън е получила превес в общата подкрепа.      За да бъде взето под внимание това оплакване, тази година демократите в Айова ще обявят публично и двете преброявания - кого подкрепят избирателите с първия си избор и какви резултати се получават, когато поддръжници на кандидат с недостатъчна за сдобиване с делегати подкрепа направят втория си избор. Освен това, за пръв път се поставя изискване към кандидатите да разполагат с поне 15 процента подкрепа за получаване на делегати. В предишни години прагът се изчисляваше в зависимост от участниците и броя делегати.  Новият праг най-вероятно ще засегне кандидатите с подкрепа около 10 процента, които преди може и да са били достатъчни за спечелване на делегат, но не и сега. Защо Айова е важен щат Ако се гледа общата картина, размерите на Айова не дават на този щат особено влияние върху крайния брой делегати, които са необходими за спечелване на номинацията на демократите. Айова изпраща 41 делегати при необходими 1991 за осигуряване на партийната номинация. За сравнение, Тексас дава 228, а Калифорния - 415. Към това може да се прибави, че Айова е преобладаващо бял щат, като малцинствата съставляват под 10 процента от населението. За сравнение, около 27 процента от населението на САЩ не са бели хора.  Айова обаче упражнява несъразмерно голямо влияние, като гласува първа на първичните избори. Историята показва, че след гласуването в Айова в надпреварата остават само първите трима или четирима кандидати, които са се представили най-добре там. Щатът освен това е доста добър барометър за това кой ще е кандидатът на Демократическата партия. Последните пет пъти победителят в Айова бе избран за кандидата на партията за президент. На 12-те партийни събрания на демократите, които са се провели в Айова от 1972 г., девет пъти победителят в щата след това се е оказал изборът на цялата партия. Айова има по-слаб успех при определяне на кандидатите на републиканците. Последните трима републикански победители в този щат не успяха да си осигурят партийната номинация. /БТА", "date": "2020.01.29", "title": "Защо малкият селски щат Айова е важен за президентските избори в САЩ"}
{"url": "https://www.dnevnik.bg/analizi/2020/01/29/4022044_uroci_za_ministri_ot_krizata_v_pernik/", "text": "                         За мъдростта на едно общество може да се съди по това дали успява да научи уроците най-вече от неуспехите си. Независимо от изхода на водната криза в Перник, на преден план излизат уроци, свързани с по-дълбоките пластове на това как се управлява България и защо нещата често не се получават. Знаменитата фраза на Виктор Черномирдин – министър-председател на Русия през 90-те години на миналия век, че: \"Този път се опитахме да го направим както трябва, но се получи както обикновено\", е напълно относима за реформата на ВиК сектора. Поривите след приемането ни в ЕС за промени в сектора стигнаха до една стратегия от 2013 г., която както обикновено, не се изпълнява. Затова кризата в Перник е отмъщение на водния сектор за пренебрегването му през годините. Дискусията за причините за кризата в Перник е първия симптом за сериозно управленско заболяване и запазване на статуквото. засушаването и състоянието на водопреносната мрежа. Дори състоянието на мрежата в Перник да беше перфектно, лошото управление на язовира и другите резервоари щеше да доведе до същата криза. ВиК - Перник, разполага със система за постоянно дистанционно следене нивото на язовир \"Студена\" и основните резервоари, както и за налягането на мрежата в Перник, което обаче не попречи на източването на язовира. Така сериозната дискусия за проблемите в сектора се замества с търсенето на технически решения на кризата. Те са важни за близкото бъдеще на общината, но не и за бъдещето на ВиК сектора. Кризата в Перник е неприятна симбиоза от три фактора: лошо управление и състояние на ВиК дружеството, слаба и некомпетентна общинска власт и лошо състояние на ВиК мрежата. Големият въпрос е не е какво се е случило в Перник, а какви са причините за това. Лошото управление и състояние на ВиК - Перник, е очевадно само от няколко показателя. При годишен оборот от 11,22 млн. лв. през 2018 г., вземанията на дружеството са над 13 млн. лв. Задълженията му за 2018 г. са в размер на 9,92 млн. лв. Загубата на дружеството през 2016 г. е 294 хил. лв., а през 2017 г. - 249 хил. лв. През 2018 г. дружеството има хилава печалба от 3 хил. лв. За техническото състояние на водопреносната мрежа най-често се използват Вероятно това се е случвало и в Перник, след като стана ясно, че водомерът на язовир \"Студена\" е бил демонтиран. Друг показател за това състояние са авариите на мрежата. През 2018 г. те са 1000 при обща дължина на мрежата от около 2000 км. Това означава, че веднъж годишно е правен ремонт на всеки 500 м от мрежата. ВиК - Перник, работи като аварийно дружество, което няма капацитет да се занимава с други проблеми. Въпреки това заплатата на управителя за 2018 г. е 3450 лв., заедно с над 1300 лв. на контрольора, назначен от министъра на регионалното развитие и благоустройството. За съжаление, лошото управление и състояние на ВиК дружествата не е локален проблем и това е известно от десетилетия. Това, което се повтаря като мантра са политическите назначения на ръководствата на тези дружества. Например във ВиК, Перник през последните 12 години са сменени четирима управители. Дори и да липсва политическа намеса, за управлението на тези дружества няма подготвени кадри. Тук проблемът не е в инженерната подготовка, а и не трябва само инженери да стават ръководители. Освен такава подготовка са необходими опит, разбиране от финанси на предприятията, информационни технологии, управление на човешки ресурси, работа със заинтересовани страни и лидерство. За осигуряването на такива кадри не може да се разчита на пазара. Регионалното министерство (МРРБ) трябва да инициира и финансира програма за подготовка на мениджъри на ВиК дружества. От студентската скамейка и от млади експерти във ВиК дружествата ежегодно в срок от 3-4 години трябва да се изберат 10-15 души, които да преминат през специално подготвена програма за обучение и практика. След това те трябва да бъдат разпределени за участие в работа във ВиК дружествата. То е лошо, което ги поставя на ръба на оцеляването, съответно води до ниско заплащане, отсъствие на контрол и безхаберие сред персонала им. МРРБ трябва да наеме консултанти, които да оценят финансовото и експлоатационното състояние на всички закъсали ВиК дружества и на основа на установените дефицити да се разработи и финансира програма за тяхното оздравяване. За целта трябва да се създаде специален фонд за инвестиции във ВиК инфраструктура и системи за управление, финансово оздравяване на дружествата и осигуряване на финансовото им участие в новите проекти по Оперативната програма \"Околна среда\" (ОПОС). Следващата важна задача за ВиК дружествата е организиране на участието им във водните проекти по ОПОС. В голямата си част тези дружества нямат административен капацитет да управляват проекти за стотици милиони лева. Например, ВиК, Перник е едно от тези дружества. За целта трябва да се прецени кои ВиК дружества нямат такъв капацитет и да се организират звена за управление на проекти към МРРБ, които да се занимават с изпълнение на тези сложни проекти. На следващо място държавата следва да преразгледа политиката си към органите на местно самоуправление. Възприетият модел на управление на ВиК сектора предвижда един ВиК оператор да предоставя услуги на една област. За целта някъде към 2012 г. започна процес на сливане на общинските ВиК дружества към областните оператори. Този процес не е завършен и до днес в няколко области. Държавата досега по административен път се опитваше да притиска общините да подкрепят процеса на консолидация. Явно трябва да се подходи по друг начин и се използват икономически стимули и контролни механизми. За икономическите стимули може да се проучи опита на Нидерландия, а като контролни механизми могат да се прилагат пречистване на водите и други подобни показатели. Иначе повторението на кризата в Перник ще бъде неизбежно при някои общински ВиК дружества, което би струвало много скъпо на държавния бюджет. В Глобалния доклад за риска на наскоро завършилия Световен икономически форум в Давос като един от най-сериозните рискове е изведена водната криза. Дано има някой в правителството, който да прочете този доклад. За липсата на координация между множеството министерства и други институции, които отговарят за водите може да се дълбае до безкрай. Проблемът не е решен, с което се създават системни проблеми при управлението и контрола на управлението на водите. Вместо да се търсят решения на този проблем се предлага създаване на още една междинна структура – ВиК холдинг. Все още никой от управляващите не може да обясни каква ще е мисията на тази структура. Досега няма публикувано решение на МС по този повод. Самото решение беше прието като точка извън дневния ред на заседанието на МС. Въпреки липсата на решение за създаване на такъв холдинг правителството побърза да му прехвърли 1 млрд. лв. Въпреки че се твърди, че идеята за създаване на ВиК холдинг е лансирана в доклад от 2017 г., Примерът може да влезе в учебниците за това как не трябва да се изразходва публичен ресурс. В публични изявления на отговорни лица се твърди, че съществуването на холдинга ще подобри управлението и контрола върху ВиК дружествата, ще се създаде ресурс за финансирането и подпомагането им с експерти и техника. Самото създаване на една институция не е никакъв гарант за това. Същото би могло и би трябвало да се е случило в рамките на МРРБ. Абсурдно и безсмислено е и предложението холдингът да има в състава си търговец на електроенергия, проектантска организация, както и да купува специализирано оборудване. Вместо търговец на електроенергия много по-изгодно е да се направи централизиран търг за доставка. Държавна проектантска организация отдавна трябваше да бъде създадена, но като самостоятелно звено. Капацитетът на съществуващите проектантски организации не е достатъчен за мащаба на водните проекти. Друг проблем е, че администрацията на холдинга ще изисква сериозна издръжка, която няма как да се осигури от закъсалите финансово ВиК дружества. Така една част от милиарда ще отиде за администриране. Холдингът наистина може да осигурява по-евтино финансиране на ВиК дружествата чрез заемане на средства от пазара. След това става по-сложно. Какво ще стане, ако холдингът предостави кредит на ВиК, Перник или други подобни дружества, гарантиран с капитала на всичките ВиК дружества, и този заем не бъде върнат. Това на практика ще означава, че Колко дълго може да продължи това? Наливането на публични средства в холдинга ще извади на преден план политическите спекуланти, които ще натискат ръководството му безпринципно да финансира техни подопечни ВиК дружества. Това не би станало, ако парите са заделени в специален фонд от типа на ФЛАГ с ясни правила за кандидатстване при отпускане на ресурса. Накрая няколко думи за стратегията на ВиК сектора. Тя трябва да се допълни с решения за финансиране на сектора и за вкарване на икономически механизми които да стимулират конкуренцията в сектора. Такива биха могли да бъдат концесиите, защото те са най-подходящият начин за вкарване на частни инвестиции за някои от големите и атрактивни ВиК дружества. Това е и начин да се осигурят част от липсващите средства за инвестиции в сектора. Преди това трябва да се създаде капацитет за управление на концесионни договори в администрацията.  При по-малките и неатрактивни за инвестиции дружества е подходящо да се използват конкурси за ВиК оператор. Стратегията трябва да се допълни с план за действие, чието изпълнение ежегодно да се наблюдава от неправителствена организация. Защото управлението на водния сектор е много важна задача, която не бива да се оставя единствено в ръцете на политиците и неопитните администратори.", "date": "2020.01.29", "title": "Уроци за министри от кризата в Перник"}
{"url": "https://www.dnevnik.bg/sviat/2020/01/29/4021915_kak_otroviha_cialo_more_i_susipaha_pominuka_na_40_000/", "text": "                         През 2014 година виетнамското правителство гордо представи намиращата се в процес на изграждане икономическа зона във Вунг Ан. Топлоелектрическата централа, дълбоководното пристанище, стоманодобивният комбинат и други промишлени предприятия би трябвало да дадат тласък за развитието на изостаналата централновиетнамска крайбрежна провинция Ха Тин и да осигурят спешно необходимите работни места. Според плановете на правителството - над 40 000. Но само две години по-късно същата тази икономическа зона предизвика една от най-тежките екологични катастрофи в историята на Виетнам. По време на пробните изпитания стоманодобивният завод \"Formosa Ha Tinh Steel\" изля в  Южнокитайско море  отпадни води, замърсени с какво ли не, включително с фенол и цианид. По бреговете на четири провинции бяха открити тонове измряла риба, стигна се и до измиране на корали и разрушаване на аквакултури. По данни на правителството катастрофата е унищожила  поминъка на над 40 000 рибари  за много години напред. Правителството призна, че са били засегнати 200 000 души. Виетнамската природозащитна организация \"Green Trees\" от Ханой, документирала катастрофата, смята, че хората, чийто поминък е засегнат, са почти един милион. Съпротивата на населението Природната катастрофа доведе до протести в региона, в метрополиите Ханой и Сайгон, както и в някои други градове. Силите за сигурност насилствено потушиха протестите, мнозина демонстранти бяха арестувани и осъдени на дълъг престой в затвора. Организацията \"Green Trees\" събра документални свидетелства за случилото се, които послужиха за създаването на документален филм, представен в началото на януари в Берлин. Под заглавието (\"Страх???\") на екрана вървят кадри от  екокатастрофата , епизоди от демонстрациите и арестите, снимки от икономическата зона, в която се е случил инцидентът. Дадена е думата на активистите-природозащитници, които заявяват, че виетнамското правителство би трябвало да предостави на населението повече права и най-вече - възможност да изрази мнението си. Провалът на правителството Начинът, по който властите се отнесоха към кризата, беше катастрофален. Виетнамското правителство, което е зависимо от чуждестранните инвестиции, последва един познат сценарий: отричане, частично признание, обвинения и непрозрачност. Първоначално властите отричаха всяка връзка между  измирането на рибата  и индустриалната зона, твърдейки, че чума по водораслите е довела до екокатастрофата. Три месеца по-късно правителството призна, че вината е на \"Formosa Ha Tinh Steel\". Беше обаче заявено, че вината е само на фирмата, която не се е придържала към разпоредбите, както и на местните кадри, които не били реагирали своевременно. Вината обаче в никакъв случай не можело да бъде приписана на централното правителство. В крайна сметка с \"Formosa\" било сключено тайно споразумение, след което предприятието заявило готовност да плати 500 милиона долара за покриване на щетите. В същото време протестите на хората бяха представяни от държавните медии като бунтове, направлявани от чужбина. Парите попаднали в ръцете на държавни агенции, които трябвало да изплатят компенсациите, но това само стимулирало корупцията, която и така е разпространена в страната. Много от засегнатите, които изгубили поминъка си за години напред, получили като обезщетение само по един чувал ориз и 50 000 виетнамски донги, което се равнява на около две евро. Филмът разкрива тези обстоятелства само донякъде, но ясно показва какви дълбоки следи е оставила катастрофата в живота на мнозина. Жителите на региона са недоволни и огорчени. Става ясно и това, че демонстрантите със своите настоявания за по-високи обезщетения така и не са успели да се наложат. Липса на широко социално движение Германският политолог Йорг Вишерман, който от години изследва виетнамското гражданско общество, вижда малко признаци за солидно социално движение в страната. Той казва: \"На организираното гражданско общество във Виетнам му липсват млади хора. А различните протести, възникващите социални движения и организациите на гражданското общество често не са свързани помежду си\". Това, че липсват млади хора, се вижда и във филма, в който демонстрантите са предимно между 30 и 50 години. Младите хора във Виетнам със заети да градят бъдещето си и знаят, че някой погрешен пост във \"Фейсбук\" може да ги вкара задълго в затвора. А липсата на връзка между отделните организации на гражданското общество прави малко вероятно възникването на широко социално движение, което сериозно да предизвика еднопартийната държава.", "date": "2020.01.29", "title": "Как бе отровено цяло море, а поминъкът на 40 000 души - отнет"}
{"url": "https://www.dnevnik.bg/evropa/2020/01/29/4021881_s_66_mln_dushi_po-malko_i_oshte_za_promenite_v_es_sled/", "text": "Брекзит ще стане факт  в полунощ в петък  - 1317 дни след решението на британците да напуснат Европейския съюз. Какво ще се промени на 1 февруари? Ежедневните връзки между Великобритания и ЕС ще се запазят както досега до края на 2020 година. През този 11-месечен преходен период Лондон и Брюксел ще договорят бъдещите си отношения. Някои практически промени обаче ще се случат още преди това. 66 милиона граждани по-малко В полунощ в петък (централноевропейско време и 23 ч. в четвъртък британско) ЕС ще загуби за първи път държава членка, при това една от най-големите и най-богатите в блока. С напускането на 66 милиона граждани населението на ЕС ще се понижи до около 446 милиона. Територията му ще намалее с 5.5 на сто. Ако някога Великобритания реши да се върне, ще трябва да премине през обичайната процедура за присъединяване. Институциите В Брюксел свалянето на британското знаме пред Европейския парламент ще символизира една реална промяна: Великобритания напуска ЕС и се превръща в една от \"третите страни\". В заседанията вече няма да участва нито един от 73-те  британски евродепутати , които бяха избрани през май. 46 от местата ще бъдат запазени за бъдещи държави членки, а 27  ще бъдат преразпределени . Лондон вече няма да може да предлага кандидат за еврокомисар. В Европейската комисия вече няма британски представител, след като Борис Джонсън отказа да номинира такъв. Британският премиер няма да бъде канен на европейските срещи на високо равнище и членовете на правителството няма да участват в министерските срещи. Като граждани на страна извън блока британците няма да могат да се кандидатират за чиновнически постове в Брюксел. Много от тях обаче са придобили второ гражданство, за да могат да останат. В замяна на това Великобритания, която е вторият най-голям нетен вносител в бюджета на ЕС след Германия, ще продължи да плаща до края на преходния период. Права на гражданите Около 1.2 милиона британски граждани живеят в страни от ЕС, предимно в Испания, Ирландия, Франция, Германия и Италия, по данни на ООН. Според британската статистическа служба във Великобритания живеят 2.9 милиона граждани на 27-те държави от ЕС, които се равняват на около 4.6 на сто от населението на страната. По силата на споразумението за напускане емигрантите, живеещи от двете страни на Ламанша, ще запазят всички права за пребиваване и работа в приемните държави до края на преходния период. Живеещите във Великобритания европейски граждани трябва да се регистрират, за да се възползват от тези права. За британците, живеещи в ЕС, процедурите варират в различните страни. Правото на свободно движение ще се прилага до края на декември тази година. Подробностите за реципрочните права ще бъдат договорени след Брекзит. Преговорите Великобритания преговаря вече няколко години за условията на своето излизане от ЕС с преговорния екип на Европейската комисия, оглавяван от Мишел Барние. Преговорите обаче ще навлязат в нова фаза след петък. До края на преходния период за Великобритания ще важат разпоредбите на европейското право и решенията на Съда на Европейския съюз. Мишел Барние обсъжда със страните членки мандата си за  преговорите за бъдещите отношения , особено в търговската сфера. За разлика от споразумението между Великобритания и Европейската комисия, ратифицирано от страните членки и Европейския парламент, може да се наложи търговското споразумение да бъде ратифицирано от над 30 национални и регионални парламента. /БТА", "date": "2020.01.29", "title": "С 66 млн. души по-малко и още промени за ЕС след Брекзит"}
{"url": "https://www.dnevnik.bg/sviat/2020/01/29/4021945_noviiat_koronavirus_-_kakvo_e_izvestno_dotuk/", "text": "Коронавирусите носят името заради начина, по който изглеждат под микроскоп - сферични и с шипове, които им придават вид като на корони. Симптомите са познати - температура, кашлица, затруднено дишане. При леките версии настинка е най-лошият резултат, но други случаи водят до пневмония, Тежък остър респираторен синдром (ТОРС или SARS, както бе английското съкращение) може да се стигне до бъбречна недостатъчност или смърт. За появилия се в Китай нов вирус, който дори няма име, различно от етикета от времето на откриването му (2019 n-CoV), обаче наличната информация остава малко и след над 100 смъртни случая и 4500 заболели (вероятно ще се увеличат). Ето напълно потвърдените данни според агенция \"Ройтерс\": Известно е, че - подобно на другите коронавируси -  , когато заразен издишва, кашля или киха. Дръжки на врати и парапети също разпространяват заразата. Инкубационният период е  . Според някои данни има случаи на разпространение на вируса и без да са се проявили симптоми. Предаването от човек на човек  , след като заразата тръгна от пазар за морски храни и (незаконна) търговия с диви животни в град Ухан. Един човек   други.", "date": "2020.01.29", "title": "Новият коронавирус - какво е известно дотук"}
{"url": "https://www.dnevnik.bg/analizi/2020/01/29/4021834_vlastta_i_ne_chak_tolkova_umnite_i_krasivite/", "text": "Очевидно властта се е сетила да възложи на Института по психология към МВР да направи психологически профил на \"умните и красивите\". С цел, разбира се, да се възползва от онези техни страни от характера, които не са чак толкова умни или красиви. Какво знаем за \"умните и красивите\" – или поне за онези особено шумни техни представители, които бушуват в социалните медии и във форумите на непокорните медии? Знаем няколко неща: - Те са \"десни антикомунисти\" и затова винаги надават ухо на базисното послание на ГЕРБ: \"Може да сме всякакви, ама ви пазим от комунистите\". Справка: гласуването в София на втория тур на кметските избори. - Те са \"русофоби\". Смятат всичко, идващо от Русия, за зло. Затова подкрепят властта всеки път, когато тя се напъне (под непреодолим външен натиск, разбира се) да направи нещо, което не е по вкуса на Кремъл. - Те не реагират особено на теми като човешки права, върховенство на закона и защита на природата. Затова мълчат за Истанбулската конвенция, но са склонни да подкрепят властта всеки път, когато тя стовари вината за някакво природно безобразие върху зелените с фундаменталния въпрос: \"Къде бяха \"зелените\", когато...?\". Тези неща обитателите на протестните хабитати си ги знаем. Очевидно те вече се знаят и от властта. А това обяснява неочаквани наглед случки от последните седмици. Няма никакво поемане на отговорност за източените язовири, нито за отровения въздух, нито за горенето на боклуци (на повечето места причиняващо отравянето на въздуха). На \"зелените\" беше подхвърлена главата на любимия им враг Нено Димов. За всичко останало властта държи към гражданството откровено подигравателен тон: \"нещо сте се изнежили\"; \"софиянци много забогатяха и затова имат претенции\". В Столичния общински съвет всекидневно вървят подигравки със съветниците и районните кметове от \"Демократична България\". Властта си позволява този тон, защото очаква, според профилите които е направила, \"зелените\" вече да си траят, а останалите умно-красиви да не искат оставки. Защото все пак ГЕРБ ги пази пази от комунистите. Особено активен по отношение на така профилираните умно-красиви е главпрокурорът Гешев. Удовлетвори тяхното \"русофобство\" с някакви полудействия против руските отровители на Емелиян Гебрев и полуизказвания по темата \"руски шпиони\". Междувременно държавата (в лицето на Търговския регистър) тества температурата на водата, като отказва да впише същия този Гебрев като собственик на \"Дунарит\" въпреки съответните съдебни решения. След като тук отпор нямаше - няма как и да има, като знаем отношението на профилираните \"умно-красиви\" типажи по въпроса с върховенството на закона и правата – Гешев направи втора, голяма \"русофобска\" крачка. Започна да преследва президента Радев, когото профилираните \"умно-красиви\" наричат \"льотчика\", бидейки убедени, че той е агент на Кремъл. Може би най-хитрият ход на властта беше активирането на следовниците на варненеца с прозвището \"Костя Копейкин\" да се дегизират като перничани и да се опитват да щурмуват регионалното министерство. Полицията отговори с насилие и лютив спрей. Според профилите на властта \"умно-красивите\" трябва да са доволни: българската власт отблъсна нападение на руски агенти. Колко \"жълтопаветници\" оттук нататък ще излязат да подкрепят автентичен протест на перничани? Колкото излязоха оня ден на протеста срещу Гешев... Отнасят се с нас като с идиоти, защото от години им даваме поводи да си мислят, че сме идиоти.", "date": "2020.01.29", "title": "Властта и не чак толкова умните и красивите"}
{"url": "https://www.dnevnik.bg/evropa/2020/01/29/4022105_eroparlamentut_shte_glasuva_dnes_sporazumenieto_za/", "text": "Европейският парламент ще гласува в 19.00 ч. българско време днес споразумението за оттеглянето на Великобритания от ЕС. За утвърждаването на документа ще бъдат необходими гласовете на обикновено мнозинство от присъстващите в пленарната зала в Брюксел. Завършващата утре кратка сесия на ЕП ще бъде  последната за 72-ма британски евродепутати.  Техните места  предстои да бъдат преразпределени . От февруари общият брой на евродепутатите намалява - от 751 досега на 705 занапред. За евродепутати от държави, които предстои да се присъединят към ЕС, ще бъдат запазени 46 места от освободените от британците мандати. Останалите 27 места ще бъдат разпределени между 14 държави. Броят на евродепутатите няма да бъде намален за нито една страна, а при преразпределението на 27-те мандата някои държави ще получат между едно и пет допълнителни места заради промени в броя на тяхното население. Преразпределението не засяга България и тя ще запази броя от 17 евродепутати. Миналата седмица комисията на ЕП по конституционните въпроси даде одобрение на постигнатото споразумение между ЕС и Великобритания. Ако днес евродепутатите съберат необходимото мнозинство, до влизането в сила на споразумението остава единствено одобрение с квалифицирано мнозинство \"на подпис\" от Европейския съвет. Процедурата трябва да приключи  до 31 януари , когато знамето на Великобритания пред ЕП ще бъде свалено и  отнесено в Музея на европейската история . С настъпването на 1 февруари ще завърши британското членство в ЕС, продължило едва 47 години. До края на февруари се предвижда Европейската комисия да представи предложение за насоките в преговорите с Лондон за бъдещите отношения. Очаква се насоките да бъдат утвърдени от Европейския съвет, а преговорите следва да приключат до края на годината, макар европейски служители да изразиха скептицизъм, че това е възможно. В този преходен срок от 11 месеца  Великобритания остава длъжна да изпълнява решенията  на ЕС, без да участва в тяхното обсъждане и приемане. /БТА", "date": "2020.01.29", "title": "Европарламентът ще гласува днес споразумението за раздялата с Великобритания"}
{"url": "https://www.dnevnik.bg/bulgaria/2020/01/29/4022107_prokuraturata_provejda_akciia_v_ofisite_na_vasil_bojkov/", "text": "Прокуратурата провежда акция в офисите на бизнесмена с интереси в хазарта Васил Божков, съобщи БНТ. От прокуратурата потвърдиха информацията пред \"Дневник\" без да дават повече подробности. Тече акция и в Комисията по хазарта, но официална информация няма. Според БНР от сградата са изведени председателят на комисията Александър Георгиев и ръководителят на дирекцията за контрол Тони Николов, който заявил, че не се чувства виновен за нищо. Напоследък Божков и Комисията по хазарта попаднаха във фокуса на общественото внимание покрай законопроекта на лидера на НФСБ Валери Симеонов, който предлага да се забрани лотариите - част от бизнеса на Божков, да се организират от частни лица и този бизнес да премине в държавата. Днес Народното събрание обсъжда законопроекта на първо четене, а Божков вече предупреди, че ако бизнесът му бъде отнет, той няма да има възможност да финансира футболния клуб \"Левски\", чийто собственик е. Преди дни финансова ревизия, извършена в Държавната комисия по хазарта от Агенцията за държавна финансова инспекция (АДФИ), установи, че дружества на Божков са плащали по-ниски такси по Закона за хазарта, отколкото е трябвало, като има различни тълкувания дали законът го е позволявал или не. Проверката, разпоредена министъра на финансите Владислав Горанов, бе след получен сигнал за това, че комисията по хазарта е облагодетелствала \"Националната лотария\", контролирана от Божков, с неплатени милиони левове към държавата. Сигналът е подаден от братята Цветомир и Боян Найденови и техния баща Стефан Найденов, които са съдружници в компания - организатор на онлайн залагания под марката \"Ефбет\", и имат бизнес с казина.  Миналата седмица  спецпрокурори проведоха акция  в Комисията по хазарта и иззеха документи.", "date": "2020.01.29", "title": "Прокуратурата провежда акция в офисите на Васил Божков и комисията по хазарта"}
{"url": "https://www.dnevnik.bg/evropa/2020/01/29/4022108_es_e_za_urejdane_na_blizkoiztochniia_konflikt_s/", "text": "Върховният представител на Европейския съюз за външната политика и сигурността Жозеп Борел заяви, че инициативата на американския президент Доналд Тръмп за Близкия изток дава възможност да бъдат подновени спешно необходимите усилия за постигане на договорено и осъществимо решение на израелско-палестинския конфликт, предаде \"Асошиейтед прес\", цитирана от БТА. ЕС ще проучи и оцени направените предложения, се казва в изявление на Борел. В него се подчертава, че ЕС е привърженик на постигнато чрез преговори и \"жизнеспособно решение за съществуване на две държави, което взима предвид законните стремежи и на палестинците, и на израелците, зачитайки всички съответни резолюции на ООН и международно договорени параметри\". Вчера Тръмп представи  дългоочаквания  план за решаване на израелско-палестинския въпрос. Той предвижда Източен Ерусалим да бъде столица на бъдеща палестинска държава, която да \"удвои\" териториите, които в момента са под ограничен палестински контрол. Ерусалим обаче ще остане \"неделима\" столица на Израел така, както я виждат Съединените щати от три години, под пълен израелски контрол ще преминат и селищата, построени в окупираните през втората половина на миналото десетилетие територии. Договорени са стъпки с \"решение с две държави\", което \"най-после ще позволи на палестинците да имат собствена държава\".", "date": "2020.01.29", "title": "ЕС е за уреждане на близкоизточния конфликт с преговори и решение за две държави"}
{"url": "https://www.dnevnik.bg/na_put/2020/01/29/4021861_v_polsha_za_5-ti_put_e_postroen_gigantski_snejen/", "text": "В полския планински курорт Закопане отвори снежен лабиринт, който според създателите му е най-големият в света. За пета година поред го създават стопаните на зимния развлекателен парк \"Сноуландия\". Съоръжението се разпростира на площ от 2500 кв.м и е изградено изцяло от сняг и ледени блокове. Височината на стените достига 2 м. Строителството на съоръжението продължава около месец и изисква постоянни минусови температури. Работното време на лабиринта е от 10 до 21 ч., като след залез слънце се пуска ефектно пъстро осветление, пишат полските медии. Освен лабиринта посетителите могат да посетят иглу с изложба на ледени фигури, да се спуснат по заледен улей, да се изкачат по снежна пирамида или просто да покарат ски. Цената за вход е 20 злоти (малко под 5 евро), а за деца - 16 злоти (малко под 4 евро)", "date": "2020.01.29", "title": "В Полша за 5-и път е построен гигантски снежен лабиринт"}
{"url": "https://www.dnevnik.bg/evropa/2020/01/29/4022113_polsha_e_sklonna_na_kompromis_s_es_za_vurhovenstvoto/", "text": "Полша е склонна да обмисли компромис с Европейския съюз по въпроса за избора на съдии, заяви вчера полският правосъден министър Збигнев Жобро след разговори във Варшава с Вера Йоурова, еврокомисаря, отговарящ за върховенството на закона. \"Изразих готовност да убедя колегите си от управляващия лагер да помислим за изработване на нов модел за избор на съдии\", каза Жобро пред журналисти, цитиран от \"Ройтерс\" и БТА. Йоурова заяви обаче, че от срещата си с Жобро не е останала с впечатление, че се предлага някакъв компромис и че разговорът е бил съсредоточен върху разногласията, които са съвсем очевидни. Тя добави, че вратата за диалог между Полша и ЕС по въпросите на съдебната реформа остава отворена и ЕС се надява да се намери дългосрочно решение на проблемите, създаващи напрежение между Варшава и Брюксел. Полската агенция по печата съобщи, че говорейки за евентуален нов модел за назначаване на съдии, полският министър е споменал германския, където съдиите се избират изключително от политици - от членове на Бундестага и от министрите на правосъдието на провинциите, тоест и от законодателната, и от изпълнителната власт. Упреците към полските съдебни реформи са свързани и с прекалено голямото влияние на правителството върху избора на съдии. Миналата седмица долната камара на полския парламент одобри тази вечер законопроект, за който има опасения, че може да запуши устата на съдии, критични към правителствените реформи.  Сеймът одобри законопроекта , след като той беше отхвърлен наскоро от Сената. Законопроектът цели разширяване на дисциплинарните мерки срещу съдии. Той предвижда съдиите да подлежат на дисциплинарни наказания, включително уволнение, заради по-широк кръг провинения. Съветът на Европа ще следи ситуацията Междувременно вчера Парламентарната асамблея на Съвета на Европа (ПАСЕ) гласува да започне процедура на мониторинг на Полша във връзка с върховенството на закона, предаде ДПА. Агенцията отбелязва, че за първи път такава процедура се открива срещу страна членка на ЕС. Така Полша се присъедини към още десет страни членки на Съвета на Европа, които са под пълен мониторинг на европейската организация. Докладчици на ПАСЕ ще посещават редовно Полша и периодично ще оценяват дали тя спазва своите задължения и обещания. Съдебните реформи, извършени през последните години от управляващата полска консервативна партия \"Право и справедливост\" (ПиС) в много отношения са в разрез с европейските норми и стандарти и представляват опит да се постави съдебната система под политическия контрол на изпълнителната власт, се казва в приетата резолюция. В нея се посочва, че Полша трябва спешно да раздели постовете на главния прокурор и министър на правосъдието, да реформира Националния съдебен съвет, чиито членове сега се избират преобладаващо от политици, а не от съдии, и да спазва неотдавнашните решения на Върховния си съд, които отхвърлят някои от наложените от ПиС реформи. Изразява се също съжаление от \"злоупотребата с налагане на дисциплинарни наказания на съдии и прокурори\".", "date": "2020.01.29", "title": "Полша е склонна на компромис с ЕС за върховенството на закона"}
{"url": "https://www.dnevnik.bg/sport/2020/01/29/4021827_kak_interes_na_sauditska_arabiia_kum_njukasul/", "text": "Визията на Саудитска Арабия за бъдещето включва огромни инвестиции в спорта, които обаче носят критики към страната. Според много организации за защита на човешките права това е прикрит начин за азиатската държава да изчисти името си пред света, като темата често придобива широк отзвук. Вниманието към Саудитска Арабия привлече новина на Wall Street Journal около възможната смяна на собствеността на \"Нюкасъл\". Според информацията инвестиционен фонд, свързан с престолонаследника Мохамед бил Салман, е в напреднали разговори да придобие английския футболен клуб в сделка за 340 милиона паунда. Новината предизвика реакции сред феновете към собственика Майк Ашли, които от години са против начина на управлението на бизнесмена. Отзвук имаше и от организацията за защита на човешките права \"Амнести интернешънъл\", която порица евентуална сделка. \"Саудитска Арабия е известна с това, че иска да изчисти името си, опитвайки се да използва блясъка и престижа в спорта, като инструмент да разсее вниманието от погазването на човешките права\", се казва в изявлението на \"Амнести\". Зад маската на спорта Придобиването на \"Нюкасъл\" може ще стане поредното бизнес начинание на Саудитска Арабия в спорта. Държавата се опитва да се представи като по-либерална и отворена към света с инвестиции в тази сфера. Голям пазар, към който се е насочил Саудитска Арабия, е именно футболът. Азиатската страна често се включва в наддаването да приема мачове от европейския елит, като наскоро държавата прие  турнира за суперкупата на Испания  и тази на Италия. Това бяха поредните форуми, които Саудитска Арабия \"купува\" в опита си да заеме водещи позиции в спорта. Наскоро държавата прие големия  боксов мач между Антъни Джошуа и Анди Руис , а в бъдеще ще организира  турнир по снукър .      От \"Амнести\" хвърлиха обвинения към Саудитска Арабия главно заради военните конфликти и смъртта на журналиста Джамал Хашокжи, който  беше убит в саудитското консулство в Истанбул. \"Има безобразно заличаването на следите около зловещото убийство на Джамал Хашокжи, продължават опасенията относно хакерството от Саудитска Арабия, а военната коалиция, ръководена от държавата в Йемен, има кървава история от атаки срещу домове и болници \", продължава изявлението на \"Амнести\". Небитието на \"Нюкасъл\" От няколко години  Ашли дава признаци, че иска да се оттегли и да продаде клуба . Бизнесменът, който притежава компанията за спортни стоки \"Спортс дайрект\", е в \"Нюкасъл\" от 2007 г., като през това време така и не успя да привлече феновете на своя страна. Отборът продължава да се лута в долната част на таблицата. За престоя на Ашли \"Нюкасъл\" изпадна два пъти във второто ниво на английския футбол, но успя да се върне още на следващата година във Висшата лига. Най-високото класиране на отбора в това време е петото място през сезон 2011-12. Непредсказуемостта в действията на Ашли правят несигурна сделката за продажба. В допълнение евентуално споразумение за продажба за \"Нюкасъл\" трябва да бъде одобрено от ръководството на Висшата лига. Саудитска Арабия вече има следа във Висшата лига. Началото положи принцът на Саудитска Арабия Абдула бин Мосаад, който пое пълен контрол върху собствеността на \"Шефилд\" преди година.", "date": "2020.01.29", "title": "Как интерес на Саудитска Арабия към \"Нюкасъл\" предизвика вълнения"}
{"url": "https://www.dnevnik.bg/evropa/2020/01/29/4022115_es_osiguriava_dva_samoleta_za_vrushtane_na_evropeiski/", "text": "Европейската комисия съобщи вчера, че задейства механизма за гражданска защита за връщане на гражданите на ЕС от Китай като мярка срещу разпространението на новия вирус. Задействането на механизма е поискано от Франция, която има нужда от консулско съдействие за извеждане на гражданите си от град Ухан. ЕС ще осигури два самолета за връщането на европейците от Китай, се посочва в съобщението. Допълнителна помощ ще бъде осигурена при поискване, допълва комисията. Уточнява се, че с европейски средства ще бъде покрита част от стойността на полетите. ЕК заявява, че е в постоянна връзка с държавите от ЕС, със своите представителства в района на разпространението на вируса и с посолството на Китай в Брюксел. Първият полет ще отпътува днес от Франция, а вторият е насрочен до края на седмицата. Гражданите на ЕС в Китай могат да поискат съдействие да се върнат у дома независимо на коя държава имат паспорт, пояснява комисията. Предвижда се на разположение да има 100 места във втория полет. Засега е разрешено връщането само на онези, които не са болни и не проявяват признаци на заболяването. ЕК допълва, че е възможно в следващите дни да бъдат получени нови заявки за съдействие. /БТА", "date": "2020.01.29", "title": "ЕС осигурява два самолета за връщане на европейски граждани от Китай"}
{"url": "https://www.dnevnik.bg/biznes/companii/2020/01/28/4022042_predimstva_i_nedostatuci_na_peralni_mashini_s_vgradeni/", "text": "Назрял е моментът, в който по различни причини усещате, че имате нужда от сушилня? Нямате тераса; искате да разполагате с вариант за бързо сушене през студените месеци; важно ви е току-що изпраните дрехи да не поемат неприятни миризми? Тогава сушилнята би била много подходящ избор за вас. Но, когато се стигне до този момент, изниква и въпросът - какво да изберете?  Пералня със сушилня  или два отделни електроуреда? Истината е, че правилният отговор зависи от много фактори, а вие, в зависимост от тях, трябва да прецените най-доброто за нуждите си. Поради намаленото пространство в по-голямата част от апартаментите в България, най-доброто решение изглежда пералнята машина с вградена в нея сушилня. Колко хубаво щеше да бъде, ако имаше сушилни във всеки дом... За щастие, тенденцията изглежда върви в тази посока. Все повече хора осъзнават улеснението, което им дава този уред, независимо дали е вграден в пералнята или не. Основното предимство на вградена в пералня машина сушилня е това, че ако не разполагате с достатъчно пространство в жилището си, с един уред ще го оползотворите по-ефективно. Освен това, при пералните с вградени сушилни няма нужда да премествате прането от едната машина, за да го сложите в друга.  Цената на подобен уред също е предимство – тя е по-ниска, отколкото тази на пералня и сушилня, закупени отделно. Съществуват обаче и не малко недостатъци. В дългосрочен план разходът на енергия нараства. Времето за сушене на дрехи е по-дълго, отколкото може да предложи отделната сушилня, но със сигурност остава доста по-кратко от традиционния начин на сушене – на простора.  Към недостатъците можем да прибавим и това, че ефикасността на сушене не е толкова висока, като понякога се налага да се пускат няколко цикъла на сушене, за постигане на задоволителен резултат. Накратко, ако пространството ви позволява и имате финансова възможност, тогава е най-добре да вложите в сушилня машина като самостоятелен уред. Но, ако имате ограничен бюджет и не разполагате с достатъчно пространство, най-добре би било да се ориентирате към перална машина с вградена сушилня.", "date": "2020.01.29", "title": "Предимства и недостатъци на перални машини с вградени сушилни"}
{"url": "https://www.dnevnik.bg/sport/2020/01/29/4022122_snimka_na_denia_ludata_radost_ot_klasiraneto_na_final/", "text": "След 10-годишно чакане \"Астън Вила\" отново ще играе финал за една от купите в Англия, след като се класира за последния двубой в турнира за Купата на лигата. Тимът от Бирмингам надигра \"Лестър\" с 2:1 в драматичен мач. На снимката: Феновете на \"Вила\" са понесли на ръце героя Трезеге, който вкара победния гол в добавеното време.", "date": "2020.01.29", "title": "Снимка на деня: Лудата радост от класирането на финал"}
{"url": "https://www.dnevnik.bg/politika/2020/01/29/4021913_parlamentut_othvurli_vota_na_nedoverie_kum/", "text": "Парламентът отхвърли  четвъртия вот на недоверие към третото правителство на Бойко Борисов , който бе внесен от БСП заради водната криза в Перник, мръсния въздух в редица градове и вноса на отпадъци. Искането за оставката на кабинета заради провала в управлението на околната среда и водите бе подкрепено само от 102 депутати от БСП и ДПС, докато 124 от ГЕРБ, \"Обединени патриоти\" и \"Атака\" гласуваха \"против\". Депутатите от \"Воля\" се въздържаха (9 от общо 12 представители от групата гласуваха \"въздържал се\" - бел. авт. ). Официално правителството разчита на подкрепата на 116 народни представители от ГЕРБ и \"Обединени патриоти\", но други партии, които имат претенции за опозиция, не подкрепиха искането за оставка на правителството. За да е успешен вотът, са нужни 121 гласа. Правителството получи подкрепата на ГЕРБ, \"Обединени патриоти\" и осемте народни представители, които не членуват в парламентарни групи (шестима от тях са от \"Атака\" - бел. авт.). Депутатите от групите на \"БСП за България\" и ДПС са 104, но в залата не бяха Делян Пеевски от ДПС, който не идва на работа, и Донка Симеонова от БСП, която отсъства от няколко месеца по здравословни причини. В Народното събрание бяха голяма част от министрите, но не и премиерът Бойко Борисов, който, както обикновено, отсъстваше и от дебатите. От БСП поискаха обяснение от председателя на парламента Цвета Караянчева защо министър-председателят отсъства. Тя каза, че по правилник не е длъжен да бъде в пленарната зала. Преди гласуването депутати от \"Атака\" критикуваха Караянчева, че Валери Симеонов не седи на трибуната до нея, макар да е зам.-председател. След гласуването от трибуната говориха трима депутати от ГЕРБ - председателят на групата Даниела Дариткова, заместникът й Красимир Ципов и Спас Гърневски. Първата обяви вота за \"фиаско за БСП\" и каза, че се надява червените депутати да не излязат в нелегалност отново. Вторият каза, че БСП е целяла, но без успех - да влезе във властта през задния вход, за да отклони страната от демократичния й път. Според третия водната криза не е национална, а локална. В отговор Манол Генов от БСП каза, че вотът на недоверие не е заден вход, а парламентарна процедура. Той каза, че управляващите са избили политическата риба.", "date": "2020.01.29", "title": "С помощта на \"Атака\" и \"Воля\" парламентът отхвърли вота на недоверие към правителството"}
{"url": "https://www.dnevnik.bg/evropa/2020/01/29/4022127_pochti_gotovoto_novo_berlinsko_letishte_nabira_statisti/", "text": "Новото берлинско летище търси 20 хил. души, които да участват в изпробване на съоръженията като част от подготовката на аеропорта да бъде открит тази година след дълго отлагане, предаде ДПА. Хората, желаещи да видят предварително новото летище БЕР (BER), могат да кандидатстват онлайн, за да се включат в тестовете като \"статисти\" на определени дати между 23 юни и 15 октомври. Летището трябваше да бъде открито преди девет години, но се натъкна на редица проблеми. Набират се около 900 доброволци за подобни тестове на новата жп гара, разположена под сградата на летището, намиращо се в южната част на германската столица. Предвидени са около 30 дати за изпробване на всички стандартни процедури при посещение на летище - чекиране, проверки за безопасност, стигане до летищния гейт. Ще бъдат направени симулации на евакуация и взимане на мерки при извънредни ситуации. Интересът е голям, каза главният изпълнителен директор на БЕР Енгелбарт Лютке Далдруп. Няколко хиляди души вече са посетили мястото, където \"статистите\" могат да се запишат, допълни той. Планира се летище БЕР да отвори врати на 31 октомври. /БТА", "date": "2020.01.29", "title": "Почти готовото ново берлинско летище набира \"статисти\""}
{"url": "https://www.dnevnik.bg/sport/2020/01/29/4022129_menidjurut_na_djoshua_machut_s_pulev_pochti_sigurno/", "text": "Антъни Джошуа и Кубрат Пулев са близо до договорка за мач помежду си във Великобритания. Това каза мениджърът на световния шампион  Еди Хърн . Според него преговорите между двата щаба ще приключат до няколко седмици. Пулев, който е задължителен претендент на Международната боксова федерация (IBF), държи мачът да бъде в Истанбул, а според мениджъра му Ивайло Гоцев в пследните дни  желание има и от страна на Катар . Хърн и Джошуа обаче са твърди в позицията си да са домакини. \"Близо сме да постигнем договорка. Мисля, че ще са ни нужни още около две седмици, но остава да видим какъв ще бъде наградният фонд\", каза Хърн пред Sky Sports. Според него пречката е Пулев, който \"иска да спечели колкото се може повече пари\". \"Ей Джей ми каза - \"боксирах се в Ню Йорк, Саудитска Арабия, искам този път да сме във Великобритания\". Има варианти мачът да бъде на стадиона на \"Тотнъм\", на \"Туикънъм\", в Кардиф или на \"Емиратс\". Вероятно ще бъде в края на май или началото на юни\", каза още Хърн. Джошуа държи поясите на IBF, WBO и WBA, а голямата му цел е да обедини всички титли в тежката категория. Британецът иска да се бие с Дионтей Уайлдър за излъчване на абсолютен световен шампион.", "date": "2020.01.29", "title": "Мениджърът на Джошуа: Мачът с Пулев почти сигурно ще е във Великобритания"}
{"url": "https://www.dnevnik.bg/evropa/2020/01/29/4021955_eksperti_suvetvat_velikobritaniia_da_namali/", "text": "Великобритания трябва да намали прага на заплатата за мигранти до 25 600 паунда (33 650 долара) годишно, за да подпомогне попълването на работни места след Брекзит. Това се посочва в доклад на Консултативния съвет по миграцията, цитиран от \"Ройтерс\", който предупреждава, че планираната основна реформа на имиграционната система може да засегне икономическия растеж. С напускането на ЕС от Великобритания правителството въвежда най-голямата основна промяна на граничния контрол от десетилетия,  слагайки край на предимството , което се даваше на мигрантите от ЕС пред тези от други страни. Предложените промени ще направят по-трудно за гражданите на ЕС да работят във Великобритания след Брекзит, намалявайки сумата, която те ще печелят, но същевременно ще облагодетелства идващите работници от страни извън ЕС. Консултативният съвет по миграцията, независим орган, който съветва правителството, препоръча да се намали минималния общ праг на заплатата за квалифицирани мигранти от 30 000 паунда с 4400 паунда годишно. Би Би Си пояснява, че квалифицираните мигранти от страни извън ЕС в момента трябва да имат предложение за работа с минимална заплата от 30 000 паунда. Председателят на независимия орган Алън Манинг заяви, че препоръките им вероятно ще намалят бъдещия растеж на британското население и на икономиката в сравнение със свободата на движение, използвайки прагове за умения и заплати. Целта на препоръките е да подпомогнат новата имиграционна политика на премиера на Великобритания Борис Джонсън, която ще бъде въведена от началото на идната година. Съветниците препоръчват много по-отворена система за висококвалифицираните мигранти, за които се смята, че имат изключителен талант - музиканти и учени. Консултативният съвет твърди, че сегашният праг за издаване на работни визи е твърде ограничаващ, отбелязва \"Ройтерс\", цитирана от БТА. Говорител на премиера каза, че правителството внимателно ще разгледа доклада, преди да представи повече детайли от новата система. \"Правителството ще въведе по-строга и по-справедлива основана на точки имиграционна система от 2021 г., която ще приветства таланти от целия свят и ще намали нискоквалифицираните мигранти, понижавайки цялостния брой\", посочи той.", "date": "2020.01.29", "title": "Експерти съветват Великобритания да намали планирания праг на заплата за мигранти"}
{"url": "https://www.dnevnik.bg/sviat/2020/01/29/4022146_postradalite_voenni_na_sasht_pri_raketnata_ataka_na/", "text": "Министерството на отбраната на САЩ съобщи за повече пострадали американски войници при иранската ракетна атака срещу военна база в Ирак, извършена в началото на месеца в разгара на напрежението между Техеран и Вашингтон, предаде \"Франс прес\", цитирана от БТА. Общо 50 американски войници - с 16 повече от обявеното в петък, са получили мозъчно сътресение от експлозиите при обстрела на иракската военновъздушна база Айн ал Асад на 8 януари, се казва в комюнике на Пентагона. Трийсет и един от тях са получили медицинска помощ на място и вече са в строя, а 18 са изпратени в американски военни болници в Германия и Кувейт. Данните подлежат на промяна и в бъдеще, подчерта говорителят на Пентагона Томас Кембъл. Въпросът е деликатен, тъй като президентът на САЩ Доналд Тръмп заяви в реч, излъчена по телевизията ден след атаката, че нито един американец не е ранен, отбелязва \"Франс прес\". През нощта срещу 8 януари  Иран изстреля ракети срещу две бази , в които се намираха част от 5200-те американски войници в Ирак, като ответна мярка след  убийството  на иранския генерал  Касем Солеймани  с прецизен американски въздушен удар също на иракска територия. Помолен миналата седмица за коментар във връзка с новите данни за иранските удари, Тръмп в стремеж да избегне военна ескалация с Иран отново подцени последиците от тях, отбелязва \"Франс прес\". \"Чух, че са имали главоболие - каза той. - Според мен това не означава тежки травми.\" Опонентите на Тръмп от Демократическата партия го обвиниха тогава, че е излъгал и е проявил неуважение към пострадалите войници. Според Пентагона американските войници, пострадали от мозъчно сътресение от 2000 г. насам, са около 408 хил.", "date": "2020.01.29", "title": "Пострадалите военни на САЩ при ракетната атака на Иран отново се увеличиха"}
{"url": "https://www.dnevnik.bg/ot_vas/galeriiotvas/2020/01/29/4022131_fotogaleriia_semkovo_jujna_rila/", "text": "Семково е местност в Южна Рила, 17 километра над Белица. Представлява поредица от наклонени поляни, обградени от иглолистни гори. Надморската височина е около 1600 м. На снимката се вижда и Голям Мечи връх.", "date": "2020.01.29", "title": "Фотогалерия: Семково, Южна Рила"}
{"url": "https://www.dnevnik.bg/evropa/regioni/2020/01/29/4022148_v_28_obshtinski_centura_se_uvelichavat_parite_za/", "text": "Допълнителни над 26.3 млн. лв. се отпускат от Министерството на регионалното развитие и благоустройството по Оперативна програма \"Региони в растеж\" 2014-2020 г. за енергийна ефективност на многофамилни жилищни и обществени сгради в 28-те малки общински центрове в страната, бенефициенти на програмата по мярката \"Енергийна ефективност в периферните райони\", съобщиха от министерството. По този начин ресурсът на схемата за саниране на жилища и обществени сгради нараства до малко над 45 млн. лв. Средствата се отпускат след депозирано искане за изменение на програмата от Европейската комисия и решения на Комитета за наблюдение за релокиране на ресурс от Приоритетна ос 1 към Приоритетна ос 2 на ОПРР 2014-2020 г. Мярката ще позволи повече обновени сгради в България и балансирано регионално развитие между по-малките и големи общини, се посочва в съобщението. За финансиране по нея могат да кандидатстват: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови Пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг. До момента са реализирани над 200 проекта. Ще се финансират мерки за повишаване на енергийна ефективност на сградите, като целта е да се постигне 60% спестяване на енергия, намаляване на разходите за отопление, обновяване фасадите на сградите и повишаване на срока на тяхната експлоатация и други. В края на миналата година бе взето решение да се премахне и ограничението за финансиране само на сгради с до 35 самостоятелни обекта и така се разширява обхватът на допустимите за саниране жилищни блокове в 28-те общински центъра. Освен увеличаването на ресурса се осигуряват повече възможности на малките 28 общини и на жителите им за кандидатстване за енергийна ефективност на жилищата им като алтернативен механизъм извън Националната програма за енергийна ефективност. Подборът е конкурентен, а срокът за кандидатстване е до 27 март 2020 г.", "date": "2020.01.29", "title": "В 28 общински центъра се увеличават парите за саниране по \"Региони в растеж\""}
{"url": "https://www.dnevnik.bg/politika/2020/01/29/4022125_bsp_zashtiti_prezidenta_oglasiavaneto_na_specialni/", "text": "В защита на президента Румен Радев БСП обяви, че огласяването на специални разузнавателни средства (СРС) е закононарушение.    Във вторник прокуратурата разпространи записи  от специални разузнавателни средства , в един от които се чува глас, за който обвинението твърди, че е вероятно на президента. Разговорът е с командира на Военновъздушните сили (ВВС) генерал-майор Цанко Стойков и се обсъжда проверка на антикорупционната комисия, по която тя иска документи за назначаването на Десислава Радева във ВВС. Другият участник - вероятно Радев според прокуратурата, казва да бъде държан в течение и иска да види \"отговора на ВВС\" и да стиковат нещата. Записите бяха разпространени с информация за досъдебно производство, което според главният прокурор Иван Гешев е мотив за  питането му към Конституционния съд  какво е държавна измама и може ли да разследва държавния глава.    \"Уважаеми управляващи и представители на съдебната власт, огласяваме на специални разузнавателни средства е закононарушение поне по няколко закона. Това е опит да се сплаши президентът и той да замълчи. Ние вярваме, че той няма да го направи\", каза лидерът на БСП Корнелия Нинова в декларация от парламентарната трибуна. Зад нея стояха представители на ръководството на парламентарната група на \"БСП за България\", а червените депутати бяха прави, което не е обичайна практика при правенето на декларации.    \"Това е уж юридически акт с политическа цел - отстраняване на ярък политически опонент без оглед на последиците, а те са - разрушаване на институциите\", се казва в декларацията.    Корнелия Нинова каза, че заради безхаберието и корумпираността на правителството на Бойко Борисов държавата влиза от криза в криза, а опитите за запазване на властта се правят с репресии на свободните и икономислещите. Те започнали от опозицията, минали през журналистите и през бизнеса, а сега стигнали до най-високото равнище в държавата - президента.    Лидерът на БСП каза още: \"Ако президентът беше послушен, мълчалив, безобиден и съгласен човек, дали щяхме да слушаме в ефир сересета? Сигурно не. Да оставим на страна, че от тях се вижда, че той не е нарушил нито един закон в държавата.\"    После се обърна към избирателите на ГЕРБ и \"Обединените патриоти\" - партиите, които на глас в парламента суспендирали с думи конституцията, тъй като обявявали служебните правителства за нелегитимни: \"Вие за това ли гласувахте? Да дишате рак и да пиете отрова; да плащате скъпите лекарства в частни болници; да обеднявате, докато малцина богатеят. Гласувахте ли да се разгражда и продава държавата?\"    \"Помислете, ако днес се страхуваме, ставаме съучастници на този процес. Ние от БСП не се страхуваме. Всеки, който милее за България, нека се обединим и да продължим волята си за промяна. Бъдете смели! Тази промяна е възможна и зависи от нас\", завърши декларацията. ", "date": "2020.01.29", "title": "БСП за СРС-тата: Прокуратурата нарушава закона, за да се отстрани ярък политически опонент"}
{"url": "https://www.dnevnik.bg/sport/2020/01/29/4021956_kolko_e_zavisim_levski_ot_finansiraneto_na_vasil_bojkov/", "text": "За една година фирмите, свързани с Васил Божков, който стои зад собствеността на \"Левски\", са вложили в клуба малко над 25 млн. лева. Това показват данни, предоставени от \"Левски\" на \"Дневник\". В същото време клубът е реализирал допълнителни приходи на обща стойност 7.68 млн. лева, което е около една трета от парите, идващи от фирмите около Божков. През февруари \"Левски\" ще представи публично финансовия си отчет пред акционерите си и затова на този етап от клуба отказват пълната разбивка на приходите, разходите и задълженията. От ръководството твърдят, че са намалени задълженията, за които при идването на Божков през март 2019 г. беше обявено, че са над 32 млн. лева. Очакванията са, че може да бъде отчетена дори печалба за финансовата година. Изпълнителният директор Павел Колев заяви, че \"Левски\" се нуждае от минимум 1.5 млн. лева всеки месец, за да работи нормално. Пред \"Дневник\" той каза, че \"вариант, в който клубът се финансира и управлява от феновете, в момента  е почти невъзможен \". Точно  това предложи министър-председателят Бойко Борисов  при срещата си с представители на запалянковците. Наскоро  Божков директно заяви , че ако се приемат предложените промени в Закона за хазарта, той няма да има може да издържа \"Левски\". В момента той осигурява финансирането чрез фирми като \"Национална лотария\" и \"Нове хоумс\", които се рекламират чрез футболния клуб. Преди седмица официалният собственик на сините Георги Попов обясни, че средствата се отпускат с договори за спонсорство и дарения, а не чрез заеми. Общо 19 милиона са осигурени по този начин, а  други са \" под формата на дългосрочно финансиране от \"Национална лотария\" , което е до 2023 г. минимум, и тогава ще се вземе решение дали това ще се вкара в капитала, или може да се опростят, което е по-вероятният вариант\". От това финансиране вече са били усвоени 6 млн. лева. Представените финансови данни показват, че в момента функционирането на \"Левски\" е силно зависимо от парите, идващи от фирмите около Божков. Ръководството на клуба заяви, че ще работи за увеличаване на приходите по останалите пера, за да може клубът да намали тази зависимост, но за крайната цел ще е нужно време. По-малко за футболисти, повече за школата Още с идването си в \"Левски\" преди близо година, Колев каза, че парите за заплати на първия отбор трябва да бъдат намалени. Преди година месечно по това перо са изразходвани близо 20% повече средства, като в това число не влизат привлечените тази зима три нови попълнения, обяснява той. \"Ако прибавим новите, малко ще се приближим, но пак ще останем много под миналата година\", каза Колев пред \"Дневник\".      Разходът за треньорския щаб е на нивото от миналата година. Таван на заплатите не е поставян, но има рамки, с които клубът се съобразява. \"Направихме промените, без това да се отрази на представянето на отбора. Миналата година \"Левски\" зимува на десет точки от върха, беше трети и беше отпаднал от купата, а сега сме на четвъртфинал за купата срещу \"Лудогорец\" и сме втори в първенството\", обясни Колев. В обратна посока обаче се движат парите по две направления - за школата и администрацията. Разходите за заплати на треньорите в школата се увеличават с 32%. В администрацията са назначени нови хора и разходът скача с над 30%. \"По-дългосрочният поглед за развитие на клуба изисква именно това - ако искаш по-добри резултати в произвеждането на собствени футболисти за първия отбор и търговската дейност да се развива и клубът да печели, това значи да инвестираш в кадри. Необходима е и по-добра отчетност и контрол върху разходите\", обяснява Колев. До момента 1.6 млн. лева са  инвестициите в терени, ремонт на общежитие и съблекални , като и тези разходи са свързани с развитието на школата. Приходите Най-големите приходи извън тези от свързаните с Божков фирми са 2.7 млн. лева от  продажбата на Давиде Мариани . Съществен приход са и парите от сезонни карти и билети, като там има лек ръст до 1.042 млн. лева. Малко над 1100 са продадените сезонни карти спрямо под 900 за същия период преди година. \"Това е някакъв ръст, но е малко. Ние трябва да гоним поне 4-5 хиляди, това ни е целта\", заяви Колев.      Той няколко пъти е посочвал, че привържениците са най-ценният актив на клуба и затова ръководството полага усилия да се възползва. Според показаните данни има приход от 414 хил. лева от продажба на стоки. \"Те са от втората половина на 2019 г., тъй като преди това магазинът се държеше от фенове. Това е добър резултат, при положение че цялостната ни търговска стратегия не е започнала. Тя ще стартира частично през пролетта и пълноценно чак през следващия сезон. Тук има много голям нереализиран потенциал\", заяви изпълнителният директор. Задължения Близо 7 млн. лева са дълговете на \"Левски\" само към две компании - \"Виваком\" и \"Главболгарстрой\". Тези към телекомуникационната компания са заради кредит. За парите от строителната компания собственикът на \"Левски\" Попов заяви официално, че смята, че не са дължими и вероятно ще има дело. \"Още с влизането в клуба трябваше да платим 1.774 млн. лева към Националната агенция за приходите (НАП), които бяха задължителни, за да получим лиценз за евротурнирите. Освен това по споразумение за разсрочено плащане с агенцията вече сме платили малко над 2 милиона лева. Отделно в момента плащаме и абсолютно всички текущи разходи и осигуровки\", каза Колев пред \"Дневник\" в понеделник. \"Този клуб в момента свети в зелено отвсякъде в държавната система\", добави той. Ръководството на сините вече обяви, че клубът е застрашен от евентуални дела, които могат да бъдат заведени.", "date": "2020.01.29", "title": "Колко е зависим \"Левски\" от финансирането на Васил Божков"}
{"url": "https://www.dnevnik.bg/bulgaria/2020/01/29/4022152_desislava_radeva_reagira_s_pesen_na_srs-tata/", "text": "Съпругата на президента Румен Радев Десислава реагира в профила си във \"Фейсбук\" с песен на записите, огласени вчера от прокуратурата, в които е замесено и нейното име. \"Приятелка звъни от близо два часа. Няма да вдигна! Държавната измяна дебне отвсякъде...\" написа Радева. В записите, направени със специални разузнавателни средства, се говори за разследването на антикорупционната комисия за конфликт на интереси на Радев, който като шеф на военновъздушните сили е назначил Десислава Генчева (днес Радева) на втори щат в звеното. Всичко за изнесеното от прокуратурата четете  тук. Към публикацията си тя сподели песента на групата Тото Hold the Line.", "date": "2020.01.29", "title": "Десислава Радева реагира с песен на СРС-тата"}
{"url": "https://www.dnevnik.bg/sviat/2020/01/29/4022171_parij_dopusna_pregovori_sus_skopie_dokato_es_se/", "text": "По новата методология за присъединяване може да се водят паралелно преговори за членство. Това заяви,  цитиран от македонската \"Нова ТВ\" , френският посланик в Скопие Кристиан Тимоние. Думите му по време на форум, съорганизиран от чуждите посланици в страната и кабинета на президента Стево Пендаровски, означават, че Париж може и да е склонен да промени позицията, свалила правителството на Зоран Заев през октомври. Тогава  Франция блокира началото на преговорите със Северна Македония  (други страни отхвърляха и дата за начало на диалога с Албания) с аргумента, че сегашната система на преговори не работи и първо ЕС трябва се самореформира, а след това - да преговаря. Предишните основания на Париж включваха идеята, че ЕС не е готов за разширяване предвид разногласията на вече членуващите страни и вземането на решения би се затруднило още повече с нови членки. Срещу новите обаче, свързани с преговорния процес, се надигна вълна от недоволство. Редица държави и експерти  се обявиха за стратегия, която позволява промяна на методологията  паралелно с присъединителните преговори. \"Впечатлението ни е, че вече е свършена сериозна работа въз основа на нашите предложения, но и на другите предложения. От наша страна го има другия въпрос, а той е за реформата на функционирането на ЕС, защото няма да има смисъл да ви приемаме в общност, в която няма да има ред\", започна Тимоние, предаде \"Нова\". Тимоние обаче продължи: \"От тази гледна точка ще кажа, че процесите могат да се водят паралелно, тъй като пътят пред вас не е кратък, но все пак това е път и на наши вътрешни реформи в съюза, който също така не е кратък. Но най-вероятно ще се обединят и мисля, че трябва да работи в тази насока.\" \"Искрено се надявам, че в следващите месеци ще видим и конкретни плодове от това, да не се хващаме за конкретни дати, но надеждата ми е, че датата е все по-близо\", каза Тимоние. В началото на седмицата германският канцлер  Ангела Меркел каза, че ще работи за европейско решение  през март за преговори със Северна Македония и Албания. Други прогнози предвиждат, че то може да е факт до срещата на върха Европейския съюз - Западни Балкани през май.", "date": "2020.01.29", "title": "Париж допусна преговори със Скопие, докато ЕС се реформира"}
{"url": "https://www.dnevnik.bg/politika/2020/01/29/4022177_borisov_zabrani_na_ministrite_da_se_mesiat_v_konflikta/", "text": "В конфликта между други институции ви забранявам да се месите, да коментирате – това не е наша работа.\" Така се обърна премиерът Бойко Борисов към министрите преди днешното заседание на правителството. Вчера прокуратурата обяви, че има данни за престъпление от страна на президента Румен Радев, и разпространи подслушвани със специални разузнавателни средства (СРС) разговори, за един от които твърди, че участва президентът. Всичко за изнесеното от прокуратурата четете  тук. Сега Борисов заяви на министрите, че си имат достатъчно работа, за да взимат отношение по странични теми, и им указа как да реагират, ако ги питат. \"Не е наша работа - като ви питат, това отговаряте. Всички имат глави на раменете и знаят какво правят. Не е наша работа. Реагираме само когато сме нападнати с лъжа ние\", каза премиерът. Той обясни, че единственият път, когато е реагирал на президентската институция, било, когато го упрекнали, че не е отишъл на консултациите за Изборния кодекс. \"Хубаво, ама аз не съм бил поканен. Бяха поканили Томислав Дончев. Ако някой си мисли, че може да ми кани министрите, без да ме уведомява мене, или да ги вика, без да ме уведомява мене, за мен това е тенденциозно и не е правилно\", заяви Борисов. Добави, че не е имало случай, в който \"президентът Радев да ми е поискал министри и аз да съм отказал\".", "date": "2020.01.29", "title": "Борисов забрани на министрите да се месят в конфликта между други институции"}
{"url": "https://www.dnevnik.bg/bulgaria/2020/01/29/4022186_pochvaite_da_kopaete_oshte_dnes_vodoprovoda_za_pernik/", "text": "Готов е идейният проект за водопровода, който трябва да свърже село Мало Бучино и Перник, така че до града да достигне вода през софийската ВиК мрежа. Първите тръби за проекта ще са тук до дни и след като вчера Столичният общински съвет  даде зелена светлина на проекта , днес премиерът Бойко Борисов поръча работата да започне веднага. \"Днес следобед, утре почвайте да копаете траншеите. Първите 2 км тръби пътуват, ще са тук до няколко дена, така че да не губим часове, не дни, в строителството\", обърна се Борисов към министрите преди заседанието им тази сутрин. По думите му новият водопровод ще струва към 26 млн. лева. Досега се говореше за 25 млн. лева, като регионалният министър Петя Аврамова уточни, че стойността може да се промени и крайната сума ще бъде известна след изготвянето на идейния проект. \"Това е единственият начин в рамките на 30 - 40 дни да се докара допълнително вода, така че действайте с пълни сили\", каза премиерът и се обърна към екоминистъра Емил Димитров с указания при установяване на незаконни отклонения от водопровода \"в следващите 1-2 дена запечатваш, спираш\" и изтъкна, че МВР ще съдействат. Обърна се и с поръчение към енергийния министър Теменужка Петрова: \"Да провериш, Теменужке, лично и да съобщиш на Емил Димитров за два веца, които казват, че не са работили нощно време, а ние имаме съмнения, че са работили. Да се провери дали са подавали ток към ЕСО и ако е така, запечатваш и действаш.\" Борисов е на мнение, че помпената станция и 13-километровият водопровод до Перник могат да бъдат изградени за 30 дни вместо за посочените 40.", "date": "2020.01.29", "title": "Почвайте да копаете още днес водопровода за Перник, поръча премиерът Борисов"}
{"url": "https://www.dnevnik.bg/politika/2020/01/29/4022143_promenite_v_zakona_za_hazarta_minaha_na_purvo_chetene/", "text": "Промените в Закона за хазарта, предложени от Валери Симеонов и депутати от НФСБ, които предвиждат само държавата да организира лотарийни игри, бяха приети на първо четене от парламента днес. Той беше подкрепен от 116 народни представители. \"Против\" бяха двама, а 68 се въздържаха. Законът дава възможност в срок до 30 дни от влизане в сила организаторите, чийто лиценз ще бъде прекратен, да учредят в полза на Държавната комисия по хазарта безусловна и неотменима банкова гаранция в размер на печалбите, които не са изплатени до този момент. Законът беше приет на първо четене на фона на акции на прокуратурата  в Държавната комисия по хазарта , офисите на фирмите на Васил Божков, който стои зад двете най-големи лотарийни игри, както и в помещенията на \"Национална лотария\". Това даде повод на депутата от БСП Антон Кутев да обяви, че с този синхрон държавата действа като организирана престъпна група, която отнема бизнеси. \"Не съм се срещал с Божков, не съм говорил с него, не защитавам неговите интереси, но съм притеснен докъде ще стигне това. Ще има тежки последици\", допълни той. БСП: Няма болни от лотарийна зависимост По време на дебатите най-активни бяха депутатите от БСП, които обявиха, че ще гласуват въздържал се. Аргументите им са, че се ограничават само лотарийните игри, а не всички хазартни игри. \"Говорих с двама психолози, дали е провеждано лечение на болни, зависими от лотарийни игри. Те ми казаха, че нито един болен от лотарийна зависимост не е търсил помощ от тях\", каза народният представител от левицата Тодор Байчев. Той допълни, че за сметка на това масово е търсенето на помощ от зависими от игри на карти, ротативки, едноръки бандити, рулетка и други. \"Трябва да се ограничат залите за хазартни игри, където се генерира и престъпна дейност - наркотици, проституция, грабежи, незаконна лихварска дейност, пране на пари, бихме могли да разширим този законопроект\", каза още Байчев. Симеонов: Не се нарушава конституцията В отговор вносителят на текстовете Валери Симеонов обясни, че лотарийните игри са най-опасни, защото имат над 50% дял в хазарта. \"А и все от някъде трябва да се започне\", допълни той. Симеонов посъветва колегите си от БСП да внесат и те свой предложения за ограничаване на хазарта. В отговор Антон Кутев от БСП обяви, че между първо и второ четене на закона ще предложи разширяване на обхвата на държавния контрол върху хазарта, като той обхване и казината. \"Ще следя с интерес как ще реагирате на тях\", каза Кутев по адрес на Симеонов. Тодор Байчев от БСП посочи още, че има държави, в които лотариите се организират само от държавата, но това е записано в тяхната конституция. От друга страна, българската не посочвала хазарта като дейност, за която е разрешено да има държавен монопол. В отговор Валери Симеонов посочи, че е имало консултации по тази тема и вносителите на текстовете получили уверение, че няма нарушение на конституцията. \"Сезирайте Конституционния съд, ако искате\", допълни той. Гечев: В агенцията по хазарта само дирекция \"Водоплаващи птици\" няма Георги Търновалийски от БСП се възмути, че на приемането на текстовете не присъства представители на комисията по хазарта и Министерството на финансите, към които имал въпроси. Той изрази и мнение, че при положение че има и з аконопроект на МФ , е трябвало двата проекта да се синхронизират. В отговор Валери Симеонов посочи, че законопроекта на МФ касае други членове и още е далеч от влизане в парламента. Както е известно, в момента тече неговото обществено обсъждане. Законопроектът предвижда Държавната комисия по хазарта да се превърне в Национална агенция по хазарта и се променят таксите, които дължат организаторите на лотарии и спортни залагания. Валери Симеонов обобщи, че намеците за преразпределение на бизнес са неоснователни и в рамките на това управление такова нещо не може да се случи. \"Наш общ дълг е да положим усилия за опазване здравето на нашите сънародници\", каза още той. На няколкото въпроса защо промените се правят сега Симеонов обяви, че причината е в избухналия преди няколко месеца скандал, от който ставало ясно, че държавата е била сериозно ощетена от организаторите на лотарийни игри. По този повод Румен Гечев от БСП посочи, че това само доказва, че Държавната комисия по хазарта и всички контролни органи не си вършат работата. \"Къде са държавните институции, които са допуснали загуби за стотици милиони? НАП, Министерство на финансите, не едното - двете очи са си затворили. Агенцията по хазарта е пълна с дирекции, само няма дирекция \"Водоплаващи птици\", но няма контрол\", обобщи той.", "date": "2020.01.29", "title": "Промените в закона за хазарта минаха на първо четене (обновена)"}
{"url": "https://www.dnevnik.bg/analizi/2020/01/29/4022153_edno_naum_geshev_se_seti_za_razdelenieto_na_vlastite/", "text": "                         След като вчера хвърли \"бомбата\" с публикуване на аудиозаписи от частни разговори на президента Румен Радев и шефа на ВВС, днес прокуратурата още в ранни зори \"скъса\" отношенията си с президентството. От пресцентъра й разпространиха следното съобщение: Мотив за това решение е и необходимостта да се избегнат всякакви съмнения и опити за влияние над институцията.\" Позоваването на принципа на разделението на властите, който е основополагащ за правовата държава, е новина за поведението и философията на действащия главен прокурор. През юли, когато още беше канидат, той гледаше на света по друг начин:  обясни Гешев в интервю по БНТ през юли. Сега остава да обяснят дали и какви неофициални или други контакти има прокуратурата, та се налага да ги прекратява. Имаме известна представа от предишния главен прокурор – той се срещаше в ЦУМ.", "date": "2020.01.29", "title": "Едно наум: Гешев се сети за разделението на властите, няма да говори с президента"}
{"url": "https://www.dnevnik.bg/video/btv/2020/01/29/4022183_parlamentut_da_prouchi_srs-tata_spriamo_radev_poiska/", "text": "Обяснението за действията на прокуратурата спрямо държавния глава Румен Радев трябва да се търси в политическото време, смята Тихомир Стойчев, експерт по сигурността и бивш директор на ЦСБОП. Пред Би Ти Ви той коментира казуса с  публикуваните от прокуратурата записи  на телефонни разговори, свързани с държавния глава. Според Стойчев по казуса сега трябва да се произнесе както Националното бюро за контрол на специалните разузнавателни средства, така и Комисията за контрол на специалните служби. \"Парламентът, понеже сме парламентарна република, трябва да влезе във функциите си\", подчерта той. Стойчев коментира и по същество записите на разговорите на генерал-майор Цанко Иванов Стойков, който е момента е командир на Военновъздушните сили. \"Начинът, по който е организирано използването на СРС–тата, сочи, че най-вероятно те са насочени към генерал Стойков. Оттам произтича и записаният разговор. Даже си мисля, че може да има и елементи на провокация\", коментира Стойчев. Той обаче напомни, че по закон СРС-та се прилагат само когато е невъзможно по друг начин да се постигнат целите на разследването. Трябва да стане ясно на какво основание е слушан генерал Стойков, има ли предварително данни, че президентът участва в нещо, и иницииран ли е от някого разговорът на генерал Стойков с президента, подчерта бившият шеф на ЦСБОП. Кой е подслушваният с президента генерал Стойков четете  тук.  Какво се чува в разпространените от прокуратурата записи  тук.", "date": "2020.01.29", "title": ""}
{"url": "https://www.dnevnik.bg/bulgaria/2020/01/29/4022198_vasil_bojkov_ne_sum_izbiagal_i_nikoi_ne_me_e_tursil/", "text": "Не се крия. Ако някой ме издирва - има законни начини, по които да ме потърсят. Никой не ме е търсил\", каза Васил Божков пред \"Дневник\" в сряда (29 януари) по обяд. Той потвърди, че не е в България, а е в чужбина по работа, но не съобщи къде се намира. Собственикът на \"Нове холдинг\" заяви, че не е избягал и че отговаря, когато го търсят. Божков отказа коментар на събитията от последните часове, като каза, че няма информация какво точно се случва и когато има яснота - компанията ще излезе с официална позиция. Божков отказа да коментира и факта, че парламентът прие по същото време на първо четене  поправките в Закона за хазарта , с които лотарията да стане държавен монопол. От \"Национална лотария\" засега също не коментират случващото се. В сряда сутрин Специализираната прокуратура започна  акция в няколко офиса на негови компании . За нея първо съобщиха няколко медии. По-късно прокуратурата потвърди само неофициално за проверките, но досега няма официална информация нито за всички места, които обхваща, нито по какво разследване е. Потвърдено е, че органите са влезли в офиса на \"Национална лотария\", в която Божков е основен съсобственик, и в офиса на \"Нове холдинг\". Малко по-късно БНР съобщи, че акция има и в комисията по хазарта и че от сградата са изведени председателят на комисията Александър Георгиев и ръководителят на дирекцията за контрол Тони Николов, който заявил, че не се чувства виновен за нищо. В няколко сайта беше публикувана информация, че Божков е избягал и го издирват, но засега няма потвърждение от прокуратурата, че той е търсен от органите на реда и в каква роля - по обвинение или като свидетел.", "date": "2020.01.29", "title": "Васил Божков пред \"Дневник\": Не съм избягал и никой не ме е търсил"}
{"url": "https://www.dnevnik.bg/bulgaria/2020/01/29/4022196_radev_atakite_sreshtu_men_i_semeistvoto_mi_pridobivat/", "text": "\"Атаките срещу мен и семейството ми не са спирали, но вече придобиват уродливи измерения и се водят без оглед на средствата. Тези практики показват още веднъж колко остро стои въпросът за промени в конституцията в посока съдебна власт и нейната независимост.\" Така президентът Румен Радев коментира казуса с  публикуваните от прокуратурата записи  на телефонни разговори, свързани с него и съпругата му Десислава Радева. \"От независимостта на прокуратурата зависи как ще изглежда и държавността в България\", подчерта държавният глава. \"За съжаление вчера прокуратурата девалвира две важни за опазването на държавността понятия – \"държавна измяна\" и \"нарушение на конституцията\", като ги употреби като медийна сензация в запитването до Конституционния съд, а впоследствие ги мотивира със записи, в които всички внушения се самоопровергаха\", каза още Радев. Какво се чува в разпространените от прокуратурата записи  тук.  Кой е подслушваният с президента генерал Стойков четете  тук.", "date": "2020.01.29", "title": ""}
{"url": "https://www.dnevnik.bg/bulgaria/2020/01/29/4022201_radev_prokuraturata_devalvira_vajni_za_opazvaneto_na/", "text": "Прокуратурата девалвира две важни за опазването на държавността понятия - \"държавна измяна\" и \"нарушение на конституцията\" като ги употреби като сензация. Това заяви пред медиите президента Румен Радев  по повод питането на държавното обвинение до Конституционния съд  за тълкуване на двете понятия и като обяснение за широката публика - разпространените записи, направени със специални разузнавателни средства. По думите на държавния глава съдържанието на записите се вижда, че \"всички внушения се самоопровергаха\". Атаките срещу мен и семейството ми вече придобиват уродливи измерения и се водят без оглед на средствата, каза президентът. По думите му тези практики показват още веднъж колко остро стои въпросът за промени в конституцията, свързани със съдебната власт и нейната независимост, защото \"от независимостта на прокуратурата зависи и как ще изглежда държавността в България\". Преди ден главният прокурор Иван Гешев поиска  тълкувание от Конституционния съд  дали и при какви обстоятелства може да бъде разследван президентът независимо от функционалния му имунитет. Вчера държавното обвинение обяви, че има данни за извършено от държавния глава Румен Радев престъпление. То не е назовано директно, но в огласените данни се твърди, че става дума за укриване на документи, свързани със състоялата се миналата година проверка срещу Радев за конфликт на интереси при назначаването на Десислава Генчева (впоследствие Радева) на щат във Военновъздушните сили (ВСС) и предоставянето й на жилище. В безпрецедентно съобщение до медиите пресслужбата на прокуратурата разпрати във вторник (28 януари) следобед  три аудиозаписа  и дословно свалени от тях текстове от подслушвани чрез специални разузнавателни средства (СРС) разговори, в един от които твърди, че участва президентът.", "date": "2020.01.29", "title": "Прокуратурата девалвира важни за опазването на държавността понятия, смята президентът"}
{"url": "https://www.dnevnik.bg/politika/2020/01/29/4022215_borisov_obvurza_evrozonata_sus_zashtita_za_bankite_ako/", "text": "Като най-важната цел за влизането на България в еврозоната премиерът Бойко Борисов посочи финансовата стабилност, ако \"стане грешка БСП да дойде някога на власт\". \"По спекулациите относно това, че искаме България да бъде в чакалнята на еврозоната, което гарантира, че дори да стане повече грешка БСП да дойде някога на власт, няма отново да падат КТБ, други банки и всичко останало. Това е най-важната цел, която да защитаваме\", заяви Борисов преди Министерския съвет днес. \"Когато си в еврозоната, не можеш да бъдеш от държавите, които са на втора скорост\", изтъкна Борисов и посочи, че в общия банков съюз всички ще искат да знаят какво е състоянието на българските банки. В последните дни се появиха разнородни коментари около проекта за промяна на Закона за БНБ, внесен без предварително оповестяване и мотиви, заради опасения, че с него ще стане възможна промяна на фиксирания курс лев - евро. Наложи централната банка да дава пояснения и да декларира подкрепа, включително от името на Европейската централна банка, към фиксирания курс. Борисов посочи, че е възложил на финансовия министър Владислав Горанов по-късно днес да се срещне с управителя на БНБ Димитър Радев и председателя на бюджетната комисия Менда Стоянова, за да обсъдят темата. \"Поканете и от другите партии, вземете едно решение накрая, питайте и ЕЦБ, за всички страхове, които се опитват от опозицията да насаждат, да е необходимо ратификация от парламента, за да не казват, че двама души - Горанов и Радев, само биха могли да взимат подобно решение\", обърна се премиерът към министрите и упрекна опозицията: \"Тези хора единственото, което правят, е да се заиграват със страховете.\" След това заговори за качеството на въздуха, когато е работел комбинатът \"Кремиковци\" в София, и попита колко тръбопровод са сменили БСП и ДПС, когато са били на власт.", "date": "2020.01.29", "title": "Борисов обвърза еврозоната със защита за банките, ако \"стане грешка\" БСП да е пак на власт"}
{"url": "https://www.dnevnik.bg/analizi/2020/01/29/4022207_milicionerskata_durjava_puska_vse_po-dulboki_koreni/", "text": "    - В политическия картел нищо ново. За поредна година виждаме функционирането на добре отработен модел. Формално погледнато, би трябвало \"битката\" да е между управляващите (ГЕРБ, ВМРО, НФСБ, а и ДПС) и опозицията. Последният вот на недоверие показа, че \"Атака\", които напуснаха \"Обединените патриоти\", за да бъдат \"алтернатива\", а и \"Воля\" всъщност подкрепят статуквото. БСП на теория са опозиция. Парламентарната им група обаче се раздели при гласуването на г-н Цацаров за шеф на КПКОНПИ. БСП практически дадоха зелена светлина и на номинацията на г-н Гешев за главен прокурор. Следователно и БСП в редица случаи са част от въпросния картел. Сега новият главен прокурор бърза да оправдае доверието на тези, които го издигнаха – те берат плодовете на своя труд. Чакат да се изпълнят политическите им поръчки. Например най-накрая да се запуши устата на този \"трън\" в очите на \"стабилността\" – президентът. Сходна е ситуацията и с другите \"акции\" на властта. Проблем с безконтролността на хазарта има, народът масово \"търка билетчета\", игрални домове и казина има под път и над път. Но се избира да се \"удари\" един добре известен олигарх, който явно е загубил благословията на политическия картел (В. Божков). Същевременно други лица, които можем да определим като олигарси (Пеевски, Домусчиев, Златев и пр.) се \"чувстват\" много добре. - Има една такава теза – кризата с водата може да доведе до падането на кабинета. Но при тази констелация от интересите в парламента такъв сценарий е възможен само ако има голяма ескалация. При това г-н Борисов трябва да реши за пореден път да се самосвали. Мнозинството избиратели не иска предсрочни избори. Засега. Иначе всичко ще продължи по план до редовния вот през пролетта на 2021 г. Ще се редуват тоягите, раздавани предимно от прокуратурата, с морковите. Ако са верни прогнозите на г-н Горанов, тази финансова година би трябвало да е не по-лоша, а може би дори ще е по-добра от 2019. Значи ще има средства за морковчета. Пак ще останем най-бедните в ЕС, но пък кабинетът ще може отново да се похвали с някакъв икономически растеж. По-важното е друго. Последните акции на прокуратурата показват, че милиционерската държава в България пуска все по-дълбоки корени. И тук няма изненада. Архитектите на този модел са откърмени с милиционерски ценности. Те са се изградили като професионалисти и личности, служейки предано на \"бившия режим\". - Текстът на чл. 103 от конституцията е пределно ясен. Действията на прокуратурата не целят \"импийчмънт\" на президента, а неговото очерняне, демонизиране. Поне част от обществото обаче ще остане с впечатлението, че г-н Гешев си отмъщава, защото бе изпратен на поправителен във Висшия съдебен съвет от г-н Радев. Не съм убеден, че в действията на главния прокурор има личен момент. По-скоро \"кучето пазач\" на политическия картел лае, за да си оправдае надницата. Горко на мнимите опозиционери, които държат акции в този картел. Това, че статуквото е взело президента на прицел, всъщност е най-големият комплимент за неговата работа. Не зная дали г-н Радев ще спечели електорални дивиденти от сблъсъка, но – поне в очертания контекст – не изглежда особено вероятно планът за дискредитирането му да се увенчае с успех.", "date": "2020.01.29", "title": "Милиционерската държава пуска все по-дълбоки корени"}
{"url": "https://www.dnevnik.bg/sport/2020/01/29/4022217_fenove_na_manchestur_junaited_sa_atakuvali_doma_na/", "text": "Домът на вицепрезидента на \"Манчестър юнайтед\" Ед Уудуърд е бил атакуван от фенове на клуба във вторник вечер. Група запалянковци е обградила имението на бизнесмена в Чешир, след което е запалила факли и е скандирала обиди по адрес на Уудуърд. Част от тях са били \"Ед Уудуърд ще умре\". Подобни скандирания имаше и на последния домакински мач на тима срещу \"Бърнли\", загубен от \"червените дяволи\" с 0:2. По информация на Би Би Си по време на атаката на феновете Уудуърд не е бил в дома си, както и неговото семейство.     Часове по-късно от \"Юнайтед\" изразиха официална позиция и заявиха, че при доказване на криминални прояви ще има доживотни забрани за посещение на стадион \"Олд трафорд\". \"Изразяването на позиция е едно, но престъпните прояви съвсем друго. Няма извинение за подобни действия и клубът ги осъжда. Ние работим в сътрудничество с полицията за доказване на вина\", гласи съобщението на \"Юнайтед\". Полицията потвърди, че е получила сигнал за вандалски прояви от \"голяма група хора\" и в момента тече разследване. \"За щастие никой не е пострадал и през следващите дни офицерите ще се свържат с служители по сигурността, за да установят пълните обстоятелства около този инцидент и да идентифицират участващите.\" Недоволството на феновете към Уудуърд е резултат на слабото представяне на \"Юнайтед\" от началото на сезона. Тимът е пети във Висшата лига с едва 34 точки след 24 мача, като изостава с 33 точки зад лидера \"Ливърпул\".", "date": "2020.01.29", "title": "Фенове на \"Манчестър юнайтед\" са атакували дома на вицепрезидента на клуба"}
{"url": "https://www.dnevnik.bg/bulgaria/2020/01/29/4022236_antikorupcionnata_komisiia_iska_otnemaneto_na/", "text": "Антикорупционната комисия (КПКОНПИ) ще внесе в Бургаския окръжен съд иск за отнемане на имущество на Николай и Евгения Баневи и свързани с тях юридически лица на обща стойност 140 523 982.29 лв. Решението е взето на заседание на комисията днес. Имущество на двамата за близка до тази стойност е  запорирано от края на миналата година  от съда именно с цел да се обезпечи бъдещ иск от КПКОНПИ. Николай и Евгения Баневи са обвинени в участие в организирана престъпна група за финансови престъпления.   Двамата бяха арестувани във Франция  през октомври 2018 г. по обвинение за източване на девненския завод \"Полимери\", укриване на данъци, финансови машинации и участие в организирана престъпна група. През декември 2018 г. те  бяха екстрадирани в България  и отведени в ареста, като Банева беше освободена в средата на миналата година заради предстояща спешна операция. Сега КПКОНПИ претендира за отнемане на техни имоти по цялото Черноморие, както и собственост на 6 търговски дружества за 99 382 686.90 лв., моторна яхта Four Winns – Vista 258 V-D06 с дължина 7.92 м. за 97 500 лв., налични движими вещи, както и акции, дялове и суми от продажба на имущество. Сред имотите са няколко помпени станции, къмпинг \"Черноморец\", къмпинг \"Каваците\", къмпинг \"Златната рибка\" край Созопол и др. Иск и срещу бивш зам. здравен министър С друго решение КПКОНПИ ще внесе в Софийския градски съд (СГС) иск за отнемане на имущество за над 699 хил. лв. срещу бившия заместник-министър на здравеопазването Михаил Зортев. Той е обвинен в нарушаване на служебните си задължения, като е издал разрешение за извършване на идентични медицински дейности с цел да набави за другиго облага по схемата \"болница в болницата\" на територията на МБАЛ \"Христо Ботев\" АД - гр. Враца. Иска се конфискация на негов апартамент в София от 125.95 кв.м на стойност 420 500 лв., акции и суми от продажба на имущество.", "date": "2020.01.29", "title": "Антикорупционната комисия иска отнемане на имущество за над 140 млн. лв. от Баневи"}
{"url": "https://www.dnevnik.bg/sviat/2020/01/29/4022232_arabite_priemat_plana_na_trump_po-dobre_otkolkoto/", "text": "Решение с две държави; демилитаризирана палестинска държава при условия, които палестинците едва ли биха приели, със столица, разположена в град, който ще е изцяло под израелски контрол; четиригодишна пауза в изграждането на селища на Западния бряг; достъп и на евреи, и на мюсюлмани и християни до светите места в Ерусалим. Изброяването на условията в  израелско-палестинския мирен план на САЩ  може да завърши с 50 млрд. долара инвестиции в бъдещата държава и съседните ѝ арабски. В т.нар. сделка на века, обявена вчера от американския президент Доналд Тръмп и израелския премиер Бенямин Нетаняху в Белия дом, обаче има твърде много моменти, които палестинците не харесват. Заради фактически ограничения суверенитет, анексията на еврейски селища от Израел и статута на Ерусалим като израелски град палестинското ръководство се надяваше, че планът ще срещне по-малка подкрепа от арабските държави. Какво мислят арабите Палестинският президент Махмуд Абас определи предложението на Тръмп не като \"сделка на века\", а като \"шамар на века\". \"Конспирацията\" няма да се осъществи и палестинските права \"няма да са за продан\", каза Абас. Планът раздели арабските държави.   призова палестинците и израелците \"внимателно да обмислят предложения план\".   становище бе сдържано въпреки напрежението с Израел в последните години - Аман поиска край на израелската окупация и защита на правата на палестинците, но добави, че поддържа \"всеки искрен опит\" за мир, стига той да е основан на независима палестинска държава на базата на териториалното статукво отпреди 1967 г. (когато Израел окупира Западния бряг) и със столица Източен Ерусалим. Генералният секретар на   Антониу Гутериш по-късно също се обяви за две държави на базата на границите от 1967 г. Тръмп предизвика недоволство с идеята, че бъдещата палестинска държава ще има столица в Източен Ерусалим, но целият \"неделим\" град ще е под израелски контрол. Ярка подкрепа за нея на практика дойде от  ,   и   - техни пратеници бяха в Белия дом за съвместната пресконференция на Тръмп и Нетаняху и двамата лидери открито им благодариха за поддръжката. Юсеф ал Утайба, посланик на ОАЕ във Вашингтон, заяви, че вярва във възможността \"палестинците и израелците да постигнат траен мир и истинско съжителство с подкрепата на международната общност\", а планът е отправна точка.  заяви, че планът на първо четене лишава палестинците от техни законни права, но американската визия ще бъде проучена. \"Отворени сме за всяко сериозно усилие за постигане на мир.\"      Иран очаква \"нова интифада\"  реагира гневно и предупреди, че няма да позволи на Израел да \"оправдае окупацията\" на палестински територии. Палестинците и земята им \"не са за продан\", а така нареченият \"мирен план няма да донесе мир\", каза президентът Реджеп Тайип Ердоган. Съветник на иранския му колега Хасан Рохани пък предупреди: \"Очакваме нова интифада в Палестина.\" Върховният представител на ЕС за външната политика и сигурността   заяви, че инициативата на американския президент Доналд Тръмп за Близкия изток дава възможност да бъдат подновени спешно необходимите усилия за постигане на договорено и осъществимо решение на израелско-палестинския конфликт. Предпазливата европейска реакция, допускаща \"конструктивно\" решение и в рамките на сделката, обаче бе предхождана от германската позиция. Според   планът повдига въпроси за международно договорените параметри на израелско-палестинския мир.   приветства плана, но предупреди, че той не би работил без рамката на решение с две държави.   външен министър Доминик Рааб определи предложението като \"сериозно предложение\". Съпротива дори в кабинета на Нетаняху Дори в Израел не всички гледат благосклонно на плана, но по различни причини. Бившият ръководител на разузнаването на израелската армия Амос Ядлин отхвърли идеята той да може да стане \"основа\" на мирни преговори - условията са фантастични за Израел, но \"отстъпките за палестинците не са достатъчни\". Заселнически организации предупреждават, че планът може да им донесе проблеми, тъй като предвижда създаването на палестинска държава. Съпротива има дори в кабинета на Нетаняху - крайнодесният му коалиционен партньор Нафтали Бенет, който е и министър на отбраната, заяви, че \"няма да позволи правителството на Израел да признае палестинска държава в никакъв случай\". Объркване кога точно влиза в сила планът Съединените щати засега не отговаря на критиките, след като Тръмп многократно предупреди, че не очаква палестинците, а и някои други, да го приемат в началото. В  интервю  за катарската телевизия \"Ал Джазира\" - която открито заема страната на палестинците в отношенията с Израел - той призова арабите на Западния бряг и Газа да се \"откажат от приказки, стари претенции, митове и лъжи\". По думите на Къшнър палестинска държава може да се създаде утре, ако \"дойдат... и се съгласят на различните условия\". Палестинският отказ да се приеме сделката предизвиква въпроси. Според САЩ Израел може веднага да анексира селищата на Западния бряг, ако приеме условията на сделката, и Нетаняху заяви след пресконференцията с Тръмп, че е готов на тази стъпка още на заседанието на кабинета в неделя. Израелски медии обаче пишат, че вотът ще се отложи по \"технически причини\", а някои политици призовават Нетаняху да действа \"незабавно\". \"Израел не бива да чака\", преди започне процеса по анексията на селищата, каза снощи и американският посланик Дейвид Фридман. По-рано Тръмп каза, че палестинците имат четири години да решат дали са съгласни (време, в което Израел няма да строи нови селища на Западния бряг), или да \"понесат последствията\".", "date": "2020.01.29", "title": "Арабите приемат плана на Тръмп по-добре, отколкото палестинците се надяваха"}
{"url": "https://www.dnevnik.bg/bulgaria/2020/01/29/4022234_ot_kremulskiiat_naruchnik_sa_premahnati_vodeshti/", "text": "Центърът за изследване на демокрацията съобщи, че премахва от доклада си \"Кремълският наръчник в Югоизточна Европа: Икономическо влияние и остра сила\" имената на четири водещи по тираж български всекидневника, които бяха представени като разпространители на руска пропаганда. В първоначалния вариант, представен във Вашингтон на 22 януари, бяха изброени \"Телеграф\", \"Труд\", \"Монитор\" и \"24 часа\" като представящи позиции в подкрепа на руската външна политика в Европа, Близкия изток и Латинска Америка, на руските енергийни проекти и критики срещу евроатлантическите ценности. Малко преди това като директно свързани с Русия са посочени \"Дума\", \"Земя\" и \"Атака\" и те остават в коригирания вариант на доклада. В понеделник \"24 часа\" публикува позиция на главния редактор Борислав Зюмбюлев \"Клеветници поставиха \"24 часа\" в Кремълски наръчник\", в която посочва, че изданието не присъства в изследването, използвано от авторите от ЦИД. От текста, започващ с цитат от  статията на \"Дневник\" , който първи съобщи за доклада и коректно цитира оспорваното изречение, никъде не се посочва кои са \"клеветниците\" от заглавието. Текстът на Зюмбюлев завършва с обяснение, че начинът, по който \"24 часа\" винаги е работил, е \"да следва основен принцип на обективната и свободна журналистика - винаги да се представят различни гледни точки и да се даде право на читателя сам да избере на коя от тях да се довери\". \"Медии, които не го правят, просто пропагандират, манипулират, опитват се да подвеждат аудиторията\", казва главният редактор в края на писмото си, без да посочва кои медии конкретно има предвид. \"На стр. 86 от доклада \"Кремълският наръчник за Югоизточна Европа\", е цитирана неточно първата част на доклада от 2017 г. на Фондация за хуманитарни и социални изследвания относно \"Антидемократичната пропаганда в България\" (библиографска бележка номер 223). В обхвата на изследването попада само вестник \"Труд\". В тази връзка, променяме първоначалния текст по следния начин: \"Подобно на положението в Сърбия, повечето от масово четените български всекидневници разпространяваха проруска пропаганда със специален фокус върху това колко правилна е руската политика в Европа, Близкия изток и Латинска Америка и колко важни са предвожданите от Русия енергийни проекти за Европа, България и района на Югоизточна Европа.\" (текстът е на английски, преводът е на \"Дневник\") Това вече е отразено в коригирания вариант, публикуван на сайта на ЦИД. Веднага след това изречение е оставен текстът \"Общото между всички тези издания е, че те всичките са свързани с мрежи с тесни връзки с Русия като тази на българския медиен магнат и депутат Делян Пеевски.\"", "date": "2020.01.29", "title": "От \"Кремълският наръчник\" са премахнати имена на водещи вестници като проруски агитатори"}
{"url": "https://www.dnevnik.bg/bulgaria/2020/01/29/4022225_mogat_li_bulgarcheta_da_jiveiat_shtastlivo_v_norvegiia/", "text": "В третата част от трилогията \"Социалната война\" за сайта  dnews.bg  Генка Шикерова разказва историите на две български семейства, които от години живеят в Норвегия, харесват живота си там и никога не са общували с никого от държавната социална служба за подкрепа на деца. Първата част от трилогията може да гледате  тук.  ", "date": "2020.01.29", "title": ""}
{"url": "https://www.dnevnik.bg/bulgaria/2020/01/29/4022259_stranata_ochakva_880_mln_lv_ot_prodajba_na_vuglerodni/", "text": "Приходи в размер на 1.829 млрд. лв. ще бъдат събрани във фонд \"Сигурност на електроенергийната система\" през 2020 г. Това е предвидено в бюджета на фонда, одобрен на днешното заседание на Министерския съвет. Почти половината от тях - 880 млн. лв., се очаква да бъдат от продажба на квоти въглеродни емисии. Със събраните средства ще бъдат покривани разходите на \"Национална електрическа компания\" ЕАД, включително и за минали регулаторни периоди, произтичащи от статута ѝ на обществен доставчик според Закона за енергетиката. Предвидено е също от приходите във фонда да бъдат предоставяни премии на топлофикационни централи и когенерации, както и на обекти с обща инсталирана мощност 1 MW и над 1 MW по Закона за енергията от възобновяеми източници. Фонд \"Сигурност на електроенергийната система\" бе създаден през юли 2015 г. с за покриване на разходите на обществения доставчик \"Национална електрическа компания\" (НЕК), произтичащи от задълженията му за изкупуване на електроенергия по преференциални цени. По закон във фонда се събират по 5% от месечните приходи от продажба на електроенергия на производителите и вносителите в страната, от таксите за достъп и пренос на електрическа енергия и природен газ, както и от достъп и съхраняване на природен газ. Във фонда постъпват приходите от продажба на квоти емисии парникови газове, както и от цена \"задължение към обществото\".", "date": "2020.01.29", "title": "Страната очаква 880 млн. лв. от продажба на въглеродни квоти през 2020 г."}
{"url": "https://www.dnevnik.bg/skorost/avtomobilna_industriia/2020/01/29/4022255_bivshiiat_shef_na_seat_poema_reno/", "text": "Бившият ръководител на испанската марка \"Сеат\" Лука де Мео ще е новият главен изпълнителен директор на френската компания \"Рено\" от 1 юли, съобщиха от компанията. Той е одобрен от борда на директорите на автомобилния производител. В съобщението се посочва, че изборът е направен на база кариерата, експертизата и успешните предишни начинания на Лука де Мео. Клотилд Делбо, временно изпълняваща длъжността главен изпълнителен директор на \"Рено\", ще продължи да изпълнява функциите си, докато Лука де Мео встъпи в длъжност. След това тя ще е заместник главен изпълнителен директор на компанията. Според председателя на борда на директорите на \"Рено\" Жан-Доминик Сена Лука де Мео е визионер и стратег, което е важно за бързо променящия се автомобилен свят. \"Неговата експертиза и страст към колите го правят ценен за групата\", допълни той. Роден в Милано, Италия, през 1967 година Лука де Мео завършва бизнес администрация в университет в родния си град. Кариерата си в автомобилната индустрия започва през 1992 г. именно от \"Рено\", преди да мине през \"Тойота Европа\", марките на \"Фиат груп\" \"Ланча\", \"Фиат\" и \"Алфа Ромео\".      През 2009 година Лука де Мео започва работа във \"Фолксваген груп\" като маркетинг директор. През 2012 година той влиза в борда на директорите на \"Ауди\" с ресор продажби и маркетинг. От ноември 2015 година до преди няколко дни Лука де Мео беше начело на \"Сеат\". За този период марката отбеляза ръст в продажбите през всяка от годините, за да стигне до рекордните 570 хил. автомобила през миналата година. След като  Карлос Гон напусна ръководният си пост в \"Рено\"  в началото на 2019 година заради обвиненията срещу него за финансови злоупотреби малко преди това, Лука де Мео е втори избран ръководител на концерна. Преди него от 25 януари миналата година до октомври \"Рено\"  се ръководеше от Тиери Болоре , напуснал, след като не успя да осъществи сливане на френския концерн с \"Фиат Крайслер\". Впоследствие италианско-американската група  стана част от PSA \"Пежо Ситроен\" , за да се формира третият по големина автомобилен концерн в света. Лука де Мео застава на върха в \"Рено\" в интересен момент. В началото на седмицата агенция \"Блумбърг\" съобщи, че \"Нисан\", който е в един алианс заедно с \"Рено\" и \"Мицибуши\", ще поиска намаляване на акционерното участие на френската компания в неговия капитал. Идеята е дялове да се продадат на други инвеститори, които да осигурят средства за нови разработки. \"Рено и Нисан\" са част от един алианс от 20 години, като през 2017 година към тях се присъедини и \"Мицубиши моторс\". \"Рено\" притежава около 43% от акциите на \"Нисан\", докато японската компания притежава едва 15% от \"Рено\", без право на глас при взимането на решения. Въпреки, че от 20 години са заедно \"Рено\" и \"Нисан\" до голяма степен остават самостоятелни компании, които споделят съвсем малко общи платформи и дори нямат електромобил обща разработка, въпреки акцента си в тази област. Сред основните предизвикателство пред Лука де Мео е да се справи с намаляващия финансов поток и пониженото търсене на ключови пазари, като Китай, Близкия Изток, Африка и Индия. Продажбите на моделите на \"Рено\" през миналата година са намалели с 3.4% до 3.75 млн. бройки.", "date": "2020.01.29", "title": "Бившият шеф на \"Сеат\" поема \"Рено\""}
{"url": "https://www.dnevnik.bg/video/boiko_borisov/2020/01/29/4022233_borisov_s_novi_instrukcii_kum_ministrite/", "text": "Редовното правителствено заседание тази сряда започна с дълъг списък с инструкции от страна на премиера Бойко Борисов към редица членове на кабинета.  От всички министри премиерът очаква да не се месят в конфликта между други институции. От енергийния министър Теменужка Попова Борисов поиска проверка на два веца, а от министъра на околната среда и водите Емил Димитров -  бързо изграждане на отсечката,  която трябва да свърже водопроводната мрежа на Перник с тази на София и проверки за незаконни отклонения от вече съществуващия водопровод. Финансовият министър Владислав Горанов пък още днес ще трябва да се срещне с депутати, за да обсъдят  промените в законодателството, свързани с валутния борд , а накрая ще трябва да пита и Европейската централна банка за новите текстове.", "date": "2020.01.29", "title": ""}
{"url": "https://www.dnevnik.bg/analizi/2020/01/29/4022248_realnata_politicheskata_vlast_e_v_rucete_na_glavniia/", "text": "                              Преместване на властта оттам, където трябва да бъде, натам, където не трябва да бъде. Тук има няколко нива на действие:  – чрез обезсмисляне на изборите и контрол над медиите. Тук нещата горе-долу приключиха (в полза на превратаджиите и във вреда на Републиката) преди две-три години. . И тук нещата приключиха нейде към 2017-а. Разделение на властите няма и затова няма държавна институция, която да върши онова, за което е създадена. Само изпълнява указания отгоре, независимо от това дали са законни или не. . Предупредих, че главният прокурор си присвоява политическа власт още по време на кризата с КТБ, когато Сотир Цацаров привика държавни и партийни мъже \"на разговор\" – и те дойдоха, макар да не бяха длъжни да правят това по силата на никакви закони или механизми на демокрацията. Ще рече: подчиниха се. Ще рече: признаха главния прокурор за свой господар (т.е. \"началник\", необвързан с върховенството на закона и механизмите на демокрацията). Не след дълго целият парламент призна главния прокурор за свой господар, когато гласува масово срещу \"историческия компромис\" (т.е. поставянето на главния прокурор под демократичен контрол), макар половин година по-рано конституционно мнозинство от депутатите да се бяха подписали лично, че ще гласуват по точно обратния начин. Властта из държавата очевидно се събираше в прокуратурата. Но трябваше да се преодолее още едно препятствие: съдът, който редовно отказваше да признае главния прокурор за свой господар. Затова през 2017 година се конструира извънредна съдебна власт (нещо като ЧК/ОГПУ/НКВД в Съветска Русия), в рамките на която редовното право не функционира: Спецпрокуратура, Спецсъд. Отвъд рамките на обичайните законови рамки бе поставена комисията по конфискациите. В рамките на това българско НКВД прокуратурата вече може да преследва всекиго и всякак, отвъд всякакви законови и демократични ограничения. Обаче – пак проблем. Президентът не признава главния прокурор за свой господар. Затова беше абсолютно неминуемо той да бъде ударен. Единствената изненада тия дни е решителността на удара (\"държавна измяна\" не е шега работа), както и развихрянето на \"активни мероприятия\" (т.е. публично опозоряване) срещу него по модела на НКВД. Междувременно Гешев удря хора – Нено Димов, Васил Божков – които имат лоша репутация и които гражданството отдавна иска да види в затвора. Тук целта отново не е правна, а политическа: да умиротвори общественото мнение и то да не протестира. Странното е, че на този фон политическите субекти продължават да имат поведение все едно няма преврат, няма събиране на властта в едни ръце, няма опасност оттук насетне абсолютно всеки да се окаже в предварителния арест. Реалната – политическата – власт е в ръцете на Главния прокурор и неговите спецподразделения. Премиерът Борисов е в случая не \"началник\", а съратник (не съм сигурен, че той разбира това си принизено положение).  Държавата вече не е способна, дори и да иска, да предоставя базисни услуги, като например вода. Всички злосторници усетиха това и затова всеки прави каквото си иска едновременно: един гори боклуци, друг трови въздух, трети изгребва река Вит, четвърти трови река Марица, пети точи поредния язовир, шести просто се подписва за милиони, които после изчезват без следа. . Той трябваше да провокира политическа криза с траен отказ да подпише указа за Гешев, защото нея той би могъл да контролира и насочва; а тя би разтърсила режима. За да избегне войната обаче, той избра унижението. И – както винаги се случва – в момента получава като отговор и унижение, и война. Сблъсъкът с Гешев е челен и не е подвластен на никакви укротяващи механизми. Това е гола война за власт. Способен ли е Радев да води такава война? Дава ли си сметка, че ако я загуби, ще живее в затвора доста дълго време? От отговора на тези въпроси – от неговата, хайде да го кажем, храброст – зависи неговата съдба. От нищо и от никого другиго.", "date": "2020.01.29", "title": "Реалната, политическата власт е в ръцете на главния прокурор"}
{"url": "https://www.dnevnik.bg/bulgaria/2020/01/29/4022262_pravitelstvoto_odobri_vdigane_na_vuzrastta_za/", "text": "Правителството одобри проект на Закон за изменение и допълнение на Закона за отбраната и въоръжените сили на Република България, който позволява възрастта на кандидатите за професионални военни да се вдигне от 28 на 40 години, а тази за пенсиониране в определени случаи да се вдигне с до пет години. Целта е намаляване и преодоляване на некомплекта на длъжностите за военнослужещи от въоръжените сили. Други нови текстове пък ще създават по-добри условия за развитие на старшите офицери, заемащи академични длъжности. Ако промените във възрастта за пенсиониране се приемат от депутатите, войниците и матросите ще служат до 48 години, а генералите и адмиралите до 65 години. Според Министерството на отбраната в момента в армията има около 1500 души, които са се пенсионирали, но продължават да служат. С промените се въвежда мандат за престояване на длъжност за военнослужещите с висши офицерски звания и с военно звание \"полковник\" (\"капитан I ранг\"), които са заемали длъжност повече от 4 години и откажат да бъдат преназначени на предложената им равна или по-висока длъжност за срок една година.", "date": "2020.01.29", "title": "Правителството одобри вдигане на възрастта за постъпване в армията на 40 години"}
{"url": "https://www.dnevnik.bg/sviat/2020/01/29/4022371_v_katalunia_shte_ima_predsrochni_izbori_sled/", "text": "Каталунският премиер Ким Тора заяви, че смята да свика предсрочни избори, след като бъде одобрен бюджетът на автономната област по-късно тази година.    В обръщение, излъчвано от испанските медии, Тора каза, че \"политическият курс на този парламент\" е стигнал до края и е \"крайно необходимо отново да дадем глас на гражданите\". Той добави, че \"ако не се върне единството\" в политиката, правителството няма смисъл да продължава работа.    Датата предстои да бъде обявена, но според каталунското издание \"Ла Вангуардия\" одобряването на бюджета ще отнеме поне два или три месеца.    Управляващата коалиция бе застрашена от разпад, след като Тора загуби правата си на депутат след  съдебно решение . Мандатът му изтича в края на 2021 г., а започна след свикани от Мадрид извънредни регионални избори в областта.    Те се състояха след въвеждане на пряко управление от Мадрид заради опит за отцепване от Испания след референдум през есента на 2017 г. Тора поиска ново допитване в Каталуня и това доведе до решението на съда, лишило го от достъп до обществени длъжности.", "date": "2020.01.29", "title": "В Каталуня ще има предсрочни избори след разногласия между сепаратистите"}
{"url": "https://www.dnevnik.bg/bulgaria/2020/01/29/4022447_helinkskiiat_komitet_iska_reforma_v_konstituciiata/", "text": "Действията на главния прокурор показват спешната необходимост от реформа в конституцията, която да позволи независимото му разследване. Това заявява Българският хелзинкски комитет (БХК) в разпространена до медиите позиция.    В нея се припомня, че преди два дни Гешев ангажира Конституционния съд с  тълкуване на конституционните норми , уреждащи президентския имунитет, макар тези норми да са пределно ясни. \"В искането на главния прокурор се съдържа недопустима и зле прикрита заплаха към действащия държавен глава. Същевременно въпросите и анализът в искането му показват тревожно ниското ниво на неговата правна култура\", посочва БХК.    В публичните си изявления след внасяне на питането в КС главният прокурор обясни това свое действие с евентуални данни, че  президентът бил участвал в извършване на престъпление  и образувано досъдебно производство, което се водело срещу него. Ден по-късно прокуратурата  оповести записи , направени със специални разузнавателни средства, на разговор между двама души, за единия от които твърди, че е \"неустановен с категоричност мъж, който вероятно е президентът\". Днес с изявление  прокуратурата \"преустанови всякакви контакти с президентството  освен официалната писмена кореспонденция\".    \"Събитията от последните дни са особено тревожни, тъй като оповестяването на данни, събрани чрез специални разузнавателни средства, е действие, наказуемо по Наказателния кодекс\", припомня правозащитната организация.    \"Изнасянето пред обществото на частична информация от неприключило наказателно производство е манипулативно действие, което разрушава основни принципи на наказателното право, като спазването на презумпцията за невиновност до произнасяне на осъдителна присъда от съд\", пише още в текста.    В него се задават редица въпроси, които повдига ситуацията:    Кой ще разследва главния прокурор? Ще си позволи ли прокурор да извърши предварителна проверка, за да установи поне налице ли са повод и данни за образуване на досъдебно производство? Има ли смисъл от сигнализиране на прокуратурата за извършено престъпление по чл. 145а от НК от главния прокурор? Ако бъде сезирана прокуратурата с подобен сигнал, това няма ли да бъде използвано в ущърб на сигналоподателя?    \"В България няма възможност за независимо разследване на действията (или бездействията) на главния прокурор. Затова той може да предприеме всякакви действия, включително хипотетично престъпни. В случая като явна заплаха срещу фигурата на държавния глава, който олицетворява единството на нацията\", пише в позицията.    В позицията се посочва, че БХК подкрепя президента в неговите усилия за изменение на конституцията в посока отнемане на недосегаемостта на главния прокурор.", "date": "2020.01.29", "title": "Хелзинкският комитет иска реформа в конституцията, която да позволи разследване на Гешев"}
{"url": "https://www.dnevnik.bg/evropa/2020/01/29/4022401_germaniia_prie_zakon_za_otkaz_ot_vuglishtnata/", "text": "Германското правителство прие закон за постепенен отказ от въглищната индустрия до 2038 година, предадоха информационните агенции.    Представен в средата на януари след месеци преговори под натиска на екоактивисти, планът от 202 страници предвижда срокове и обезщетения за постепенното спиране на въглищните електроцентрали, отбелязва \"Франс прес\".    Документът ще бъде изпратен в парламента за обсъждане и се очаква да бъде приет в средата на 2020 година.    Проектозаконът заделя 4.35 милиарда евро (4.8 милиарда долара) компенсации за операторите на мини и електроцентрали на лигнитни въглища, които ще бъдат изведени от експлоатация предсрочно през идните години, уточни ДПА.    Документът предвижда за централите на антрацитни въглища максимална компенсация от 165 000 евро (183 051 долара) за мегават през 2020 година, а през 2021 и 2022 година - 155 000 евро. Максималната сума ще спада с 25 процента годишно, преди да достигне 49 000 евро през 2026 година. След тази година няма да има компенсации, отбелязва \"Ройтерс\".    Правителството е заделило и средства да пенсионира по-възрастните работници от въглищната промишленост веднага щом изгубят работата си.    За да бъде успешен планът, Германия се надява да увеличи енергията от възобновяеми източници до 65 процента спрямо малко над 40 процента сега. В момента обаче правителството на канцлера Ангела Меркел не е единодушно как да се случи това.    Енергията от въглища представлява около една трета от енергийното производство на страната.    Природозащитниците, сред които германското подразделение на \"Петъци за бъдеще\" и на \"Грийнпийс\", оказват натиск върху правителството да ускори усилията си в тази насока и свика протест днес в Берлин, допълва \"Франс прес\". /БТА", "date": "2020.01.29", "title": "Германия прие закон за отказ от въглищната индустрия до 2038 г."}
{"url": "https://www.dnevnik.bg/analizi/2020/01/29/4022342_niakoi_igrae_sreshtu_demokratichniia_harakter_na/", "text": "                                  ", "date": "2020.01.29", "title": "Някой играе срещу демократичния характер на институциите"}
{"url": "https://www.dnevnik.bg/evropa/2020/01/29/4022424_airbnb_podkrepia_suzdavaneto_na_evropeiski_digitalen/", "text": "Компанията за краткосрочно отдаване на жилища под наем Airbnb заяви днес, че подкрепя призивите за създаване на орган за регулация на дигиталните услуги в ЕС, предаде \"Ройтерс\".    Компанията през декември  спечели дело  срещу френските хотелиери в Европейския съд, който реши, че платформата не може да бъде принудена да се съобразява с правилата, отнасящи се за агентите на недвижими имоти.    Airbnb посочи днес, че органът трябва да бъде част от дискусиите около предложения от ЕС Закон за дигиталните услуги, който цели да се обновят правилата за безопасност за дигиталните платформи, услуги и продукти.    Бързият растеж на компанията през последното десетилетие е предизвикателство за традиционните хотелиери, а градските власти от Ню Йорк до Амстердам, Берлин и Париж обвиниха компанията за увеличаването на недостига на жилища и изтласкването извън града на жителите с ниски доходи.    Airbnb посочва, че компанията, градовете и използващите платформата, всички могат да имат полза от по-добрата регулация в сектора.    Подкрепяме призивите за единен европейски контролен орган за дигиталните услуги, посочи старши вицепрезидентът за глобалната политика и комуникациите на Airbnb Крис Лихейн.    В писмено обръщение за европейските градове, в което изразява подкрепата си за европейски дигитален регулатор, Крис Лихейн посочва, че такъв орган може да гарантира, че регулацията в сектора е надеждна, последователна и може да посредничи при възникнали спорове. /БТА", "date": "2020.01.29", "title": "Airbnb подкрепя създаването на европейски дигитален регулатор"}
{"url": "https://www.dnevnik.bg/bulgaria/2020/01/29/4022432_geshev_vasil_bojkov_e_sus_sedem_obvineniia_obiaven_e/", "text": "Бизнесменът Васил Божков е задочно обвинен по седем обвинения, сред които за ръководител на организирана престъпна група, принуда, изнудване, опит за подкуп на длъжностно лице, за подбудителство за престъпление по служба. Той е обявен за общодържавно и международно издирване и е подготвена Европейска заповед за арест, съобщи главният прокурор Иван Гешев пред журналисти. При акции на прокуратурата в сряда (28 януари) в офиси на фирми, свързани Божков и в Държавната комисия по хазарта са каза Гешев. Той не даде повече подробности кои са другите арестувани, кои влиза в групата, има ли други издирвани. По обяд след започналите акции и преди Гешев да говори,  Божков коментира пред \"Дневник\" , че не знае какво става, но не е избягал, не се крие и има законни начини да го потърсят. Той потвърди, че е извън България по работа. След изявленията на главния прокурор - бизнесменът не отговаряше на телефона си. Привечер от \"Нове холдинг\" разпространиха официална позиция, че държавата унищожава частен бизнес и работи срещу \"Левски\" - повече  тук . \"Това е поредният български олигарх, който бяга от България\", заяви Иван Гешев, коментирайки обвиненията срещу Божков. Той изрази убеденост, че разследващите ще открият бизнесмена, \"където и да е\", като даде примери с Димитър Желязков-Очите и семействата Баневи и Арабаджиеви, които бяха екстрадирани от различни страни заради разследвания в България. Гешев няколко пъти бърка понятията обвиняем и подсъдим, говорейки за тях. Главният прокурор отказа да навлиза в детайли, като заяви, че \"не ми е работа, не че не мога, да следя абсолютно всяко дело в страната в реално време\", но изтъкна, че прокуратурата действа срещу всеки, за когото има данни за престъпна дейност, без оглед на позицията, която заема. Добави, че държавното обвинение работи \"по начин, по който никога не е правен след 1989 г. \"Това не е инцидентно, а е политика на прокуратурата\", обяви главният прокурор. заяви Гешев без да е ясно дали говори за Божков или за президента (повече за обясненията му за подслушваните разговори с Румен Радев -  тук ). По-късно в изказването си разшири кръга от хора, срещу които обвинението е готово да работи - \"независимо коя партия седи зад тях, независимо какви медии имат и какви чужди сили седят зад тях\".   ", "date": "2020.01.29", "title": "Гешев: Васил Божков е със седем обвинения, обявен е за издирване"}
{"url": "https://www.dnevnik.bg/video/deniat_s_veselin_dremdjiev/2020/01/29/4022433_galina_gerginova_ot_sdrujenie_dishai_pernik_chuvame/", "text": "След като се достигне мъртвият обем на язовир \"Студена\", водата за Перник ще спре, а в града не сме подготвени по абсолютно никакъв начин за този сценарий\", заяви в предаването \"Денят с Веселин Дремджиев\" по ТV+ и TV1 Галина Гергинова от сдружение \"Дишай, Перник\".    Във вторник  Столичният общински съвет позволи водопреносната мрежа на София да бъде използвана  за нуждите на Перник, а в сряда премиерът Бойко Борисов обяви, че  до няколко дни трябва да пристигнат първите няколко километра тръби за новия ВиК участък , който ще свърже мрежата на София с тази на Перник.    \"Перничани са много гневни, но ни омръзна цялото политическо говорене да бъде на наш гръб. Протестът в събота беше граждански и той автоматично хвана \"паразити\", коментира тя. \"Чуваме само политическо говорене за тази криза. Аз съм инженер и вече искам да чувам инженерно говорене\", подчерта Гергинова.", "date": "2020.01.29", "title": ""}
{"url": "https://www.dnevnik.bg/evropa/2020/01/29/4022415_bulgari_sa_sred_poiskalite_s_pomoshtta_na_es_da/", "text": "Граждани на десетина държави от ЕС, включително българи, са сред потърсилите съдействие, за да се върнат от Китай. Това съобщи днес еврокомисарят по действията при кризи Янез Ленарчич, цитиран от БТА.    Той добави, че откакто снощи  Европейската комисия обяви организирането на два полета  за връщане на европейци от Китай, досега са получени около 600 искания за съдействие. ЕС покрива 75 на сто от разходите за полетите за връщане, поясни еврокомисарят Ленарчич.    Според ЕК би следвало заради разпространението на новия вирус да се избягват пътуванията до Китай, които не са крайно наложителни.    Председателят на комисията Урсула фон дер Лайен е разговаряла днес с китайския премиер Ли Къцян, за да предложи съдействие за пресичане на разпространението на вируса, ако е необходимо.    Досега в ЕС са потвърдени осем случая на заразяване - по четири във Франция и в Германия, отбеляза еврокомисарят по здравеопазването Стела Кириакидис. Тя добави, че хърватското председателство на Съвета на ЕС е в готовност да свика извънредно заседание на министрите на здравеопазването.    Кириакидис отбеляза, че ЕС е готов да отпусне средства за развитието на ваксина срещу новия вирус, ако ситуацията се влоши, но в момента няма необходимост от това, посочва \"Ройтерс\".    Еврокомисията задейства вчера по искане на Франция механизма за гражданска защита, за да евакуира европейски граждани от Китай. Тази седмица са предвидени два полета, като с първия ще бъдат върнати френски граждани, а във втория, изпълняван от самолет със стотина места, могат да се качат граждани на ЕС. Комисията отбеляза, че засега могат да пътуват единствено здрави хора, които не проявяват признаци на заболяването. ЕК е готова да съдейства за допълнителни полети при необходимост.    По-рано вчера премиерът Бойко  Борисов   изрази готовност  в Китай да бъде изпратен самолет, който да прибере блокираните български студенти в гр. Ухан, откъдето тръгна заразата с новия коронавирус.    Блокираните в Ухан българи са четирима.    ", "date": "2020.01.29", "title": "Българи са сред поискалите с помощта на ЕС да напуснат Китай заради вируса"}
{"url": "https://www.dnevnik.bg/bulgaria/2020/01/29/4022382_turgovci_izliazoha_na_poreden_protest_sreshtu_noviia/", "text": "Хотелиери, ресторантьори и представители на малкия и средния бизнес за пореден път излязоха на протест срещу наредба на Националната агенция за приходите (НАП) и прилагането на нов софтуер за управление на продажбите, въпреки че вчера след среща на техни представители с министъра на финансите Владислав Горанов  влизането в сила на Наредбата Н-18 беше отложено с 9 месеца.  Наредбата трябваше да влезе в сила на 31 януари.    Към 12.00 пред Народното събрание вече се бяха събрали много хора. Първоначално полицейски кордон блокираше достъпа им до бул. \"Цар Освободител\", но не след дълго протестиращите успяха да пробият кордона и да спрат движението. Напрежението ексалира за момент, но до сериозни сблъсъци с органите на реда не се стигна. Друго тяхно искане е  ДДС за храните и услугите в сектора на обществено хранене и развлеченията да се намали до 5%,  каквато според тях е практиката в страните - членки на Европейския съюз.    \"На вчерашната среща в Министерството на финансите донякъде се разбрахме за това, което искахме. Разбира се, не всички от малкия и средния бизнес са удовлетворени\", коментира пред \"Дневник\" председателят на управителния съвет на Българската асоциацията на заведенията Ричард Алибегов. Той заяви, че асоциацията е оттеглила протестните си действия, но някои хора са искали да излязат пред Народното събрание. \"Ние подкрепяме хората, но в случая с гражданската си позиция\", обясни Алибегов.    По негови думи най-големият проблем, който не е бил разрешен на вчерашната среща, е диференцираната ставка на ДДС. \"За нея към момента няма преговори и това е нещото, което масово изкара хората на улицата\", продължи той. Той изтъкна, че на протеста има представители на политически партии, въпреки че протестът е \"строго икономически\". Алибегов подчерта, че като председател на управителния съвет на Българската асоциация на заведенията иска да се дистанцира от каквито и да било партии.                                 Според него в последните години между представителите на малкия и средния бизнес и държавата има диалог, но той върви много бавно и се усеща \"липса на въздух\". За него резултат от преговорите ще има, но трябва да се направят работни групи, за да може бизнесът да участва активно в процеса. \"Създаването на работните групи ще започне от утре\", завърши той.    \"Наредбата убива бизнеса\", заяви друг от участниците в протеста пред \"Дневник\". \"Надяваме се да се промени нещо, защото България загива, а не бизнесът\", допълни той. Трети протестиращ каза, че ако наредбата бъде приета, тя ще \"обърне цялата икономика на България\". \"Това е революционна наредба. Но само с протести може да се постигне промяна\", отбеляза той.    Скоро протестът се премести пред Министерския съвет, където протестиращите хвърлиха пред полицейския кордон касови апарати. Към 14.00 часа част от хората започнаха да се разотиват, а тези, които останаха, потеглиха към \"Орлов мост\", където блокираха движението. Към 15.00 часа част от протестиращите блокираха и кръстовището до Софийския университет \"Св. Климент Охридски\". На въпрос на \"Дневник\", отправен към няколко от участниците, докога ще продължат да блокират движението, те отговориха, че ще се опитат \"да държат фронта, докогато успеят\". В 17.20 часа протестиращите се разотидоха и движението беше пуснато.                                     На протеста, който мина при засилено полицейско присъствие, имаше и немного представители на партия \"Възраждане\", които не изпъкваха на фона на другите участници с по-различни лозунги.    В същото време няколко десетки представители на малкия и средния бизнес във Варна организираха паралелен протест пред сградата на общинската администрация. Според представители на участващите в него исканията им са за отмяна на текстовете в Наредбата на Националната агенция по приходите, която се отнася за възможността търговски обекти да бъдат затваряни без изрично доказано нарушение на собственика или наемателя им.    Протестиращите във Варна, също като тези в София, искат и намаляване до 5% на ДДС за храните и услугите в сектора на обществено хранене и развлеченията.    Днешният протест във Варна беше подкрепен в социалните мрежи от собствениците на няколко от най-известните заведения във Варна, както и от общински съветници на десницата в града.", "date": "2020.01.29", "title": "Търговци излязоха на пореден протест срещу новия софтуер за управление на продажбите"}
{"url": "https://www.dnevnik.bg/analizi/2020/01/29/4022223_sprete_geshev/", "text": "Така че целта на офанзивата се очертава едновременно като Как? Като се овъргаля името на Радев със зловещо звучащото \"държавна измяна\", а оттам по индукция да се съживи старата опорка отпреди избирането му, че действа в полза на Кремъл. Пропаганден фойерверк, чиято цел не е доказване на руска обвързаност, а насищане на ефира с догадки за шпионски игри, в които се мярка името на президента. А публикуваните СРС-та трябва да поднесат и още манджа за още по-масова употреба - името на Десислава Радева и връзката им, докато и двамата са служители на ВВС. Паралелно глашатаи на властта и на Гешев с професорски сан с нелеп патос призовават президента \"след всичко това, ако има чест, морал, достойнство и отговорност пред народа\", да си подаде сам оставката, импийчмънтът бил \"ходене по мъките\", нямало смисъл (конституционалистът Георги Близнашки). Фойерверкът трябва да заслепи, смае и обърка електората, който го е избрал, та да не помисля за втори мандат този президент. А ако помисли, прокуратурата е насреща да го укроти. Или да го елиминира. Прокуратурата. Не електоратът. А президентът е единствената институция, която си позволява да говори критично за управлението на държавата. Само да говори! И това му е много, Като му се даде да разбере, че покой няма да има, ако не сега, след изтичане на мандата, когато падне имунитетът му. Тъй че да си прави сметката отсега дали да продължи да иска промяна на конституцията относно прокуратурата или ще миряса. Да си правят сметката и онези в парламента, ако му тръгнат по акъла. Това означава офанзивата на Гешев, преведена на неюридически език. Дали Конституционният съд ще развърже ръцете на главния прокурор с решението си не може да се прогнозира. А някои от заинтересуваните от елиминиране на Радев като политически играч разполагат със специфичен арсенал от средства за натиск над всички институции, включително и с нагазване в личното пространство    ", "date": "2020.01.29", "title": "Спрете Гешев"}
{"url": "https://www.dnevnik.bg/bulgaria/2020/01/29/4022469_partiia_sezira_prokuraturata_za_organizirana_prestupna/", "text": "Единната народна партия (ЕНП) е изпратила в Специализираната прокуратура сигнал за наличие на организирана престъпна група с участието на главния прокурор Иван Гешев, съобщиха от политическата формация. Причината са разпространените от държавното обвинение записи със специални разузнавателни средства от разговор, в който се твърди, че участва президентът Румен Радев. Изваждането на СРС-тата стана ден след като главният прокурор Иван Гешев поиска   тълкуване от Конституционния съд  дали и при какви обстоятелства може да бъде разследван президентът независимо от функционалния му имунитет. Повече за това четете  тук . В сигнала си до спецпрокуратурата от ЕНП посочват и кои хора влизат в организираната престъпна група. \"Според добилите известност факти тя включва наблюдаващия прокурор, главния прокурор на България и неизвестни лица\", казват от партията. От там цитират чл. 132 на конституцията, според който \"при осъществяване на съдебната власт съдиите, прокурорите и следователите не носят наказателна и гражданска отговорност при техните служебни действия и за постановените от тях актове, освен ако извършеното е престъпление от общ характер\". Изтъкват, че в Наказателния кодекс е записано, че \"който използва информация, събрана чрез използване на специални разузнавателни средства, извън нейното предназначение за опазване на националната сигурност или за целите на наказателното производство, се наказва с лишаване от свобода до три години и глоба до петстотин лева\".  Позовават се и на още разпоредби от НК, според които, ако деянието е извършено от длъжностно лице, наказанието е лишаване от свобода до 5 години и глоба до 5 хил. лева и съдът може да постанови лишаване от права. \"Очакваме органите на Специализираната прокуратура да подходят отговорно към подадения сигнал. В противен случай като политическа организация ще потърсим правата си на свободни граждани по друг начин\", казват от ЕНП. Партията изтъква убеждението си, че страната е дестабилизирана както от управленска немощ, така и целенасочено от заинтересовани кръгове. \"Доколкото първото е резултат от волята на народа, то второто може да се предотврати с инструментите на демократичната държава и оторизираните органи\", се казва в позиция на формацията.", "date": "2020.01.29", "title": "Партия сезира прокуратурата за организирана престъпна група с участието на Иван Гешев"}
{"url": "https://www.dnevnik.bg/sport/2020/01/29/4022475_kak_gruckiiat_parlament_predotvrati_izhvurliane_na_paok/", "text": "Един от най-популярните гръцки футболни клубове - ПАОК, се спаси от изхвърляне от елитната дивизия на страната след намеса на парламента. Със 156 гласа \"за\" и 90 \"против\" гръцкият парламент прие законодателна поправка, която позволи на солунския футболен клуб, както и на друг първодивизионен отбор \"Ксанти\", да запазят лицензите си, съобщава БТА.    Скандалът, който придоби национални политически мащаби, избухна, след като се установи, че руският бизнесмен от гръцки произход  Иван Савидис  е собственик и на двата клуба.    С поправката двата отбора ще бъдат наказани с лишаване от 5 до 10 точки в шампионата, но няма да бъдат изхвърлени от висшата гръцка дивизия.    Политическите страсти доведоха и до отстраняването на известния гръцки бивш футболист Теодорис Загоракис от групата на управляващата \"Нова демокрация\" в Европейския парламент. Загоракис зае остра позиция в подкрепа на бившия си клуб ПАОК, след което беше отстранен от групата с аргумента, че \"правителството не може да бъде изнудвано\".", "date": "2020.01.29", "title": "Как гръцкият парламент предотврати изхвърляне на ПАОК"}
{"url": "https://www.dnevnik.bg/zelen/2020/01/29/4022445_zapochva_obsujdane_na_pravilata_za_bufernite_zoni_ot/", "text": "Предстои обявяване на конкретните режими и мерки за опазване на буферните зони около Национален парк \"Рила\", които са част от европейската природозащитна мрежа \"Натура 2000\". Това обяви днес Министерството на околната среда и водите (МОСВ), като предостави с едномесечен срок за четене и предложения двата проекта на заповеди -  за зоната \"Рила буфер\"  по европейската Директива за дивите птици и  за зоната \"Ниска Рила\"  по Директивата за местообитанията.    Двете зони \"Рила буфер\" - за птиците и за местообитанията,  бяха включени  от Националния съвет по биоразнообразието към МОСВ в \"Натура 2000\" (повече за мрежата -  тук ) през декември 2018 г., с повече от единадесетгодишно закъснение. Площта на зоната за местообитанията обаче бе утвърдена наполовина от предлаганата от учените, като в последния си вариант изключва местностите Паничище, Бодрост, Трещеник и язовир \"Яденица\".    Отложеното от 2007 г. насам приемане на защита за биоразнообразието в ниските части на Рила около националния парк бе част от мълчалив реверанс към мащабни  проекти за строеж в тези зони  и паралелни процеси на  заменки на гори  в полза на крупни бизнеси (например за фирми на Христо Ковачки за района на Боровец и Мальовица според  разследване на Би Ти Ви ). Така зоната остана без европейска защита, въпреки че бе приета като предложение при определянето на мрежата \"Натура 2000\" при преговорите с Европейския съюз за членство. Отпадането ѝ от първоначалния обхват на българската част от \"Натура 2000\" предизвика протести, наказателна процедура от Европейската комисия за бавенето на зоната и  осъдителна присъда от април 2018 г .    Въпреки че природозащитниците се  поздравиха с големия успех  по обявяването преди година на ниските части на Рила като част от \"Натура 2000\", и двете зони остават \"на хартия\" и без реална защита, докато не се приемат заповеди, които определят режимите за опазването на природата в тях.    Затова и конкретните мерки за защита на дивите птици в  \"Рила буфер\"  и на местообитанията в  \"Ниска Рила\"  са от значение - те осигуряват ограничения на възможните човешки намеси и ясни правила за собствениците на земи. Предложения по  проектите на екоминистерството  за защита на двете зони ще се приемат до 29 февруари.    Липсата на заповеди и ясни правила за зоните от \"Натура 2000\" не е проблем само за последно обявените буферни зони в Рила. Заповеди с мерки за защита не са обявени от екоминистерството за 210 зони, които българската част от \"Натура 2000\" трябва да защитава като ценни европейски местообитания. За това забавяне също е в ход  наказателна процедура  от Европа, като МОСВ получи през миналия месец предписания за същото неизпълнение на законодателството и  от Сметната палата .", "date": "2020.01.29", "title": "Започва обсъждане на правилата за буферните зони от \"Натура 2000\" за Рила"}
{"url": "https://www.dnevnik.bg/analizi/2020/01/29/4022493_shte_si_pozvoli_li_niakoi_prokuror_da_razsledva/", "text": "                            БХК изразява своята силна загриженост от действията на главния прокурор през последните дни. Те отново показват спешната необходимост от реформа в конституцията, която да позволи независимо разследване на неговите действия.    В рамките на три дни главният прокурор отговори на очакванията и тревогите, заявени от юридическата и правозащитна общност преди избора му.    На 27 януари 2020 г. г-н Гешев ангажира Конституционния съд (КС) с абстрактно, без конкретен казус, тълкуване на конституционните норми, уреждащи президентския имунитет, макар тези норми да са пределно ясни. В искането на главния прокурор се съдържа        Същевременно въпросите и анализът в искането му показват тревожно ниското ниво на неговата правна култура. В публичните си изявления след внасяне на питането в КС главният прокурор обясни това свое действие с евентуални данни, че президентът бил участвал в извършване на престъпление и образувано досъдебно производство, което се водело срещу него.    Само ден по-късно прокуратурата сама оповести записи, направени посредством употребата на специални разузнавателни средства, на разговор между две лица, като за едното се твърди, че е \"неустановен с категоричност мъж, който вероятно е президентът\".    На 29 януари 2020 г. с официално изявление прокуратурата \"преустанови всякакви контакти с президентството, освен официалната писмена кореспонденция\".        тъй като оповестяването на данни, събрани чрез специални разузнавателни средства, е действие, наказуемо по Наказателния кодекс. Съгласно разпоредбата на       Който използва информация, събрана чрез използване на специални разузнавателни средства, извън нейното предназначение за опазване на националната сигурност или за целите на наказателното производство, се наказва с лишаване от свобода до три години и глоба до петстотин лева.      Когато деянието е извършено от длъжностно лице, което е придобило информацията или тя му е станала известна в кръга на неговата служба, наказанието е лишаване от свобода от една до пет години и глоба до пет хиляди лева\".    Изнасянето пред обществото на частична информация от неприключило наказателно производство е        като спазването на презумпцията за невиновност до произнасяне на осъдителна присъда от съд.    Ситуацията повдига редица въпроси, всички от които реторични, а някои от тях зададени за сетен път: Кой ще разследва главния прокурор? Ще си позволи ли прокурор да извърши предварителна проверка, за да установи поне налице ли са повод и данни за образуване на досъдебно производство? Има ли смисъл от сигнализиране на  прокуратурата за извършено престъпление по чл. 145а от НК от главния прокурор? Ако бъде сезирана прокуратурата с подобен сигнал, това няма ли да бъде използвано в ущърб на сигналоподателя?        на действията (или бездействията) на главния прокурор. Затова той може да предприеме всякакви действия, включително хипотетично престъпни. В случая като явна заплаха срещу фигурата на държавния глава, който олицетворява единството на нацията.    Подкрепяме президента, предвид отчетливото мълчание на политическите сили, в неговите усилия за изменение на конституцията в посока отнемане на недосегаемостта на главния прокурор.", "date": "2020.01.29", "title": "Ще си позволи ли някой прокурор да разследва главния?"}
{"url": "https://www.dnevnik.bg/sviat/2020/01/29/4022514_tri_aviokompanii_spriaha_poletite_si_do_kitai/", "text": "Авиокомпанията \"Луфтханза\" отмени полетите си до и от Китай до 9 февруари. Същото важи и за дъщерните ѝ Швейцарски авиолинии и Австрийски авиолинии. Причината е разпространението на новия коронавирус.    Компанията уточни, че полети до Хонконг ще има, но няма да приема резервации за полети до континентален Китай до края на месеца. Трите авиолинии ще проведат по един последен полет до обичайните си дестинации в Китай, за да могат пътуващите да осъществяват намеренията и бордовите екипи да се приберат у дома.     \"Бритиш еъруейз\" обяви по-рано днес , че спира всички директни полети от и до Китай. В момента не е възможно да се купи билет за януари или февруари, а отмяната на полети засега е в сила до 31 януари.    Финландската компания \"Финеър\" каза, че отменя полетите си до Нандзин и Пекин до края на март. Става въпрос за три полета седмично до Пекин в периода 5 февруари - 29 март и два пъти седмично до Нандзин между 8 февруари и 29 март.    Северноамерикански компании като \"Юнайтед\" и \"Еър Канада\" отмениха общо 50 полета до Китай заради сериозен спад в търсенето.    Това направи и хонконгската \"Катай пасифик\" - както заради пазарното търсене, така и заради директива на властите в самуоправляващата се китайска територия тя ще намали постепенно с 50% полетите до континентален Китай в периода от 30 януари до края на март. Индонезийската \"Лайън еър\" съобщи, че от февруари няма да лети до Китай. Южнокорейската \"Еър сеул\" направи същото още със заявлението си на 28 януари.", "date": "2020.01.29", "title": "Още три европейски авиокомпании спряха полетите си до Китай"}
{"url": "https://www.dnevnik.bg/politika/2020/01/29/4022455_socialisti_predlagat_kandidatite_na_bsp_za_deputati_da/", "text": "На преки вътрешни избори да се избора не само лидера на БСП, но и председателите на местни структури, както и кандидатите за народни представители, евродепутати и президент. Такива промени в устава на партията предлагат двадесет социалисти в обръщение до новия 50-и конгрес, изборът на чиито делегати тече в момента. Първото му заседание ще бъде през май.    \"Само това би довело до радикално демократизиране на БСП\", каза бившият зам.-председател на БСП Янаки Стоилов, който е един от инициаторите. Според него \"прекият избор само на лидер няма да доведе до повече демокрация, а до увеличаване на неговата власт\".    Сред подписалите обръщението са хора от БСП, които не могат еднозначно да бъдат определени като част от вътрешната опозиция на Корнелия Нинова - Петър Мутафчиев, Костадин Паскалев, Донка Михайлова, Ваня Добрева, Лъчезар Костов, Димитър Генчев, Емил Костадинов, Ана Пиринска, Валентин Ламбев, Боян Ангелов, Явор Гечев, Емил Райнов и др. Те казват, че развиват тезите си сега, за да могат да се обсъждат на партийните конференции сега до конгреса.    В обръщението се иска да спрат опитите за противопоставяне на различни поколения вътре в БСП, както и да се обедини целият неин потенциал, за да има реално разширяване на влиянието й сред обществото. Друго предложение е партийното развитие да става по морални качества.    \"В ръководството на партията на национално и местно ниво нямат място хора, които са зависими от частни, корпоративни и чужди на българските интереси. Докато този въпрос не бъде решен, няма как да се достигне високо обществено доверие\", каза още Янаки Стоилов.    Това искане вероятно е насочено към местни лидери като бизнесмена Георги Гергов, който от години е начело на БСП в Пловдив.    В обръщението се иска конгресът на приеме позиции по три въпроса - за бъдещето на партията, за приоритетните области на политиката й и за продължаване на промените в устава в посоката, в която вече са започнали.    Според социалистите приоритетни политики на БСП трябва да бъдат разрешаване на демографската криза, екологията и енергетиката. Те искат още прогресивна данъчна система, минималната пенсия да бъде равна на официалния праг на бедността, както и единна система за възнаграждения в бюджетната сфера. В документа се казва, че трябва да има референдум за присъединяването на България към еврозоната.", "date": "2020.01.29", "title": "Социалисти предлагат кандидатите на БСП за депутати да се определят на вътрешни избори"}
{"url": "https://www.dnevnik.bg/bulgaria/2020/01/29/4022532_durjavata_unishtojava_chasten_biznes_i_raboti_sreshtu/", "text": "Държавата влиза в ролята на \"бухалка\" в безпрецедентен опит да бъде унищожен работещ бизнес, внесъл в държавата под формата на данъци, такси и платен лиценз стотици милиони, се казва в позиция на притежавания от Васил Божков \"Нове холдинг\". В нея се посочва и че очевидно някой иска да сложи ръка на футболния отбор \"Левски\" точно когато той е спасен от фалит и върви към стабилизация и финансова независимост. Позицията се появява в деня, в който  главният прокурор Иван Гешев обяви , че на Васил Божков са повдигнати седем обвинения и той ще бъде обявен за международно издирване, защото е извън страната. По-рано днес  акции на прокуратурата  имаше в сградата на \"Нове холдинг\" и офиса на \"Национална лотария\". В същото време  парламентът прие на първо четене текстове , които предвиждат лотарийни игри да се организират само от държавна компания, а точно различните подобни игри са основният бизнес на Васил Божков в последните години. По-рано през деня в интервю за Би Ти Ви Васил Божков каза, че от 30 години прави бизнес в България въпреки политиката. \"Явно този път твърдо са решили да ме премахнат. Можеха да кажат човешки и да им дам бизнеса и да не се занимавам повече с бизнес\", допълни той. Показната акция в офисите на свързаните с г-н Васил Божков компании и повдигнатите обвинения целят принудително да бъде отнет законен бизнес. Налага се внушението, че ние сме виновни за нещо до доказване на противното. Свидетели сме на синхронизирани действия между официални държавни институции, представители на управляващите и частните интереси на бивши партньори, а именно Боян и Цветомир Найденови - собственици на казина и съдружници в наши фирми. И до момента г-н Божков и юридическият му екип не са получили никакви официални документи, нито са били уведомени по какъвто и да било официален начин за повдигнатите срещу него обвинения. С досегашните си действия става очевидно, че държавата влиза в ролята на \"бухалка\" и за целта не се пестят средства - от измисления сигнал, послужил за формален повод за всички последвали активни мероприятия, през приетия на първо четене законопроект за хазарта, който цели противоконституционно налагане на държавен монопол, до репресивните акции на властимащите срещу бизнеса ни и неговите собственици. Различни институции са правили различни проверки на всички лотарийни игри през годините и ние винаги сме съдействали на властите. Приветстваме всяка проверка и сме предоставяли всяка изискана от нас информация без забавяне. Нещо повече - нашите компании са свързани директно с НАП и цялата информация пристига при тях онлайн в реално време. Отново ще напомним, че Агенцията за държавна финансова инспекция установи, че няма нарушение на закона при плащаните от нас такси. Ние сме спазили буквата на закона и нямаме неплатени задължения към държавата. Това потвърждават и финансовият министър, и цялото Министерство на финансите чрез подписаните лично от тях месечни отчетни справки в продължение на години. Припомняме, че известните вече поправки в Закона за хазарта са приети от ГЕРБ и са мотивирани от финансовия министър Владислав Горанов през 2014 г. Комисията по хазарта е на подчинение на финансовото министерство и през целия период, който формално се разследва, министър на финансите е бил Владислав Горанов. Свидетели сме на безпрецедентен опит да бъде унищожен работещ бизнес, който през годините е внесъл в държавата под формата на данъци, такси и платен лиценз стотици милиони. Очевидно някой иска да сложи ръка на футболен клуб \"Левски\" точно в момента, в който клубът бе спасен от фалит и върви към стабилизация и финансова независимост. България е европейска държава, а безцеремонното погазване на закони и правила от страна на институциите е явен знак и пореден пример, че гражданите и компаниите във всеки един момент могат да бъдат ограбени и репресирани.", "date": "2020.01.29", "title": "Реакцията на Васил Божков: Държавата унищожава частен бизнес и работи срещу \"Левски\""}
{"url": "https://www.dnevnik.bg/sviat/2020/01/29/4022330_epidemiiata_v_kitai_prevurna_pekin_v_murtuv_grad/", "text": "В пекински ресторант е закачен надпис, който уверява: \"Този търговски обект е бил дезинфекциран днес.\" Не се вижда обаче никакъв посетител - паникьосаните от епидемията от коронавирус китайци масово престанаха да посещават магазини и обществени места. Многобройните търговски центрове на столицата, които обикновено се радват на висока посещаемост, сега остават празни. Само няколко коли се движат по смълчаните булеварди, придавайки на 20-милионния мегаполис вид на призрачен град насред ваканцията за лунната Нова година. С разрастването на епидемията от вирусна пневмония, която вече е взела 132 жертви и е заразила близо 6000 души (към 28 януари - бел. ред.), властите насърчават хората да си стоят у дома и да носят хирургически маски, ако се налага да излизат. Предизвикващата все по-голяма тревога ситуация и без това не подтиква да си покажеш носа навън. В метростанциите служители в херметични комбинезони извършват измервания на телесната температура. Тази температура се следи и в гарите, хотелите, полицейските участъци и дори в жилищните блокове, където на влизане се опира термометър о челото на всеки посетител. При това положение е трудно за търговския център \"Тайку Ли\" в източната част на Пекин да привлича купувачи.  На всички етажи там се виждат само неколцина клиенти, а навсякъде се усеща миризма на дезинфекциращи препарати. Разлепени навсякъде плакати приканват посетителите да си покриват лицата. Много от магазините са затворени. Ресторантът за жарено месо \"Хао Лу Вей\" е отворен, но въпреки обещанието му за интензивно и редовно почистване масите остават празни. \"Когато пазарувате, бъдете уверени, че нашият магазин е бил подложен на задълбочена дезинфекция. Честита Нова година!\", пише на витрината на една оптика, която също е празна. Изчерпани количества в аптеките Обратно, магазините, където се продават хирургически маски и дезинфекциращи препарати, са изчерпали количествата им, а цената на тези продукти главоломно расте в сайтовете за продажби онлайн. \"Абсолютно нищо не ни е останало от Нова година\", която тази година в Китай се пада на 25 януари, извинява се аптекар в разговор с куриер, който отчаяно търси дезинфекциращ препарат. Търсенето е огромно и допълнително се подсилва от официалните разпоредби: провинция Гуандун с население 110 милиона души е наредила на хората да си покриват лицата на обществени места и редица други райони са направили същото. Властите работят по увеличаване на производството на хирургически маски. Вярно е, че Пекин обикновено се опразва частично в новогодишния период, когато мигриращите работници и много от жителите се прибират по родните си места. По това време обаче столицата е посещавана от множество туристи, а и самите пекинци се струпват по новогодишните панаири в храмовете и парковете на града. Заради епидемията обаче тези празненства са анулирани, а груповите пътувания са преустановени в цялата страна. Транспортът също е парализиран, като най-малко 2000 междуградски влакове са спрени. \"Не знаем какво да правим\" Затворените по домовете си китайци залъгват скуката си със саркастични послания в социалните мрежи. В един масово споделян видеоклип в платформата \"УиЧат\" се виждат играчи на маджонг с прозрачни найлонови пликове на главите. По улиците на Пекин все пак се срещат няколко дръзки пешеходци. В известния със своите барове и магазини квартал \"Санлитун\" двама мъже на 30 и няколко години махат маските си и безгрижно запалват цигари. В съседна зала за игри един мъж опитва късмета си с машина с щипка за вадене на играчки. На въпрос от АФП той изразява предположението, че тези машини редовно се почистват, но не е напълно сигурен. \"Опитваме да останем възможно най-много в къщи, но все пак дойдохме тук, защото не знаехме какво друго да правим\", въздъхва той. /БТА", "date": "2020.01.29", "title": "Епидемията в Китай превърна Пекин в \"мъртъв град\""}
{"url": "https://www.dnevnik.bg/citat_na_deniia/2020/01/29/4022533_citat_na_denia_mojeha_da_kajat_choveshki_i_da_im_dam/", "text": "Аз съм съществувал в България въпреки политиката и въпреки политици. Явно този път твърдо са решили да ме премахнат. Можеха да кажат човешки и да им дам бизнеса и да не се занимавам повече с бизнес. 30 години не са малко.\" Това заяви собственикът на \"Нове холдинг\" Васил Божков пред Би Ти Ви, след като главният прокурор обяви, че са му повдигнати 7 обвинения и има европейска заповед за ареста му. Божков не е попитан и не уточнява на кого следва да бъде даден хазартният му бизнес. Повече за обвиненията срещу Васил Божков и неговия коментар четете  тук .  Позиция на компанията му \"Нове холдинг\" за акцията на прокуратурата и за случващото се в хазарта -  тук .", "date": "2020.01.29", "title": "Цитат на деня: Можеха да кажат човешки и да им дам бизнеса"}
{"url": "https://www.dnevnik.bg/ot_vas/novini_ot_vas/2020/01/29/4022165_susha_i_v_iztochna_bulgariia/", "text": "Най-големият язовир в област Варна е с най-ниското си ниво от десетилетия. По последните официални данни за нивото на язовира (към края на декември 2019 г.) \"Цонево\" е пълен едва 40% от общия си обем (и 33% от общия си полезен обем).", "date": "2020.01.29", "title": "Суша и в Източна България"}
{"url": "https://www.dnevnik.bg/sport/2020/01/29/4022526_v_razgara_na_sutreseniiata_levski_pobedi_armenci_v/", "text": "В разгара на сътресенията в \"Левски\" и проблемите на собственика на клуба Васил Божков, сините спечелиха първата си зимна контрола. Тимът надви с 3:2 с арменския \"Пюник\" (Ереван) в Турция. Това се случи в деня, в който  прокуратурата претърси офиси  на собственика на клуба, след което беше  издадена Европейска заповед за арест на Божков . Междувременно  парламентът прие на първо четене  измененията в закона за хазарта, за които Божков обяви, че \"ако минат, той няма да може да издържа \"Левски\". Контролата в турския курорт Алания изгледа изпълнителният директор на \"Национална лотария\" Димитър Ганев, който е един от спонсорите на \"Левски\". Той обаче не коментира ситуацията в клуба. \"Левски\" откри още в 10-ата минута чрез новото си попълнение Стайн Спиерингс. Само три по-късно \"Пюник\" изравни чрез Угучукву Иву. Двата тима си размениха по още един гол и след почивката, а това се случи в рамките на едва четири минути. В 74-ата минута Серхий Шевчук се разписа за арменците, но четири по-късно Здравко Димитров с хубав изстрел с десния крак възстанови равенството. Крайният резултат оформи Филипе Нашименто в 87-ата минута от пряк свободен удар.      Шампионът \"Лудогорец\" постигна втора победа на лагера си в Турция, след като се наложи над \"Кайрат\" от Казахстан с 6:0. Тимът от Разград беше много убедителен и откри след само 65 секунди игра. Точни за \"Лудогорец\" бяха Клаудиу Кешеру, който изведе тима напред, Жоржиньо (38), Якуб Шверчок (66-а и 76-а) Мавис Чибота (68-дузпа) и Димо Бакалов (70). Треньорът Павел Върба отново даде шанс за изява на всичките си футболисти да играят по 45 минути. Следващият мач на \"Лудогорец\" е на 1 февруари срещу \"Цървена звезда\".      В Испания проблемите на ЦСКА продължиха и в трети пореден мач червените не вкараха гол. След загуби от \"Нюрнберг\" (0:5) и \"Шонан\" (0:1), този път ЦСКА завърши 0:0 с \"Чонбук\" от Южна Корея. С изключение на първата минута, в която ЦСКА създаде най-доброто си голово положение, но Евандро го пропусна, в останалите моменти червените бяха пасивни. Тимът на Милош Крушчич не показа почти нищо среущу корейския шампион. Добрите изяви на червените бяха в защита, където спряха корейците.", "date": "2020.01.29", "title": "В разгара на сътресенията \"Левски\" победи арменци в контрола"}
{"url": "https://www.dnevnik.bg/zdrave/2020/01/29/4022566_i_stara_zagora_obiavi_gripna_epidemiia_ot_30_ianuari/", "text": "Регионална здравна инспекция - Стара Загора обявява грипна епидемия на територията на областта от утре, 30 януари, съобщи пресцентърът на министерството на здравеопазването. До второ нареждане се ограничават плановите операции и свижданията в лечебните заведения. Преустановяват се женските и детските консултации.", "date": "2020.01.29", "title": "И Стара Загора обяви грипна епидемия от 30 януари (карта)"}
{"url": "https://www.dnevnik.bg/sviat/2020/01/29/4022561_potrebitelite_veche_mogat_da_otkajat_feisbuk_da_gi/", "text": "Фейсбук\" ще спре да следи дейността на потребителите си в други сайтове, ако те го поискат изрично. Тази възможност вече ще е достъпна за потребители по целия свят, след като по-рано тази година пилотната ѝ версия  бе активирана в Ирландия , Южна Корея и Испания. Става въпрос за данни, които компанията нарича Off-Facebook Activity. Тя получава информация от други сайтове за това какво разглеждат, купуват или търсят потребителите в тях и я използва, за да  таргетира реклами. Например, ако потребителка си купи обувки от  онлайн магазин,  социалната мрежа ще получи информация и ще прикачи към нейния профил данните, че е посетила конкретния сайт и че е направила покупка. А след това ще може да ѝ рекламира купон за 10% намаление при следваща покупка. Сега хората могат да видят обобщени данни каква информация е получила \"Фейсбук\" и от кои точно приложения и сайтове. Те могат да я изтрият и да забранят споделянето ѝ със социалната мрежа за в бъдеще. Това не означава, че няма да виждат реклами, а че таргетирането им няма да се базира на въпросните данни. \"Фейсбук\" отдавна поддържа подобни спорни практики и  бе обект на съдебно дело в Белгия  заради тях. Чрез плъгините за \"харесвания\" и \"споделяния\", вградени в други сайтове, тя получава данни за сърфирането на потребителите, дори когато не са в социалната мрежа или  ако изобщо нямат акаунт.", "date": "2020.01.29", "title": "Потребителите вече могат да откажат \"Фейсбук\" да ги следи в други сайтове"}
{"url": "https://www.dnevnik.bg/sviat/2020/01/29/4022405_sled_trusa_v_turciia_-_razsledvat_se_ne_otgovornite_a/", "text": "                          ", "date": "2020.01.29", "title": "След труса в Турция - разследват се не отговорните, а критиците"}
{"url": "https://www.dnevnik.bg/bulgaria/2020/01/29/4022496_geshev_ne_moje_pljusovete_da_sa_samo_za_bogatite/", "text": "Главният прокурор Иван Гешев съобщи този следобед, че бизнесменът  Васил Божков вече е обвиняем и е обявен за международно издирване,  а след това реши и да се похвали, че в момента държавното обвинение прави нещо, невиждано от времето на социализма насам. \"Това се върши по хора с огромни финансови възможности по начин, по който никога не е правен в историята на България след 1989 година, и се прави качествено\", заяви Гешев. \"Време е криминалният преход да свърши. Време е да кажем \"Стига\" и прокуратурата го прави\", добави той. \"Не може плюсовете да са само за богатите, а минусите да са за огромна част от другите хора през тези години. Време е всеки да плати цената за това, което прави, независимо каква позиция заема. Ние не преследваме богати хора. Въпросът е, че всеки трябва да си спазва задълженията\", каза още Гешев. За какво е обвинен Васил Божков четете  тук.  Как протече акцията на прокуратурата в офисите на Васил Божков и Комисията по хазарта  тук.", "date": "2020.01.29", "title": ""}
{"url": "https://www.dnevnik.bg/citat_na_deniia/2020/01/29/4022580_citat_na_denia_kogato_durjavata_te_slusha_neka_te/", "text": "                         Това обяви министърът на икономиката Емил Караниколов пред БНТ в коментар по случая с разпространените от прокуратурата записи  от специални разузнавателни средства , в един от които се чува глас, за който обвинението твърди, че е вероятно на президента. \"Трябва да има държавност, трябва да се уважаваме. Нека да се слушат разговори, да се записват, но въпросът е ние да си вършим работата\", каза още Караниколов. Още за случая четете  тук.", "date": "2020.01.29", "title": "Цитат на деня: Когато държавата те слуша, нека те слуша"}
{"url": "https://www.dnevnik.bg/evropa/2020/01/29/4021856_veche_ni_lipsvate_kakvo_znachi_brekzit_za/", "text": "Излизането на Великобритания от Европейския съюз променя баланса на силите в Европа, блокът остава без една от двете си големи военни сили и един от основните вносители в бюджета си. Великобритания беше открит поддръжник на свободната търговия, тесните връзки със САЩ и строгата политика на санкции срещу Русия, пише \"Ройтерс\".        Великобритания и Франция, двете страни от ЕС, които са постоянни членки на Съвета за сигурност на ООН, дълго време бяха водещите военни сили на блока. Великобритания освен това беше единственият член на блока в групата за споделяне на разузнавателна информация \"Пет очи\", което ѝ даваше привилегирован достъп до дейността на американските шпиони. За да овладее вредата от излизането на Великобритания, ЕС иска да запази тесни връзки в областта на сигурността и отбраната с Лондон в бъдеще.    Оттеглянето на традиционния защитник на трансатлантическите връзки ще подсили гласа на Париж, който има по-големи амбиции за интеграцията на европейската отбрана.        Великобритания беше ключов поддръжник на санкциите срещу Русия заради Украйна, като най-важните икономически наказателни мерки са в сила до края на юли. Други \"ястреби\" спрямо Русия като Швеция, Полша и балтийските страни ще бъдат отслабени в дискусиите с колегите си от държави като Италия, Унгария и Кипър, които искат да подновят бизнес връзките с Москва.        Великобритания и ЕС ще се озоват в отделни търговски разговори със САЩ и Китай.    В рамките на ЕС лобистите за свободна търговия ще бъдат отслабени, оставяйки Холандия начело на групата, включваща Ирландия, Швеция, Дания и други по-малки страни.    С наклоняването на Германия повече към традиционния френски модел на силна държавна роля Великобритания ще липсва в дискусиите за индустриалната политика, проучването на чуждестранните инвестиции, държавната помощ за промишлеността.        Без Великобритания френско-германският \"двигател\" на съюза ще стане по-важен. Но предвид че канцлерът Ангела Меркел наближава края на дългия си мандат, френският президент Еманюел Макрон може да получи по-силен глас по европейските въпроси.    Макрон иска да реформира ЕС и да задълбочи интеграцията. Това обаче може да доведе до разрив с по-новите източни членки като Полша, която смяташе евроскептична Великобритания за съюзник.    Източните членки искат да се конкурират в рамките на ЕС чрез по-ниски цени и отхвърлят френските предложения за хармонизиране на повече правила. Те одобряват разширяването на блока към Балканите,  срещу което е Макрон , и силно подкрепят НАТО като защита срещу Русия, докато Макрон смята, че алиансът  е в \"мозъчна смърт\" .        ЕС навлиза в период на  активни пазарлъци за бюджета  за 2021 - 2027 г., а излизането на Великобритания оставя голяма дупка. Други нетни вносители не искат да плащат повече, докато бенефициентите не искат да се откажат от европейската помощ.        Великобритания досега беше най-голямата страна от ЕС извън еврозоната, което значи, че останалите осем големи държави, запазили националните си валути, губят важен съюзник, когато интересите им се различават от тези на страните, използващи еврото.", "date": "2020.01.29", "title": "Вече ни липсвате: Какво значи Брекзит за политическите съюзи в ЕС"}
{"url": "https://www.dnevnik.bg/sport/2020/01/29/4022486_svetovnoto_po_leka_atletika_v_zala_e_pod_vupros_zaradi/", "text": "Международната федерация по лека атлетика обмисля да премести предстоящото световно първенство в зала. Действията на организацията са продиктувани от разпространението на  новия коронавирус  в Китай, като Нандзин трябва да приеме турнира от 13 до 15 март. Ситуацията се следи заедно със Световната здравна организация, като в следващите по-малко от 24 часа ще бъде взето решение дали да бъде избран нов домакин на надпреварата. Засега никоя държава не е оттеглила своя отбор, но загрижеността на националните федерации расте, като Великобритания е на път да се откаже от участие. Ръководството на Формула 1 също наблюдава случващото се в азиатската страна и остава нащрек при евентуално продължаване на заплахата от заразяване с коронавирус. По програма Гран при на Китай ще се проведе на 19 април в Шанхай. Експертът от Европейския център за превенция и контрол на болестите - Серджо Брусин, предупреди, че не очаква вирусът да бъде елиминиран скоро. Според него епидемията ще продължи още няколко месеца. \"Това, което ще се случи до април, е изключително трудно да се предскаже, но ако инфекцията продължава да се разпространява с този скорост, не бих бил оптимист да имам билет за Формула 1 в джоба си\", каза Брусин. Новият коронавирус причини смъртта на над 130 души и зарази хиляди в Китай, като вече има и случаи в чужбина.", "date": "2020.01.29", "title": "Китай може да загуби световното по лека атлетика в зала заради коронавируса"}
{"url": "https://www.dnevnik.bg/evropa/2020/01/29/4022567_ne_sbogom_a_dovijdane_evroparlamentut_odobri_sdelkata/", "text": "Европарламентът одобри преди минути споразумението за Брекзит и след гласуването депутатите изпяха старата шотландска песен Auld Lang Syne, чийто текст е написан от Робърт Бърнс. Така приключва продължилата почти четири години работа по развода между Обединеното кралство и ЕС. Споразумението бе одобрено с 621 гласа \"за\", 49 \"против\" и 13 \"въздържал се\". Британските ни колеги \"винаги внасяха хумор, чар, интелигентност... поне някои от тях. И, нека си признаем, понякога и инат\", каза главният представител на Европарламента в преговорите Ги Верхофстад. \"От името на всички групи, мога да кажа само: ще ни липсвате!\" \"Днешният вот не е гласуване за или против Брекзит, а гласуване за подреден Брекзит срещу  дивашки, твърд Брекзит.  Ще бъда честен - ако можехме да спрем Брекзит с гласуване \"не\" днес, пръв щях да го препоръчам, но не е така\", каза още той. \"В последните седмици получих хиляди мейли от британци, които искат или да останат, или да се върнат. Не ми се случва често, но не знам как да отговоря. Защото това решение не е в нашите правомощия. Но това не значи, че не носим отговорност да гарантираме, че съюзът, в който ще се върнат, ще бъде друг - ефективен и по-демократичен. Този вот не не е \"сбогом\", а по мое мнение - само \"довиждане\". Завършващата днес кратка сесия на ЕП ще бъде  последната за 72-ма британски евродепутати.  Техните места  предстои да бъдат преразпределени . От февруари общият брой на евродепутатите намалява - от 751 досега на 705 занапред.   За евродепутати от държави, които предстои да се присъединят към ЕС, ще бъдат запазени 46 места от освободените от британците мандати. Останалите 27 места ще бъдат разпределени между 14 държави. Броят на евродепутатите няма да бъде намален за нито една страна, а при преразпределението на 27-те мандата някои държави ще получат между едно и пет допълнителни места заради промени в броя на тяхното население. Преразпределението не засяга България и тя ще запази броя от 17 евродепутати. Процедурата трябва да приключи  до 31 януари , когато знамето на Великобритания пред ЕП ще бъде свалено и  отнесено в Музея на европейската история . С настъпването на 1 февруари ще завърши британското членство в ЕС, продължило едва 47 години. До края на февруари се предвижда Европейската комисия да представи предложение за насоките в преговорите с Лондон за бъдещите отношения. Очаква се насоките да бъдат утвърдени от Европейския съвет, а преговорите следва да приключат до края на годината, макар европейски служители да изразиха скептицизъм, че това е възможно. В този преходен срок от 11 месеца  Великобритания остава длъжна да изпълнява решенията  на ЕС, без да участва в тяхното обсъждане и приемане.", "date": "2020.01.29", "title": "Не \"сбогом\", а \"довиждане\": Европарламентът одобри сделката за Брекзит"}
{"url": "https://www.dnevnik.bg/bulgaria/2020/01/29/4022543_nikolai_mihailov_svideteli_sme_na_razgul_na/", "text": "Това е много груба игра без оглед на публичното впечатление. Играе се нагло - с ботушите и са мобилизират хора от този тип, които не само умеят тази игра, но се заблавляват с нея. Част от публиката също се забавлява, но човешката нормалност е разярена. Така коментира в ефира на Би Ти Ви психиатърът Николай Михайлов в отговор на въпрос за \"войната между институциите\". Посочи, че случващото се - акциите на държавата и прокуратурата в хазарта и на прокуратурата срещу държавни глава, изглежда като халюцинация. \"То е забавно, защото е театър, но не е забавно защото е зъл театър и актьорите са уродливи. Някакъв разгул на антиконституционни и противоправни действия. Подслушват президента на републиката, избран с пряк народен вот\", коментира психиатърът. \"Става съвършено ясно: всеки без изключение може да бъде издърпан с тази кука на официализираното беззаконие, което нарича себе си правосъдието, защото главният прокурор е изведен като някакъв своеобразен арбитраж на българския политически процес. Той цензурира и разпределя ролите, за да накаже тези, не които са провиняват от гледна точка на закона, а които в конюнктурната ситуация нараняват нечий интерес\", посочи д-р Михайлов. Това е толкова грубо, че не може да бъде преквалифицирано, защото главният прокурор е недосегаемо лице. Това манифестира по блестящ начин смисъла на искането на президента за промени в Конституцията за съдебната власт, посочи лекарят. \"Това не може да се търпи повече. Това не е публичен демократичен процес, това не е власт, която се упражнява според върховенството на закона. Това не е власт, която се упражнява по демократичен начин според върховенството на закона. Това е синтетична институцията с прерогативи надзаконови, досъдебни, паразаконови, но в никакъв случай не изразяват публичната справедливост, посочи той за действията на прокуратурата. \"Някакъв разгул на антиконституционни и противоправни действия от най-високо място. Подслушват президента на републиката, който е избран с пряк народен вот, олицетворява нацията, има силует на човек, който се грижи да изразява собствените си словесни прояви. Посрещнат е от тези, които се чувстват уязвени, с една така откровена бухалка, че става съвършено ясно: всеки без изключение може да бъде издърпан с тази кука на официализираното беззаконие, което нарича себе си правосъдието, защото главният прокурор е изведен като някакъв своебразен арбтраж на българския политически процес. Той цензурира и разпределя ролите, за да накаже тези, не които са провиняват от гледна точка на закона, а които в конюктурната ситуация нараняват нечий интерес Това при едно здраво неапатично общество би трябвало да мобилизира енергия на много остро отрицание и на голяма съпротива\", анализира той.", "date": "2020.01.29", "title": "Николай Михайлов: Свидетели сме на разгул на противоправни действия от най-високо място"}
{"url": "https://www.dnevnik.bg/bulgaria/2020/01/29/4022581_geshev_predpochete_da_govori_za_bojkov_vmesto_za/", "text": "Главният прокурор Иван Гешев избегна в сряда отговорите на някои от най-важните въпроси, свързани с подслушаните разговори с президента, които  прокуратурата публично разпространи  във вторник (28 януари) като коментира повече разследването срещу бизнесмена Васил Божков. В разпространеното постановление на прокуратурата се твърди, че има данни за извършено от Румен Радев престъпление, но той няма как да бъде разследван, тъй като е с имунитет. За един от записите се казва, че се чува гласът на президента, който разговаря с подслушвания шеф на Военновъздушните сили ген. Цанко Стойков. Престъпление не е назовано директно, но в огласените данни се твърди, че става дума за укриване на документи, свързани с проверка през 2019г. срещу Радев за конфликт на интереси при назначаването на Десислава Генчева (впоследствие Радева) на щат във Военновъздушните сили (ВСС) и предоставянето й на жилище. Записите предизвикаха много и сериозни въпроси, а ден по-късно, когато застана пред медиите след заседанието на прокурорската колегия на Висшия съдебен съвет (ВСС) Гешев избирателно отговори само на някои от тях и в зависимост от коя медия са зададени.  Темата за това защо прокуратурата разпространява записи на разговори с президента и законно ли е това бяха изместени от обяснения за  обвиненията на Васил Божков  и коментари за края на \"криминалния преход\" и противопоставяне на богати и бедни  В документите от самата прокуратура се казва, че записите са веществени доказателствени средства, получени след прилагането на специални разузнавателни средства по отношение на генерал-майор Цанко Стойков. \"Това не са СРС-та. Това, което е в медиите и бе публикувано от пресцентъра на прокуратурата, е извадки от постановление за спиране на наказателно производство, за което има разрешение на наблюдаващите прокурори\", каза Гешев. Той обаче не отговори на въпросите, свързани с това защо разследването е в специализираната прокуратура, а не във военната, кога е започнало подслушването и за какво престъпление по-конкретно е бил подозиран Стойков. С твърдението, че записите не били СРС-та, главният прокурор избегна и отговорите на въпроса на какво основание и защо се е наложило подслушване на шефа на ВВС Цанко Стойков. Все още не е ясно колко време е продължило подслушването и по какво досъдебно производство е то. Нито кое производство е спряно с постановлението. Вместо да обясни детайлите по разследването, Гешев предпочете да коментира думите на президента, който каза, че атаките срещу него и семейството му не са спирали, но вече придобиват \"уродливи измерения\" и се водят без оглед на средствата. \"Тези практики показват още веднъж колко остро стои въпросът за промени в Конституцията в посока съдебна власт и нейната независимост. Защото от независимостта на прокуратурата зависи как ще изглежда и държавността в България\", заяви по-рано днес Румен Радев. \"Прокуратурата и главният прокурор не влизат в лични битки. Време е да кажем \"стига\" и прокуратурата го прави\", отсече Гешев с обобщение и бягайки от конкретиката и фактите. После обобщи, че работата на главния прокурор и на прокуратурата е да провежда действия за спазване на закона и такива действия били предприемани спрямо всички лица. \"Включително нямаме никакви притеснения да ангажираме наказателна отговорност, когато са налице доказателства за всяко едно лице, независимо каква позиция заема в България\", заяви Гешев. Той не пожела да отговори и на въпроса дали разпространяването на специални разузнавателни средства и записи от разговори по висящо производство е престъпление, както вече заявиха юристи. Няма официална информация и кои са наблюдаващите прокурори по случая, но Гешев даде да се разбере, че нямал позволението им да разгласява информация. По-рано сутринта от прокуратурата обявиха, че са спрели да комуникират с президентството. Малко по-късно на въпрос защо тази комуникация е спряна Гешев каза, че е бил достатъчно ясен и имало съобщение от пресцентъра. После добави, че това било с оглед стриктно спазване на раздлението на властите и да няма опити за влияние върху институциите. \"Не сме спрели комуникацията с президентството, а само всички контакти с изключение на писмената официална кореспонденция\", каза главният прокурор.   тук Реакцията на президента -  тук . Проверката на комисията завършва с  решение от август 2019 г., в което се казва, че няма конфликт на интереси . Адвокат Даниела Доковска коментира пред \"Дневник\", че разрешението за разгласяването на тези данни е престъпление - прочетете мнението й  тук . А адвокат Александър Кашъмов обясни, че би следвало ДАНС да разсекрети информацията, след като тя е събирана от службата и коментира, че частичното й оповестяване може да манипулира обществото, а не да го информира - мнението му  тук .", "date": "2020.01.29", "title": "Гешев предпочете да говори за Божков, вместо за записите с президента"}
{"url": "https://www.dnevnik.bg/zelen/2020/01/29/4022589_ekoinspekciia_otkri_chuvali_s_neizvestno_sudurjanie_v/", "text": "Спешна проверка за замърсяване на река Струма в района на Кресна е извършена днес от РИОСВ - Благоевград и Басейнова дирекция \"Западнобеломорски район\", съобщи БНТ. Експертите са проверили сигнал за изхвърлени чували с неизвестно съдържание в района на реката при отбивката за село Ощава. Сигналът е постъпил тази сутрин на зеления телефон на МОСВ. При проверката е установено, че чували, съдържащи битови отпадъци и отпадъци от опаковки, са изхвърлени по брега на река Струма, непосредствено след моста в посока селата Стара Кресна и Ощава. Част от отпадъците са били в плитчините на самата река. Оглед на мястото е извършен и от отдел \"Екология\" в Община Кресна. Установено е, че на дъното на реката има още чували, за които към момента не е ясно какво съдържат, каза за БНТ главният еколог в общината Елица Маламова. Силно се надяваме, че няма опасност за видове в реката, коментира пред БНТ Елица Маламова, главен еколог на Община Кресна. Мислим, че отпадъците са строителни. По предписание на РИОСВ - Благоевград, въпреки че извън урбанизираната територия реките и речните корита са от компетенцията на областна управа и областния управител, ние ще сигнализираме \"Гражданска защита\" и се надяваме още утре сутринта да бъдат извадени чувалите за да установим точното им съдържание, обяви тя.", "date": "2020.01.29", "title": "Екоинспекция откри чували с неизвестно съдържание в Струма"}
{"url": "https://www.dnevnik.bg/bulgaria/2020/01/29/4022246_kratki_novini_petima_sa_arestuvani_pri_specakciia_vuv/", "text": "                         Турски турист е паднал от лифт в Пампорово, съобщиха от Планинската спасителна служба към Българския червен кръст. Инцидентът е станал малко след 13:00 часа на лифт № 2, който пътува от \"Студенец\" към кулата \"Снежанка\". Туристът, който е на около 40 години, е паднал малко след потеглянето на лифта между 2-ри и 3-ти стълб. Височината от земята е около 5 метра. На пострадалия веднага е оказана помощ на място от спасителите и незабавно е транспортиран с линейка до болницата в Смолян, където предстои да се установи какви са нараняванията му. Не ясно засега как се плъзнал от седалката на лифта\", каза началникът на Планинска спасителната служба в Пампорово Димитър Масурски, цитиран от  \"24 часа\". Пощите предупредиха за забавяне на пратки от Китай заради дезинфекция Китайското правителство е възложило на пощенския оператор в страната всички пратки за град Ухан и транзитно преминаващи през сортировъчния център в града да бъдат дезинфекцирани, като мярка срещу новия коронавирус, съобщиха от \"Български пощи\" За международни пратки, предназначени за провинция Хубей (пощенски кодове 430000-449999), пощенският оператор ще се свързва с получателите по телефон за уточняване предпочитанията им за доставка, като ще се предлагат такива, при които няма осъществяване на директен контакт между служител и клиент. Тези стъпки ще доведат до забавяне на обработката и доставката на входящите международни пратки, като в някои случаи няма да бъде възможно да се представи писмено доказателство за доставката. Делегация на Агенцията за ядрена енергия посети АЕЦ \"Козлодуй\" Заместник генералният директор по управление и планиране на Агенцията за ядрена енергия (АЯЕ) към Организацията за икономическо сътрудничество и развитие (ОИСР) Нобухиро Муроя е посетил АЕЦ \"Козлодуй\" днес с делегация. Посещението е във връзка с кандидатурата на България за членство в АЯЕ. Пред гостите е представено актуалното състояние на АЕЦ \"Козлодуй\" и приоритетните проекти, осигуряващи перспективите в нейното развитие. Гостите са получили и отговори на поставените от тях въпроси от сферите на културата на безопасност, аварийната готовност, сътрудничеството с български и чуждестранни организации и др.      До края на грипната ваканция автобуси до \"Витоша\" и в делничните дни От утре, 30 януари до 5 февруари автобуси ще осигуряват всекидневен достъп до планината Витоша, е не само през уикенда, съобщиха от Столична община. Промяната в разписанията на автобус № 63 до \"Златните мостове\" и автобус № 66 до \"Морени\" е във връзка със засиления интерес заради ваканцията на учениците от София. Обикновено автобус 63 стига до \"Златните мостове\" само през почивните дни, а през делничните обръща в Бояна. Линия 66 пък се движи само в предпразнични и празнични дни. Петима са арестувани при спецакция във Варна за пране на пари От МВР съобщават, че акцията е втори етап на работа по случай, свързан с \"пране на пари\" в размер на 900 хил. евро. Средствата са от измама, осъществена в Швейцария, и са преведени по банкова сметка на българска фирма \"бушон\". Последвали преводи към различни сметки на български граждани и фирми в страната и чужбина. Средствата са преразпределяни и теглени в брой от поставени лица, които са ги предавали на следващо ниво на организацията, а след това - на организатора. Обискирани са 10 адреса във Варна, Аксаково и Полски Тръмбеш. Петимата задържани за срок до 24 часа са известни на органите на реда за кражби, грабежи, обсебване и вещно укривателство. Соченият за организатор на схемата е задържан на предходния етап от разследването и е приведен в затвора във Варна. Той е криминално проявен и е издирван с червена бюлетина на Интерпол заради влязла в сила ефективна присъда.", "date": "2020.01.29", "title": "Кратки новини: Турски турист е паднал от лифт в Пампорово"}
{"url": "https://www.dnevnik.bg/sviat/2020/01/29/4022459_stotici_na_opashki_pred_aptekite_v_honkong/", "text": " ", "date": "2020.01.29", "title": ""}
{"url": "https://www.dnevnik.bg/biznes/2020/01/29/4022595_evrokomisiiata_obmislia_da_premahne_monetite_ot_1_i_2/", "text": "Европейската комисия обмисля предложение за изтегляне на монетите от 1 и 2 евроцента, сочи документ. Мярката би спестила разходи за производство и обработка на монетите, надхвърлящи често номиналната им стойност, предаде \"Ройтерс\", цитирана от БТА. Тази стъпка е включена в работната програма на ЕК за тази година, публикувана днес, и е предвидена за периода октомври-декември след оценка на използването на двете монети. Брюксел обмисля да въведе правила за закръгляване, които да се отнасят за всички страни от ЕС, така че потребителите да могат да плащат без да използват 1 и 2 евроцента, се посочва в документа. Сред страните от еврозоната Холандия, Финландия, Ирландия, Белгия и Италия вече приеха правила, които изискват или насърчават закръгляването при плащане в брой, за да се намали използването на двете деноминации. Закръгляването вероятно ще бъде първата стъпка преди изтеглянето на тези монети, тъй като постепенно използването им ще спре. В доклад от 2018 година ЕК посочва, че закръгляването може да се случи заедно с незабавното изтегляне на монетите или може монетите от един и два евроцента да не се пускат повече, но да останат законно платежно средство. Еврокомисията все още обмисля най-добрия вариант. \"Няма окончателно решение по предложението, каза заместник-председателят на ЕК Марош Шефчович на пресконференция днес. В доклада от 2018 година Еврокомисията посочва, че пускането на монета от 1 евроцент е дейност, която носи загуби за държавите членки. Италия спря да ги сече през 2017 година. В някои държави разходите по монетата от 2 евроцента също надхвърлят стойността на монетите. Допитване от 2017 година сочи, че страните от еврозоната подкрепят постепенното изтегляне на монетите от 1 и 2 евроцента.", "date": "2020.01.29", "title": "Еврокомисията обмисля да премахне монетите от 1 и 2 евроцента"}
{"url": "https://www.dnevnik.bg/sport/2020/01/29/4022301_nai-dobrite_tochki_na_federer_sreshtu_djokovich_predi/", "text": "Носителят на 20 титли от Големия шлем в тениса Роджър Федерер се готви за мача си срещу шампиона Новак Джокович в полуфиналите на Australian Open. Двамата  ще играят за 50-и път помежду си , като до момента швейцарецът има 23 победи. В Мелбърн те са се срещали четири пъти - Федерер спечели в осминафинала през 2007 г., а след това Джокович три пъти излезе победител в полуфинални мачове. АТП представи и  видео с най-добрите точки на Джокович срещу Федерер .", "date": "2020.01.29", "title": ""}
{"url": "https://www.dnevnik.bg/photos/2020/01/29/4022570_fotogaleriia_svetovnite_snimki_na_denia_-_29_ianuari/", "text": "Дезинфекция заради коронавируса, провинция Шандонг, Китай.", "date": "2020.01.29", "title": "Фотогалерия: Световните снимки на деня - 29 януари 2020 г."}
{"url": "https://www.dnevnik.bg/bulgaria/2020/01/29/4022611_i_valdes_radev_e_osvoboden_ot_nova_televiziia/", "text": "Режисьорът и карикатурист Валдес Радев е поредният кадър на \"Нова телевизия\", който вече не работи там след като медиата смени собствеността си неотдавна. \"Вече не съм в екипа на Нова телевизия. Днес следобед ми го съобщиха\", казва Радев пред  \"Клуб Z\". Посочва, че това не е негова инициатива и не знае каква е причината. След като телевизията стана собственост на братята Георги и Кирил Домусчиеви медиата се раздели с Генка Шикерова, Миролюба Бенатова, Марин Николов и Анна Цолова. Ключови фигури от ръководството също бяха отстранени, няколко души сами подадоха оставки. Радев работи в телевизията от 20 години на различни позиции - режисьор на новини, изпълнителен продуцент на външни продукции и др. Популярен стана с карикатури по злободневни теми.      Сатиричният вестник \"Прас-Прес\" на \"невъзпитаните карикатуристи\" излезе с обръщение, в което се казва: \"Нашият приятел и сътрудник Валдес Радев бе внезапно уволнен от Нова телевизия, където си изкарва хляба. Ако не знаете - в \"Прас-Прес\" не си изкарваме хляба, а си търсим белята. Е, Валдес я намери белята. Той е автор на едни от най-остроумните и актуални колажи, които се търкалят из интернет къде с автор, къде без автор. Нова телевизия има утвърдена традиция в отстраняването на хора с независимо мислене и опозиционни нагласи.\" \"А вие, неговите колеги в Нова, си трайте, ама хубавичко!\" - гласи финалът.", "date": "2020.01.29", "title": "И Валдес Радев е освободен от \"Нова телевизия\""}
{"url": "https://www.dnevnik.bg/sport/2020/01/29/4022569_zashto_bansko_predizvika_sporove_v_jenskite_ski_sled/", "text": "Стартовете от Световната купа по ски в Банско минаха, но домакинството на българския курорт предизвика спорове в женските ски. Марк Жирардели, който е  мажоритарен собственик на \"Юлен\"  - фирмата концесионер на ски зоната, се обяви в защита на Банско. Преди седмица Банско прие три старта за жени, за които  държавата отпусна 1.2 млн. лева . Състезанията преминаха с много незавършили участнички, като някои от тях се оплакаха от трудността на трасето. \"Не разбирам защо се провежда подобно състезание\", каза швейцарката Корине Сутер. Рамона Зибенхофер от Австрия обясни, че \"характеристиките на пистата не са подходящи за такова състезание\". Жирардели защити провеждането на стартове в Банско от Световната купа в алпийските ски. Според него курортът има възможности и качества да продължи да приема състезания в скоростните дисциплини. По думите му състезателките трябва да отправят въпроса към себе си. Той смята, че много от тях не са били достатъчно подготвени. \"Трябва да предизвикваме жените повече. Банско е като Кицбюел за жените\", каза Жирардели, цитиран от швейцарския \"Блик\". Стартовете при мъжете в Кицбюел се проведоха успоредно с тези при жените в Банско. Това даде повод на председателя на Българската федерация по ски  Цеко Минев да заяви преди състезанията, че предстои \"най-скиорският уикенд за целия сезон\" . Пистата \"Щрайф\" в Кицбюел е известна като една от най-трудните, като състезателите развиват над 140 км/ч при среден наклон 27%. Жирардели посочи, че пистата в Банско е идеална за скоростни състезания. Друга от участничките - Лара Гут-Бехрами, заяви, че снегът е бил перфектен и посочи, че на пистата трябва да се рискува. Догодина курортът ще приеме световните първенства за юноши и девойки, но според собственика на \"Юлен\" развитието на курорта не трябва да спира дотук. \"Възможно е и (домакинство на) световно първенство. В момента разглеждаме вариант за друга писта, чийто край да бъде в същата зона на финала\", допълни Жирардели. При откриването на домакинството в петък - след първото спускане - министърът на спорта Красен Кралев поздрави Минев и Община Банско за отличната организация. \"Състезанията ще бъдат излъчвани от телевизии по целия свят. Надявам се по този начин България и Банско да спечелят милиони нови приятели и почитатели\", каза Кралев.     ", "date": "2020.01.29", "title": "Защо Банско предизвика спорове в женските ски след \"най-скиорския уикенд\""}
{"url": "https://www.dnevnik.bg/sport/2020/01/29/4022681_livurpul_se_otkusna_na_19_tochki_na_vurha_vuv_visshata/", "text": "Ливърпул\" се откъсна на 19 точки на върха във Висшата лига. Червените спечелиха и срещу последния отбор, срещу който още не бяха играли през сезона - \"Уест хем\". Воденият от Юрген Клоп отбор се наложи с 2:0 в отложен мач, който се игра в Лондон. Мохамед Салах даде преднина на отбора си с гол от дузпа в края на първото полувреме. След почивката Алекс Окслейд-Чембърлейн удвои. По същото време в дербито на Манчестър, което беше от полуфиналите за Купата на лигата,  \"Юнайтед\" се наложи с 1:0 срещу \"Сити\"  с човек по-малко като гост. \"Гражданите\" обаче стигнаха финала в турнира за трета поредна година след победата с 3:1 в първия мач. С успеха си \"Ливърпул\" записа 15-а поредна победа във Висшата лига. Червените са в серия от 41 поредни мача без загуба, с което задминаха постижението на \"Челси\" и са на осем от рекорда на \"Арсенал\". За пръв път в историята мърсисайдци спечели срещу всички съперници в рамките на един сезон. \"Ливърпул\" продължава уверено към мечтата за първа титла от 30 години. 14 кръга преди края червените имат 70 точки и водят с 19 пред втория \"Манчестър сити\".      \"Ливърпул\" очаквано имаше превъзходство, но през първата част изпитваше трудности да стигне до голови възможности. В 33-ата минута Роберто Фирмино подаде към Дивок Ориги, който на няколко метра пред вратата се измъкна от опеката на защитата, но беше съборен. Впоследствие Салах реализира отсъдената дузпа. През втората част мачът се оживи, като тимът на Клоп бързо успя да удвои преднината си. Контраатака завърши с гол на Окслейд-Чембърлейн, който беше изведен отлично от Салах.     ", "date": "2020.01.29", "title": "\"Ливърпул\" се откъсна на 19 точки на върха във Висшата лига"}
