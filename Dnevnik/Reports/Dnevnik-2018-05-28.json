{"url": "https://www.dnevnik.bg/sport/2018/05/28/3186047_za_10_dni_adrian_andreev_izmina_putia_ot_bolnicata_do/", "text": "Голямата надежда на българския тенис Адриан Андреев спечели в неделя един от най-престижните турнири за юноши - \"Трофео Бонфилио\" в Милано. 17-годишният българин вдигна трофея, след като във финала надигра поставения под №1 Себастиан Баес с 6:3, 6:3. Андреев сподели след двубоя, че само преди десет дни е бил в болницата заради заболяване. Това обаче не му попречи да направи страхотна седмица в Милано и да стигне до най-престижното отличие в кариерата си до момента. \"Не мога да повярвам, че спечелих турнира, защото преди десет дни бях в болницата, лежах с игли във вените си. Невероятно е, че десет дни по-късно съм тук и печеля един от най-големите турнири на ITF (Международната тенис федерация). Невероятно е какво може да ти поднесе животът\", каза Андреев след финала. Той е третият представител на България, който печели турнира в Милано. През 2000 г. шампион в мъжката надпревар стана настоящият капитан на националния отбор за Купа \"Дейвис\" Тодор Енев, а през 2004 г. Сесил Каратанчева триумфира при дамите. Турнирът \"Трофео Бонфилио\" е от най-високата категория \"А\" в календара на ITF. Надпреварата, която се проведе за 59-и път, е считана за една от най-престижните на юношеско ниво в света. Шампиони в Милано са били Иван Лендъл (1978 г.), Ги Форже (1982 г.), Джим Къриър (1987 г.), Горан Иванишевич (1988 г.), Евгений Кафелников (1992 г.), Гилермо Кория (1998 г.), Александър Зверев (2013 г.) и Стефанос Циципас (2016 г.). Сред победителките в дамската надпревара са Рената Томанова (1973 и 1974 г.), Габриела Сабатини (1984 г.), Анна Курникова (1995 г.), Симона Халеп (2008 г.), Слоун Стивънс (2009 г.) и Белинда Бенчич (2013 г.). Андреев стигна до титлата в Милано след шест последователни победи. 17-годишният българин, който беше поставен под №16 в основната схема, загуби само един сет по пътя към титлата. Андреев стартира турнира с убедителен успех срещу деветия в схемата - Дрю Беърд от САЩ (6:2, 6:3). Във втория кръг българинът направи страхотен обрат срещу Лоренцо Мусети от Италия (4:6, 6:0, 6:1). След това той отстрани последователно американеца Тайлър Цинк (6:3, 6:1), французина Лилиан Мармусес (6:2, 6:4) и аржентинеца Факундо Диас Коста (7:6, 6:4), преди да победи фаворита Баес във финала. \"Мислех как да изпълня игровия си план. Бях много изтощен, но успях да премина през мача. Опитах да дам всичко от себе си. Чувствах се замаян, когато изпълнявах сервис и форхенд, не можех да удрям топката добре. Но се борих здраво, играх умно и следвах тактиката\", коментира Андреев след финала. \"И двамата не изиграхме най-добрия си мач, но бяхме много уморени от дългата седмица. Аз дадох всичко от себе си. Със сигурност това не беше най-качественият мач, но съм щастлив, че спечелих\", каза още младият български тенисист, за когото сега предстои участие в юношеския \"Ролан Гарос\".", "date": "2018.05.28", "title": "За 10 дни Адриан Андреев измина пътя от болницата до най-голямата си титла"}
{"url": "https://www.dnevnik.bg/kultura/2018/05/28/3185897_stihotvoreniia_s_biografii_-_novata_kniga_na_mirela/", "text": "Мирела Иванова се завръща в поезията с книгата си \"СЕДЕМ. Стихотворения с биографии\" след успешни експерименти и пътувания в различни жанрове, съобщават от издателството \"Хермес\".  Мирела Иванова е автор на поетичните книги като \"Каменни криле\", \"Самотна игра\", \"Памет за подробности\", \"Разглобяване на играчките\", \"Еклектики\" и \"Любовите ни\". Стихотворенията й са превеждани и са включвани в антологии на българската поезия, издала е книги в Германия. Тя е драматург на Народния театър \"Иван Вазов\".  \"В поезията на Мирела Иванова може да бъде видян дълбокият пейзаж на българското битие – със стотици шлифовани от почерка подробности, с патоси и сантименти, които играят на въже с иронията. Мощна книга. Стихотворенията й наистина са едни от най-силните лирически текстове, писани на български след началото на ХХІ век\", пише доц. д-р Пламен Дойнов в \"Литературен вестник\". Бенедикт Еренц в \"Ди Цайт\" отбелязва: \"Мирела Иванова с лекота на духа сменя епохите, взирайки се във времето, хвърля по някой камък във водата, оставя спомените да кръжат наоколо и се удивлява на целостта във възхитителни литании. Самотната игра край първоизвора на едно голямо дете, което разговаря безмилостно със себе си. Поетеса, която е истинско откритие!\"", "date": "2018.05.28", "title": "Стихотворения с биографии - новата книга на Мирела Иванова"}
{"url": "https://www.dnevnik.bg/evropa/2018/05/28/3186122_evrokomsiiata_otchete_namaliavane_na_produljitelnostta/", "text": "Европейската комисия представи днес данни за състоянието на съдебните системи в ЕС, според които продължителността на съдебните дела в България намалява, предаде БТА. Количествените показатели помагат за сравнение, а качеството на решенията не може да бъде оценено, коментира на пресконференция еврокомисарят по правосъдието Вера Йоурова. В България наблюдаваме известно подобрение в продължителността на делата, има подобряване на някои количествени показатели, добави тя. Днешните данни показват известна положителна посока, коментира еврокомисарят по повод изводите за страната. В отговор на други въпроси тя посочи, че дори в една страна от ЕС правосъдието да показва слабости, това дава отражение на всички останали, включително върху икономиката. Изказванията на някои политици в ЕС насърчават и поощряват посегателствата срещу журналисти, онлайн има множество примери за реч на омразата срещу журналисти. Властите трябва да разследват всички случаи не само на убийства, но и на опити за посегателство и нападки срещу журналистите. Комисията не може да се намесва в отделните случаи, добави еврокомисарят.", "date": "2018.05.28", "title": "Еврокомисията отчете намаляване на продължителността на съдебните дела в България"}
{"url": "https://www.dnevnik.bg/biznes/2018/05/28/3186134_magistrala_hemus_shte_stigne_do_veliko_turnovo_prez/", "text": "Автомагистрала \"Хемус\" ще стигне до Велико Търново през 2021 г., а ще бъде пусната изцяло до началото на 2024 г., съобщи министърът на регионалното развитие и благоустройството Николай Нанков на форум във Велико Търново, цитиран от БТА. По думите му този график не е оптимистичен, а реалистичен. В рамките на изминалата година е започнало реалното строителство на деветкилометровата отсечка от Ябланица до разклона за Тетевен, очаква се отсечката да бъде приключена до година и половина, посочи той. Приключва проектирането на 52 километра между пътен възел \"Боаза\" и разклона за Ловеч и Плевен. Според новите разчети тази част от трасето ще спести между 200 и 300 милиона лева от предвидения бюджет, а пускането в експлоатация на лота се очаква през 2020 година, коментира министърът. През август тази година ще бъде обявена тръжната процедура на 85 километровото трасе от разклона Ловеч-Плевен до разклона за пътя Русе-Велико Търново, за да може през 2021 година да бъде готов и той, каза Нанков. Той обобщи, че около 160 километра от магистралата ще бъдат завършени до края на 2021 г. В най-изостанала фаза е 90-километровият участък от разклона Велико Търново-Русе до пътен възел Буховци. Реалното изграждане на 16-километровото трасе между пътните възли Буховци и Белокопитово ще започне след около два месеца и половина, поясни министърът. Обществената поръчка за строителство на пътя \"Велико Търново - Русе\" може да започне още в рамките на тази година, ако съдебното решение по обжалването за ОВОС бъде в полза на АПИ, каза министърът. Участъкът от 133 километра е разделен на три отсечки, той ще обхваща бъдещото трасе към втория мост на Дунав при Русе и пътния възел до град Дебелец. Нанков подчерта, че за финансирането на пътя ще са нужни малко над 1 млрд. лева, а пътят трябва да бъде завършен в средата на 2022 г.", "date": "2018.05.28", "title": "Магистрала \"Хемус\" ще стигне до Велико Търново през 2021 г."}
{"url": "https://www.dnevnik.bg/zdrave/2018/05/28/3186186_pacienti_i_lekari_sa_nedovolni_ot_novite_iziskvaniia/", "text": "Пациенти и лекари са недоволни от новите изисквания на Националната здравноосигурителна каса (НЗОК) за лечението на тежки дерматологични и ревматологични заболявания, които са в сила от 15 май. Те настояват решението за тези изисквания да се преразгледа, съобщи БНР. Става въпрос за реда за отпускане на скъпоструващи биологични медикаменти на близо 7 хиляди болни. Основната промяна е в създаването на постоянен експертен съвет, който единствен ще издава решенията за започване на биологично лечение, което се прилага само в най-тежките случаи, промяна в дозовия режим или смяна на един лекарствен продукт с друг. Досега тези решения са издавани от четири комисии - две в София и по една в Стара Загора и Плевен.", "date": "2018.05.28", "title": "Пациенти и лекари са недоволни от новите изисквания за отпускане на билогични лекарства"}
{"url": "https://www.dnevnik.bg/sviat/2018/05/28/3186109_reshenieto_za_imeto_na_makedoniia_shte_e_v_rucete_na/", "text": "Преговорите за името на Македония приключиха на ниво външни министри от Атина и Скопие и остава премиерите Зоран Заев и Алексис Ципрас да вземат окончателното решение, след като се изчистят \"технически и правни\" въпроси. Това каза гръцкият външен министър Никос Коциас, цитиран от в.  \"Катимерини\" . Думите му последваха среща в кулоарите  на форум на европейските лидери , който беше подготовка за срещата на върха на ЕС през юни и на който беше поканен външният министър на Македония Никола Димитров. Коциас и Димитров се срещнаха многократно за половин година, откакто започнаха разговорите за името. На срещата на върха ЕС - Западни Балкани на 17 май по темата  разговаряха и Заев и Ципрас  в момент, когато Македония  се надява на решение за името  до Европейския съвет в края на идния месец. През януари двамата премиери възложиха на външните си министри да водят преговорите по същество. \"Ние... свършихме всичко, с което бяхме натоварени от министър-председателите на двете държави\", каза Коциас в Брюксел. \"Въпросите, които трябва да се решат сега, са технически и правни\", каза Коциас и добави, че справянето с тях може да се очаква \"днес или утре\". \"Щом са уредени... документите, подготвени на ниво външни министри, ще бъдат предадени на двамата премиери, които ще разговарят и ще стигнат до окончателно споразумение.\" Възможна среща Заев - Ципрас По-рано македонският външен министър Никола Димитров каза за агенция МИА, че е разговарял с Коциас в Брюксел до късно снощи по темата в Брюксел, след като двамата проведоха още една среща със специалния пратеник на ООН за разрешаване на спора, Матю Нимиц. \"Имахме конструктивна дискусия... и имаме рамката за компромис\", каза Димитров. \"Когато започнахме, имахме значителни разлики, но докато напредваме, имам впечатлението, че все повече сме на една страна.\" Според него е възможна дори среща с Ципрас в рамките на седмицата, за да бъде обсъдено окончателното предложение. Пред гръцката агенция  АНА-МПА  пък Димитров обяви, че преговорите вече са в крайна фаза и че до срещата на 28 юни е възможно решение. Нито Коциас, нито Димитров обясниха дали решението \"за компромис\", около което са се обединили, е свързано с четирите досега одобрявани предложения, или с  \"Илинденска Македония\"  - име, което се появи след срещата на Заев и Ципрас в София.", "date": "2018.05.28", "title": "Решението за името на Македония ще е в ръцете на Заев и Ципрас до дни, казаха преговарящите"}
{"url": "https://www.dnevnik.bg/politika/2018/05/28/3186185_v_gerb_ne_vijdat_osnovaniia_za_kasiraneto_na_izborite/", "text": "ГЕРБ отхвърли обвиненията на БСП за манипулация на частичните избори в Галиче и Беден. От БСП съобщиха, че  ще поискат касиране  на изборите в село Галиче. От левицата се оплакаха, че  по време на вота вчера  е имало редица нарушения \"Те имат право да искат всичко, ако имат доказателства, нека да ги предоставят на органите на реда, но това, което аз чух от тях, са слухове. Основната им теза е – дописване на хора, няма такова нещо\", каза депутатът от ГЕРБ Тома Биков. \"Кметовете се избират пряко от българските граждани. Частични избори имаше в общо 10 населени места, не само в Галиче. От тези места БСП регистрира кандидати само на 5 места. В така наречените смесени региони единствената конкуренция беше между кандидати на ГЕРБ и ДПС, каза административния секретар на ГЕРБ Цветомир Паунов. Според него във всяка една комисия партиите имат свои застъпници, така че внушенията, че една или друга политическа партия може да има решаваща роля в изборния процес. \"По отношение на останалите внушения за манипулиране на процеса чрез дописване на хора в списъците – категорично заявявам, че извън единични случай на двама, трима души, длъжностни лица, няма други такива случаи\", каза още Паунов. Тома Биков каза, че за ГЕРБ \"тези резултати не са изненада, понеже ГЕРБ полага усилия за спечелване на изборите, както в градовете, така и в малките населени места\". \"Това, че ГЕРБ има 9 кандидати в 10 населени места, а БСП – 5, е показателно. Тандемът Нинова-Кирил Добрев загуби избори, след като БСП успя да спечели изборите за президент с независим кандидат, така че не разбирам какъв е този шок за тях сега\", каза още Биков. \"За съжаление на БСП, в последните 10 години те основно губят избори, но така и не се научиха да губят. Когато загубиш, би трябвало да анализираш грешките си и защо си загубил\", смята Биков Според него БСП е втората политическа сила у нас и за това трябва да се държат малко по-отговорно. \"Ние не приемаме, че БСП и господин Добрев могат да са стожери на морала в българското общество. Той още не е дал обяснения какво е правил неколкократно при господин Цветан Василев – за банки ли са си говорили или за морал. Чуваме, че Ценко Чоков е звънял от затвора по телефон, призоваваме полицията да провери и ако е така, да се вземат съответните мерки, защото това е забранено\", каза Биков.", "date": "2018.05.28", "title": "В ГЕРБ не виждат основания за касирането на изборите в Галиче"}
{"url": "https://www.dnevnik.bg/sport/2018/05/28/3186121_iznenadite_v_jenskiia_rolan_garos_produljiha_sus/", "text": "Двукратната шампионка в турнирите от Големия шлем Виктория Азаренка отпадна още в първия кръг на \"Ролан Гарос\". 28-годишната тенисистка от Беларус напусна надпреварата след загуба с 5;7, 5:7 от чехкинята Катерина Синякова. Азаренка е четвъртото голямо име, което си тръгва от Париж още след първия си мач. В неделя турнирът поднесе три големи изненади с отпадането на миналогодишната шампионка Йелена Остапенко, носителката на седем титли от Големия шлем Винъс Уилямс и първата ракета на Великобритания Джоана Конта. Азаренка влезе в \"Ролан Гарос\" без големи очаквания. Тя не беше играла в Париж от 2016 г., а последната й победа беше преди три години. Въпреки че има полуфинал във френската столица през 2013 г., това си остава най-неуспешният турнир от Големия шлем за беларуската, а червените кортове - най-трудната й настилка. Поражението срещу Синякова обаче беше неочаквано. 22-годишната чехкиня, която заема 57-ото място в световната ранглиста, никога не беше печелила мач в Париж. Тя се намираше в серия от три поредни отпадания в първия кръг. Азаренка даде признаци на подобряване на формата, след като се завърна на корта през март. Липсата на практика на червени кортове обаче даде отражение. Беларуската имаше само три мача на клей в последните две години, като загуби два от тях. Двукратната шампиона от Australian Open направи цели 38 непредизвикани грешки срещу 23 на Синякова. В същото време разликата в печелившите удари беше минимална - 27 за беларуската и 25 за чехкинята. Азаренка реализира всичките си три точки за пробив в мача, но се пропука пет пъти при осемте възможности, които се откриха пред Синякова. Във втория кръг Синякова ще се изправи срещу украинката Катерина Козлова, която сътвори най-голямата сензация от началото на турнира с отстраняването на миналогодишната шампионка Остапенко. Днес място в следващата фаза от поставените тенисистки намериха Петра Квитова, Мадисън Кийс, Наоми Осака и Карла Суарес Наваро.", "date": "2018.05.28", "title": "Изненадите в женския \"Ролан Гарос\" продължиха със загуба на Азаренка"}
{"url": "https://www.dnevnik.bg/zelen/2018/05/28/3186192_brjuksel_prie_novi_pravila_sreshtu_plastmasovite/", "text": "Европейската комисия предлага нови общоевропейски правила, свързани с десет пластмасови продукта за еднократна употреба, които най-често се срещат по европейските плажове и в европейските морета, както и за изгубените или изоставените риболовни уреди. Като мотив за новите регулации от Брюксел сочат увеличаващото се все повече и повече количество на вредни пластмасови отпадъци в моретата и океаните. Предложенията на комисията ще бъдат внесени в Европейския парламент и Съвета за приемане. От ЕК призовават останалите институции да разгледат приоритетно текстовете и да постигнат осезаеми резултати за европейците преди изборите през май 2019 г. Представената днес инициатива е в изпълнение на поетия в  Европейската стратегия за пластмасите  ангажимент за справяне с разточителната употреба на пластмаси и с пластмасовите отпадъци чрез законодателни действия Пластмасовите отпадъци, за които се въвеждат новите правила, са около Новите правила са пропорционални и специфични за отделните продукти и ще се прилагат различни мерки, обясняват от ЕК. При налични алтернативи на достъпни цени ще е забранено предлагането на съответните пластмасови продукти за еднократна употреба на пазара. За продуктите без ясни алтернативи фокусът е върху ограничаването на тяхната употреба чрез национални мерки за намаляване на потреблението им, изисквания за проектирането и етикетирането и задължения за управление на отпадъците за производителите.  Благодарение на новите правила Европа ще има водеща роля в решаването на този въпрос с глобални последици, смятат законотворците. Настоящата комисия обеща да действа мащабно по големите въпроси, а останалото да остави на държавите членки, обяснява първият заместник-председател на Европейската комисия Франс Тимерманс, който отговаря за устойчивото развитие. \"Пластмасовите отпадъци несъмнено са голям проблем и европейците трябва да действат заедно, за да се справят с него, защото в крайна сметка тези отпадъци попадат във въздуха, който дишаме, и в нашата почва, океани и храна\", коментира още Тимерманс.  С днешните предложения, смята той, ще се намали предлагането на пластмасови изделия за еднократна употреба в супермаркетите чрез редица мерки. Някои от тези изделия ще бъдат забранени и заменени с по-чисти алтернативи, така че хората ще могат да продължат да използват любимите си продукти. В световен мащаб стигат дори до белите дробове и трапезата на хората, без да е известно все още какво е въздействието на съдържащите се във въздуха, водата и храната пластмасови микрочастици върху човешкото здраве. \"Проблемът с пластмасите задължително трябва да бъде решен и това може да доведе до нови възможности за иновации, повишаване на конкурентоспособността и създаване на работни места\", смята и заместник-председателят Юрки Катайнен, отговарящ за работните места, растежа, инвестициите и конкурентоспособността. \"Пластмасовите изделия за еднократна употреба не са интелигентен икономически или екологичен избор и днешните предложения ще помогнат на бизнеса и потребителите да преминат към устойчиви алтернативи\", смята той.  Конкурентно предимство  Според ЕК така предприятията ще получат конкурентно предимство: наличието на единен набор от правила за целия пазар на ЕС ще послужи като стимул за европейските компании да реализират икономии от мащаба и да са по-конкурентоспособни на процъфтяващия световен пазар на устойчиви продукти. Чрез създаване на системи за повторна употреба (например депозитни схеми) компаниите могат да си осигурят стабилен източник на висококачествени материали. В други случаи стимулите за търсене на по-устойчиви решения могат да осигурят на предприятията технологично предимство пред конкурентите им в световен мащаб. Различни мерки за различни продукти След предприетите през 2015 г. мерки за пластмасовите торбички 72% от европейците заявяват, че вече използват по-малко такива торбички, сочи проучване на \"Евробарометър\".  Сега ЕС насочва вниманието си към 10 пластмасови продукта за еднократна употреба и към риболовните уреди, които заедно съставляват 70% от морските отпадъци в Европа. С новите правила ще се въведат: –   когато са налични алтернативи на достъпни цени, ще бъде забранено предлагането на съответните пластмасови продукти за еднократна употреба на пазара.   държавите членки ще трябва да намалят използването на пластмасови  и пластмасови  . Те могат да направят това чрез определяне на национални цели за намаляване на потреблението, осигуряване на наличието на алтернативни продукти на местата за продажба или гарантиране, че пластмасови изделия за еднократна употреба не могат да се предоставят безплатно. –  : производителите ще помагат за покриването на разходите за управление на отпадъците и почистване, както и за мерки за повишаване на информираността за  . Секторът също така ще получи стимули да разработва по-малко замърсяващи алтернативи за тези продукти. – Ц : държавите членки ще бъдат задължени да събират 90% от   за еднократна употреба към 2025 г., например чрез депозитни системи. –   за определени продукти ще се изисква поставянето на ясни и стандартизирани етикети, върху които е посочено как трябва да бъдат изхвърлени отпадъците, какви са отрицателните екологични последици от продукта и какво е съдържанието на пластмаса в него. Това ще се прилага за  . –   държавите членки ще бъдат задължени да повишават осведомеността на потребителите за отрицателните последици от изхвърлянето на пластмасови продукти за еднократна употреба и риболовни уреди, както и за наличните системи за повторна употреба и възможностите за управление на отпадъците за всички тези продукти. Производителите ще трябва да покриват разходите за събиране на отпадъци с пристанищни приемни съоръжения и за техния превоз и третиране. Те също така ще покриват разходите за мерки за повишаване на информираността. Подробности за новите правила за риболовните уреди ще намерите  тук .", "date": "2018.05.28", "title": "Брюксел прие нови правила срещу пластмасовите отпадъци в океаните"}
{"url": "https://www.dnevnik.bg/sport/2018/05/28/3186048_barselona_oglavi_klasaciia_za_nai-dobur_otbor_v_evropa/", "text": "Реал\" (Мадрид) продължава  властването си в европейския клубен футбол , но \"Барселона\" оглави класация за най-добрите отбори на континента. Каталунците изпревариха големия си съперник в Испания и излязоха начело в Euro Club Index, съставен от анализаторската компания \"Грейсноут\". Тройката се допълва от германския шампион \"Байерн\". \"Ливърпул\", който загуби от \"Реал\" във финала в Шампионската лига, се изкачва с осем места и вече е 11-и. Анализът се основава на представянето на отборите в предишните четири сезона. Най-голяма тежест за подреждането в класацията обаче имат резултатите от сезон 2017-2018, като те носят две трети от коефициента. Отборите печелят или губят точки в зависимост от резултатите си в мачовете от евротурнирите, вътрешните първенства и националните купи. Броят на точките обаче зависи от разликата в класирането на двата отбора в съответния мач. Самото първенство получава бонус точки, ако някой от представителите му има добри резултати в евротурнирите. В анализа попадат 20 първенства. \"Примера дивисион и Бундеслигата все още имат повече отбори от Висшата лига\", каза водещият анализатор в компанията Саймън Глийв. По думите му отборите от Висшата лига изпреварват тези от Бундеслигата по отношение на средно ниво. Примера дивисион все още е начело спрямо средния индекс на отборите си (2906 спрямо 2925 от миналата година), но Висшата лига вече е на второто място (2807 спрямо 2770), а Бундеслигата е на третото място с голям спад (2695 спрямо 2798). Според Глийвс големият спад при германските клубове може да позволи на Серия А да излезе на третото място. България няма нито един представител сред стоте най-добри. Хегемонът в последните седем години \"Лудогорец\" е най-предно класиран, като държи 116-ото място. В тройката попадат \"Левски\" и \"Берое\", а ЦСКА се подрежда с две места зад старозагорския клуб.", "date": "2018.05.28", "title": "\"Барселона\" оглави класация за най-добър отбор в Европа, \"Лудогорец\" е 116-и (графика)"}
{"url": "https://www.dnevnik.bg/evropa/2018/05/28/3186150_koaliciiata_v_avstriia_iska_test_po_nemski_za/", "text": "Дясната управляваща коалиция в Австрия продължи с плана си да ореже помощите за чужденци, включително и за бежанци, въпреки риска той да бъдат оспорен по съдебен път и да предизвика съпротива в останалата част от Европейския съюз, предаде \"Ройтерс\". Консерваторите на канцлера Себастиан Курц, които управляват заедно с крайнодесните, миналата година спечелиха парламентарните избори с твърда позиция срещу имиграцията, като обещаха да не се повтори мигрантската криза от 2015 г., когато Австрия пое един от най-големите дялове, търсещи убежище в Европа. През март Конституционният съд обяви за незаконен приложен на местно ниво модел за планираната от правителството реформа. Според нея всеки, който иска да получава основната минимална социална помощ, трябва да е живял в Австрия пет от последните шест години. Системата освен това предвиждаше намаляване на помощите за бежанци за първите пет години. След решението на съда кабинетът днес обяви променения си план, който налага таван от 563 евро на месец за бежанците. Средствата обаче може да бъдат увеличени до 863 евро, каквато е сумата за австрийците, ако бежанците преминат изпит по немски език. \"Основното правило, което ще въведем, е, че немският ще стане ключът за достъп до пълната минимална помощ\", каза Курц по време на пресконференция. \"Това значи, че който има недостатъчно езикови познания, няма да може да получава пълната минимална помощ.\" Остава обаче въпросът дали новият план няма отново да бъде блокиран от Конституционния съд, който постанови, че към бежанците трябва да има по-добро отношение в сравнение с останалите чужденци, тъй като по дефиниция те не могат да се върнат в родните си страни. Макар правилата, които бяха отхвърлени, да не правеха разлика между граждани на други страни от ЕС и австрийци, новият план забранява на всички чужденци да кандидатстват за основната помощ в продължение на пет години. Това създава потенциал за конфликт между Австрия и други страни от ЕС, където според европейските правила за свобода на установяване гражданите на всички държави членки трябва да бъдат третирани еднакво. \"Свободата на установяване е свобода да се работи в цяла Европа. Свободата на установяване не е свобода за търсене на най-добрите системи за социални помощи и в този смисъл този периодът за изчакване е по мое мнение стъпка в правилата посока\", подчерта Курц. По думите на Курц е \"плашещо\", че повечето хора, които получават минималната социална помощ, са във Виена и почти половината от тях са чужди граждани. Попитан дали новите планове са законни, той отговори, че това ще се реши на друго място. \"Ние не сме Конституционният съд\", отбеляза канцлерът.", "date": "2018.05.28", "title": "Коалицията в Австрия иска тест по немски за бежанците, за да получават пълна социална помощ"}
{"url": "https://www.dnevnik.bg/evropa/zemedelie/2018/05/28/3186202_ovoshtari_poluchiha_24_mln_lv_kompensacii_za_zimno/", "text": "Държавен фонд \"Земеделие\" плати на земеделските стопани 2.371 млн. лв. компенсации за осъществени от тях мерки за борба с вредителите на трайните насаждения през изминалата зима. Субсидии получиха 2 484-ма производители, които отглеждат трайни насаждения, ягоди и малини. Финансовата помощ е до 270 лева на хектар с ДДС. Тя покрива направените разходи за зимните пръскания, които се прилагат в периода след преминаване на студовете до набъбване на плодните пъпки.", "date": "2018.05.28", "title": "Овощари получиха 2.4 млн. лв. компенсации за зимно пръскане"}
{"url": "https://www.dnevnik.bg/evropa/2018/05/28/3186227_prezidentut_v_italiia_vajniiat_arbitur_v/", "text": "Италианският президент е уважавана институция, чиито ограничени правомощия често се оказват важни в случай на политическа криза, пише \"Франс прес\", цитирана от БТА. Сегашният държавен глава  Серджо Матарела   отказа да назначи  за министър на финансите евроскептик, предложен от  издигнатия за премиер Джузепе Конте  (номинация, която впоследствие бе оттеглена) и подкрепен от парламентарното мнозинство. Правомощието, описано в чл. 92 от италианската конституция,  разгневи крайнодясната партия  \"Лига\" на Матео Салвини и антисистемното Движение \"Пет звезди\" на Луиджи ди Майо. Това обаче не е първият случай, когато италиански президент отказва да назначи министър, предложен от парламентарното мнозинство. В историята на Италианската република такова нещо се е случвало поне три пъти, включително с бившия премиер Силвио Берлускони. Победител на парламентарните избори през 1994 г., медийният магнат, който вече беше попадал в полезрението на правосъдието, предложи на тогавашния президент Оскар Луиджи Скалфаро да назначи адвоката Чезарe Превити за правосъден министър. Скалфаро отказа и Берлускони отстъпи. Този път обаче италианските популисти не са съгласни държавният глава да използва този прерогатив и осъдиха налагането на решения от Брюксел и \"финансовите лобита\". Луиджи ди Майо заговори за процедура за импийчмънт на президента заради държавна измяна чрез задействане на чл. 90 от конституцията. Президентските правомощия са силно ограничени и се свеждат до назначаване на премиер, а след това - на предложените от премиера министри. Президентът има също правото да разпуска парламента. Това средство за възпиране е използвано многократно при политически кризи в Италия - парламентарна република, която имала 64 правителства от 1946 г. По време на финансовата криза през 2011 г. тогавашният президент Джорджо Наполитано не се поколеба да съдейства за свалянето на Берлускони и да назначи за премиер бившия еврокомисар Марио Монти. Берлускони заяви, че е жертва на държавен преврат, и поиска предсрочни избори, но такива не бяха свикани. \"Лига\" и Движение \"Пет звезди\" също се обявиха за предсрочни избори, след като италианците отхвърлиха на референдум в края на 2016 г. исканата от премиера Матео Ренци конституционна реформа. Ренци подаде оставка, но Серджо Матарела отказа да разпусне парламента, припомня АФП.", "date": "2018.05.28", "title": "Президентът на Италия: важният арбитър в честите политически кризи"}
{"url": "https://www.dnevnik.bg/sport/2018/05/28/3186254_garet_beil_ostana_izvun_idealniia_otbor_v/", "text": "Европейският клубен шампион \"Реал\" (Мадрид) излъчи най-много футболисти за идеалния отбор в Шампионската лига. Общо осем души от испанския тим попаднаха сред 18-те, определени от специална комисия. Сред осемте от \"Реал\" обаче го няма Гарет Бейл, който се превърна в герой на финала, влизайки като резерва и вкарвайки два гола. Уелсецът имаше труден сезон и преди финалния мач имаше само един гол в шест участия. Преди да се появи в Киев и да изиграе 29 минути, Бейл беше вкарал на \"Борусия\" (Дортмунд) в края на септември. Нападателят започна като титуляр в първите два мача от турнира, след което пропусна четири заради контузия и игра едва 99 минути преди финала. Сред 18-те \"Реал\" е представен от вратарят Кейлор Навас, защитниците Серхио Рамос, Марсело и Рафаел Варан, а останалите са Тони Кроос, Лука Модрич, Каземиро и Кристиано Роналдо. Финалистът \"Ливърпул\" има трима играчи в разширения състав – Мохамед Салах, Роберто Фирмино и Върджил ван Дайк. \"Байерн\" и \"Рома\" са с по двама – Йошуа Кимих и Хамес Родригес и Един Джеко и Алисон. Останалите трима в класацията са Кевин де Бройне (\"Манчестър сити\"), Лионел Меси (\"Барселона\") и Джорджо Киелини (\"Ювентус\"). Макар и да не се разписа във финалния мач, Кристиано Роналдо завършва сезона като голмайстор в Шампионската лига. Португалецът реализира 15 гола в 13 срещи. В течение на надпреварата той стана първият играч, който вкарва във всички двубои от груповата фаза. Неговата серия продължи до четвъртфиналите , но в последните три двубоя португалецът не успя да се разпише.", "date": "2018.05.28", "title": "Гарет Бейл остана извън идеалния отбор в Шампионската лига"}
{"url": "https://www.dnevnik.bg/skorost/2018/05/28/3186084_fotogaleriia_sitroen_s5_eurkros/", "text": "След \"C3 Еъркрос\", и \"C4 Еъркрос\" с \"C5 Еъркрос\", чиято европейска версия дебютира в края на миналата седмица, \"Ситроен\" продължава международната си офанзива с кросоувър модели. Автомобилът се характеризира с рекордите 30 комбинации за персонализация само отвън, като до края на 2019 година ще е и първият зареждащ се от контакта модел на французите.", "date": "2018.05.28", "title": "Фотогалерия: Най-големият кросоувър на \"Ситроен\" ще е първият с хибридна версия"}
{"url": "https://www.dnevnik.bg/sviat/2018/05/28/3185117_v_dnite_predi_vizitata_na_borisov_rusnacite_otnovo/", "text": "В дните преди  визитата на премиера Бойко Борисов  в Москва на 30 май и след посещението на президента Румен Радев в Русия, което местни медии нарекоха \"показателно за наличието на центробежни сили в НАТО и ЕС\", компанията \"Газпром\" активизира дейността си по цялото трасе, по което допреди 4 години се планираше да се изгражда газопреносната мрежа \"Южен поток\". Този път контактите и договореностите са за продължаване на \"Турски поток\" и са на твърде предварително ниво, за да доведат скоро до конкретни резултати, но достатъчни за създаване на политически натиск над България - \"липсващото звено\" във веригата до крайни пазари като Австрия и Италия. На 24 май сръбският министър на енергетиката Александър Антич съобщи, че се е договорил с \"Газпром\" за дългосрчно сътрудничество по разширяване газопреносната система на Сърбия \"и особено за тръбопровод от границата с България до тази с Унгария\". На срещата с ръководителите на \"Газпром\" Алексей Милер и на \"Газпром нефт\" Александър Дюков е разговаряно за строителство на допълнителни подземни газохранилища в Сърбия, съобщи ТАСС. Антич казва, че капацитетът на газохранилищата, които в момента се експлоатират съвместно с \"Газпром\", може да бъде увеличен от около 300 милиона на 1 млрд. куб. м. \"Очакваме през настоящата година да бъде прието инвестиционното решение за строителство по газопреносната система на територията на Сърбия и подземно хранилище за газ\", допълва министърът. Той бе в София седмица по-рано, когато в края на срещата \"ЕС - Западни Балкани\" бе подписана декларация с българския министър на енергетиката Теменужка Петкова за окончателно съгласуване на плановете за газова връзка със Сърбия. Този дълъг 105 км. елемент за съединение на газопреносните мрежи на двете страни би трябвало да заработи не по-късно от 2022 г. На 25 май сътрудничество в газовата сфера между Русия и Унгария обсъждаха Алексей Милер и унгарският министър на икономиката и външните работи Петер Сиярто. Това стана в кулоарите на икономическия форум в Санкт Петербург и е продължение на подписаната от двамата на 5 юли 2017г. пътна карта, предвиждаща и разширяване с руско участие на газопреносната мрежа на Украйна. На същия форум добре известен от години с проруските си позиции италиански депутат призова \"Турски поток\" да бъде продължен през България до Италия.  По думите на Пало Гримолди  от националистическата партия \"Северна лига\" било необходимо ново споразумение, \"за да стигне \"Турски поток\" от България до Италия\". Той твърди още, че София имала интерес от подобен проект, но трябвало да се убеждават още Сърбия и Австрия. В събота, 26 май,  \"Газпром\" обяви , че е подписал с правителството на Турция протокол за изграждане на сухопътна част на газопровода \"Турски поток\" от тракийския бряг на Черно море до границата на Европейския съюз. В  съобщението на газовия гигант  не се посочва до коя граница ще бъде изградена връзката - с България или с Гърция, не се казва нищо повече освен това, че транзитният участък ще е за доставка на газ на европейския пазар.  Двете страни не споменават срокове за изграждане на връзката с европейския пазар, нито кой от ЕС ще купува руски газ. Тя трябва да се захранва от втората тръба на \"Турски поток\", от която в Черно море са положени около 224 от общо 940 км. Плановете на \"Газпром\" са тя да бъде довършена и въведена в експлоатация в края на 2019г. - срок, който анализатори определят като прекалено амбициозен.", "date": "2018.05.28", "title": "В дните преди визитата на Борисов руснаците отново сглобяват копие на \"Южен поток\""}
{"url": "https://www.dnevnik.bg/gradska_sreda/2018/05/28/3184954_stolichnata_obshtina_iska_reklamite_da_sliazat_ot/", "text": "С неуспешните си опити да подреди града, въведе правила и да предоставя нови услуги Столичната община от 10 години е поставила рекламния бизнес в непрестанно положение на очакване. Причината - администрацията е твърде бавна, за да въведе ясни регулации, като позволи на бизнеса да излезе \"на светло\", защото в сегашната ситуация много от рекламните обекти са незаконни. Преди точно 10 години общинските съветници приеха наредба, с която да въведе ред при поставянето на билбордове и други рекламни обекти и премахването на незаконните. Решение бе обжалвано и десетилетие по-късно резултатът е видим за всички – рекламни пана, билбордове, тотеми и други елементи стърчат от всички тротоари, покриви, стени, витрини и фасадите на много от сградите. Всяка зима двата края на пешеходната част на бул. \"Витоша\" са преградени от стъклените стени на \"градините\" на десетките заведения по продължението й.  Тази година опит за премахването на повечето от тези обекти и въвеждане на ред в поставянето им правят главният архитект на Здравков Здравков и общински съветници от ГЕРБ, които  внесоха нова наредба в общината . Срокът за общественото й обсъждане приключи на 11 май и видно от сайта на общината редица дружества и професионални организации са изпратили негативни становища за проекта. Според тях той ограничава сериозно бизнеса и няма да реши проблемите. Най-важните ограничения са, че реклама може да се поставя на 20% от площта витрините, трябва да има разстояние между отделните видове рекламни елементи, те не могат да се поставят навсякъде, а по определена от общината схема. Възможностите за брандиране на сгради са много малко, както и вариантите за поставяне на билбордове в частни имоти. Реклами по покривите в центъра няма да има. Интересите дебнат отвсякъде Здравко Здравков очаква дебатът по приемането на наредбата да е тежък и е наясно, че отпорът на бизнеса ще е сериозен, както каза той в началото на миналата седмица. От изпратените негативни становища обаче се вижда, че далеч не всички участници на рекламния пазар в столицата са недоволни от проекта. Така например Българската асоциация за външна реклама (БАВР) приветстват наредбата, като са на мнение, че е крайно време тя да бъде приета. \"Всеки си слага каквото, където и колкото си иска. Има прекалено много незаконни съоръжения, които гълтат една голяма част от пазара\", каза пред \"Дневник\" Ангел Станчев, председател на БАВР. Недоволните от наредбата са главно търговци, а не фирми, които се занимават с реклама - те са заинтересовани главно от брандирането, което също се ограничава, посочва още Станчев. Несъмнено някои от въздържалите се да изпратят негативно становище компании ще участват в подготвяната от общината процедура  по отдаване на спирките на градския транспорт на концесия . Тя ще позволява част от тях да се използват за реклама. Преди месец бяха обновени нови условия за търг, което е четвърти опит на общината да пусне процедурата. Всеки път съмненията са, че общината ще даде възможност на частния бизнес да се облагодетелства от дейност, която сама може да изпълнява. Освен това в края на април Върховния административен съд (ВАС) отмени избора на победител в конкурса на Столичната община за  концесията за отдаване на велосипеди под наем . Идеята е върху стоянките и велосипедите да се поставят реклами. Решението на ВАС е по обжалване на свързаното с бизнесмена Красимир Гергов \"Вело Арчър София\", а за изпълнител беше избрано обединението \"София байкс\" - \"Билборд\" АД, \"Моушън артс\", \"Делта карт\" и \"Долсамекс\". Така процедурата трябва да започне отначало. Общо взето - не Предлаганите промени ограничават възможностите на бизнеса да се рекламира в столицата, увеличават административната тежест и влошават условията за инвестиции, се казва в становището на Българската асоциация на рекламодателите (БАР). Те посочват, че в проекта липсва оценка и анализ на въздействията от наредбата и ограниченията не са прекомерни.  Макар наредбата да цели ограничаване на незаконната реклама, заложените мерки са насочени срещу \"бизнеса, който извършва дейността си, включително рекламна и маркетингова, при спазване на правилата\" твърдят от БАР. Увеличаващата се плътност на застрояване и намаляване на незастроените площи могат да направят невъзможно спазването на ограниченията за разстояние между рекламни обекти - между 2 до 60 метра. Така би се загубила възможността фирмите да рекламират в собствените си обекти, пишат от асоциацията.  Те са против и двойното намаляване на площта, на която могат да се поставят рекламни елементи - от 4 кв. м на 2 кв. метра. Освен това тя ще важи и за калкани на сгради. От БАТ посочват, че много от калканите са в лошо състояние, като рекламите прикриват тези недостатъци.  От БАР са на мнение, че поставянето на реклами по витрините не влошава облика на града, \"особено що се отнася до големите супермаркети и хипермаркети\", които са с големи свободни площи около тях. Ограничението само 20% от витрините да могат да се използват за реклама трябва да отпадне, защото е необосновано, пишат от асоциацията. Освен това те виждат и възможност за дискриминиране, защото ограничението няма да важи за магазините на други етажи.", "date": "2018.05.28", "title": "Столичната община иска рекламите да слязат от покривите и да влязат в релси"}
{"url": "https://www.dnevnik.bg/sport/2018/05/28/3185772_lebron_djeims_prati_klivland_na_chetvurti_poreden/", "text": "Леброн Джеймс отбеляза 35 точки и изведе \"Кливланд кавалиърс\" до победа с 87:79 в решаващия седми двубой с \"Бостън селтикс\". \"Кавалерите\" защитиха трона в Източната конференция и за четвърта поредна година се класираха за големия финал в НБА. Джеймс остана на игрището от първата до последната секунда и изигра поредния си впечатляващ мач. Той вкара 12 от 24-те си стрелби от игра и осем от 11-те си опита от наказателната линия. Към точковия си актив лидерът на \"кавалерите\" добави 15 борби, девет асистенции и два чадъра. Джеймс ще играе във финалите на НБА за осма поредна година след четирите с \"Маями хийт\" между 2011 и 2014 г. 33-годишният баскетболист, който кара своя 15-и сезон в лигата, преследва четвъртия си шампионски пръстен и втори с \"Кливланд\". В битката за титлата \"кавалерите\" ще се изправят срещу победителя от сблъсъка между \"Голдън стейт уориърс\" и \"Хюстън рокетс\". Във вторник от 4.00 часа българско време шампионът и лидерът в редовния сезон ще определят първенеца на Западната конференция във финален седми двубой. \"Кливланд\" е първият отбор в историята на НБА, който обръща плейофна серия срещу \"Бостън селтикс\", след като е изоставал с 0:2. В предишните 37 случая, в които печелят първите две срещи, \"келтите\" неизменно завършват като краен победител. \"Кливланд\" и \"Бостън\" стигнаха до седми мач за титлата на изток след един сезон, в който трябваше да преминат през много перипетии. Двата отбора започнаха шампионата като фаворити в конференцията. С напредването на редовния сезон обаче изглеждаше все по-малко вероятно някой от тях да стигне до големия финал. \"Бостън\" започна кампанията с огромни надежди, след като привлече две големи звезди в състава си - Кайри Ървинг и Гордън Хейуърд.  Хейуърд обаче получи ужасяваща фрактура на глезена  още в дебютния си мач за \"келтите\", а през март и Ървинг отпадна от сметките до края на сезона. Това даде шанс на младите играчи в състава на Брад Стивънс - новобранеца Джейсън Тейтъм, играещия втори сезон в НБА Джейлън Браун и каращия третата си година в лигата Тери Розиър - да излязат на преден план и заедно с опитните Ал Хорфорд, Маркъс Морис и Маркъс Смарт да съживят надеждите за първи финал от осем години насам. \"Кливланд\" имаше много турбулентен сезон след раздялата с Ървинг. Първоначалният план с привличането на Айзея Томас и Джей Краудър не сработи и през февруари \"кавалерите\" подмениха половината си отбор. Въпреки това изключителната игра на Джеймс отново постави отбора на позиция да стигне до битката за титлата. Седмият мач се оказаха най-завързаният и най-слабо резултатният от всички в серията. Двубоят започна по-добре за домакините от Бостън, които до този момент имаха десет победи в десетте си срещи в зала \"Ти Ди гардън\" в тазгодишните плейофи. Тейтъм отбеляза девет точки в първите девет минути, а Хорфорд направи много силен край на първата четвърт, след която \"келтите\" водеха с 26:18. В средата на втората част домакините натрупаха преднина от 12 точки при 35:23. Шест минути преди края на първото полувреме Джордж Хил спря серия на \"Кливланд\" от близо четири минути без кош и даде началото на обрата в този мач. \"Кавалерите\" стопиха изоставането си само до една точка, преди Браун да вкара тройка и да сложи край на втората четвърт при разлика от четири точки - 43:39. Изключително оспорвана и ключова за изхода на мача се оказа третата част. В нея двата отбора продължиха да имат проблеми със стрелбата, но играчите на \"Кливланд\" се справиха доста по-добре в защита. Те позволиха на съперника да вкара само 13 точки за 12 минути. Тройка на Леброн Джеймс в края на частта донесе аванс от три точки на гостите преди последната четвърт. Джеймс взе нещата в свои ръце и отбеляза 12 от 35-те си точки във финалните 12 минути. Страхотната игра на новобранеца Тейтъм държеше \"Бостън\" в мача почти до края, но лидерът на \"Кливланд\" се прояви с няколко решаващи отигравания. Той направи блестяща асистенция през цялото игрище към Хил за 81:74, след което отбеляза кош и фаул, които вдигнаха разликата до десет точки и решиха изхода на двубоя. \"Кливланд\" успя да обърне серията с \"Бостън\", въпреки че в последните два мача, когато беше опрян до стената при изоставане от 2:3, трябваше да играе без другата звезда в отбора - Кевин Лав. Той получи сътресение  още в началото на шестия мач  и не получи разрешение да играе в седмия. Стартиралият на неговото място Джеф Грийн обаче се представи отлично и осигури подкрепата в атака, от която Джеймс имаше нужда. Опитното тежко крило вкара 19 точки при 50% успеваемост в стрелбата и взе девет борби. Джей Ар Смит добави 12 точки, а Тристан Томпсън завърши с десет точки и девет борби. За \"Бостън\" Тейтъм беше над всички с 24 точки и седем борби. Той записа десетия си мач с над в тазгодишните плейофи. 20-годишното крило изравни паметния рекорд на Карим Абдул Джабар за най-много плейофни двубои с 20 и повече точки от новобранец. Хорфорд завърши със 17 точки, а Морис записа дабъл-дабъл от 14 точки и 12 борби. \"Келтите\" имаха големи проблеми в стрелбата от дистанция в този мач, а гардовете останаха длъжници на отбора в нападение. Браун вкара 13 точки, но пропусна 13 от 18-те си стрелби от игра. Розиър реализира само четири точки след два коша от 14 стрелби от игра. Двамата комбинираха цели 19 пропуска от тройката. Смарт отбеляза само един кош от десет изстрела от игра.", "date": "2018.05.28", "title": "Леброн Джеймс прати \"Кливланд\" на четвърти пореден финал в НБА"}
{"url": "https://www.dnevnik.bg/sviat/2018/05/28/3184231_hamburg_ogranichava_ot_tazi_sedmica_vlizaneto_na_stari/", "text": "От четвъртък по две от големите улици на втория германски град Хамбург с население 1.8 млн. души няма да могат да влизат дизелови автомобили. Става дума за дизелови коли, които не отговарят на стандарта за емисии \"Евро-6\", въведен през 2014 г. В средата на месеца Върховният административен съд в Лайпциг реши, че общинските власти в страната   влизането на дизелови автомобили в градовете, за да се изпълнят изискванията на Европейския съюз за мерки срещу замърсяването на въздуха. В решението обаче се препоръчва това да стане постепенно, като се започне от колите със стандарти Евро-4 (заменен от Евро-5 през 2009 г.), а тези с Евро-5 да не се блокират преди 1 септември 2019 г. \n     С дело, започнало през февруари, съдът реши, че градовете Щутгарт и Дюселдорф трябва да помислят за забрана на по-стари дизелови коли, но даде възможност и на други градове да го направят като част от мерките за по-добро качество на въздуха. Подобни стъпки обаче могат да се приложат незабавно само в централни райони и големи пътни артерии в градовете - извън тях това трябва да стане постепенно. Участъкът е с дължина общо около 2.2 км по намиращите се в Западен Хамбург улици \"Щреземанщрасе\" (където ще се отнася само до превозни средства с маса от 3.5 тона или повече) и \"Макс Брауер алее\" (ще се отнася за всички дизелови коли). Забраната няма да се отнася за жители, коли на почистващи фирми, доставчици и таксита. Полицията ще проверява коли в района и ще налага глоби на нарушителите в размер 25 евро (за леки автомобили) или до 75 евро (за камиони). Според говорител на агенцията за околна среда и енергия в Хамбург (който е отделна провинция според германското административно разделение) обаче ползата от нея е, че ще намали трафика по улицата. Местното правителство казва, че по пътищата на провинция Хамбург има 330 хил. дизелови коли и от тях около 116 хил. ще разполагат с технологията Евро-6. Възможно е подобно решение да се приложи в най-големия град в северната германска провинция Шлезвиг-Холщайн, Кил, където живеят 250 хил. души. Забрани за влизане на дизелови автомобили в центъра на градовете са планирани в Париж, Мексико Сити, Мадрид и Атина до 2025 г. Кметът на Копенхаген планира да направи същото още догодина.", "date": "2018.05.28", "title": "Хамбург ограничава от тази седмица влизането на стари дизели"}
{"url": "https://www.dnevnik.bg/sviat/2018/05/28/3184234_i_v_sloveniia_se_zadava_pobeda_na_antiimigrantska/", "text": "Антиимигрантска партия е с най-големи шансове да спечели парламентарните избори в Словения на 3 юни, след като близо половин милион мигранти преминаха през страната по пътя към Западна Европа. Възможно е обаче Словенската демократическа партия (SDS) да остане извън правителството заради липса на потенциални коалиционни партньори, отбелязва \"Ройтерс\". Един от митингите на SDS този месец беше подкрепен от унгарския премиер Виктор Орбан. Сега партията води в проучванията (с подкрепа от 14.9%) и обещава да отхвърли системата за квотно разпределяне на мигранти, одобрена в разгара на кризата. Темата отново влезе в дневния ред, след като между януари и април 1226 души преминаха през страната - в сравнение с 322-ма за същия период миналата година. Лидерът на партията Янез Янша два пъти е бил премиер на страната - от 2004 до 2008 г. и от 2012 до 2013 г., Година след началото на втория си мандат подаде оставка след вот на недоверие заради обвинения в корупция, които иначе отрича. Той дори влезе в затвора през 2014 г., осъден по обвинения за подкуп, свързани с оръжейна сделка от 2006 г. По-късно беше освободен, след като Конституционният съд поиска процесът срещу него да започне отново. Това не се случи, защото междувременно изтече давността на деянието, за което беше обвинен. Според SDS отказът от прием на мигранти (Любляна трябва да настани 567 души) би дал сигурност на Словения, а ако партията спечели властта, ще пренасочи средства, плащани сега на неправителствени организации, към силите за сигурност. Очаква се лявоцентристката Листа на Марян Шарец да вземе 9.7% от вота, а социалдемократите - около 6.5%. В силно разделения парламент e възможно първенството на SDS да не ѝ даде възможност да състави правителство, тъй като може другите организации да е искат да работят с нея. Според политическия анализатор в националното радио \"Словения\" Таня Старич се очакват \"много дълги коалиционни преговори\" и едва ли ще има нов кабинет преди септември. Не всички са съгласни с антиимигрантската вълна - за някои в центъра на предизборните дебати са бъдещето на здравната система, усещането за корупция и емиграцията сред младите. При застаряващото население е нужна и реформа на пенсионната система.", "date": "2018.05.28", "title": "И в Словения се задава победа на антиимигрантска партия"}
{"url": "https://www.dnevnik.bg/photos/2018/05/28/3185789_fotogaleriia_shampionskiiat_praznik_na_real_madrid/", "text": "Реал\" отпразнува 13-ата купа от Шампионската лига и трета поредна с парад по улиците на Мадрид. В събота вечерта  .", "date": "2018.05.28", "title": "Фотогалерия: Шампионският празник на \"Реал\" (Мадрид)"}
{"url": "https://www.dnevnik.bg/sport/2018/05/28/3185791_trima_bulgari_triumfiraha_s_kupata_na_rumuniia_po/", "text": "Университатя\" (Крайова) спечели Купата на Румъния след победа с 2:0 над втородивизионния тим \"Херманщад\". В състава на \"Университатя\" са трима българи, като двама от тях взеха участие във финала. Христо Златински изигра цял мач и се представи на високо ниво, докато Радослав Димитров се появи като резерва през втората част. В групата не попадна опитният защитник Апостол Попов. Головете за \"Университатя\" вкараха Густаво в 30-ата минута и Александру Митрица в 58-ата минута. Финалният мач се игра на стадион \"Арена национал\" в Букурещ пред 30 хиляди души. По пътя към финала \"Университатя\" отстрани два елитни тима – \"Динамо\" (Букурещ) и \"Ботошани\", а българските играчи имаха основна роля. Трофеят е първи за \"Университатя\" от 27 години насам. За последно тимът триумфира с дубъл през сезон 1990-91, когато спечели титлата и националната купа.", "date": "2018.05.28", "title": "Трима български футболисти триумфираха с Купата на Румъния"}
{"url": "https://www.dnevnik.bg/politika/2018/05/28/3185792_bsp_shte_iska_kasirane_na_izborite_v_galiche/", "text": "ОТ БСП ще поискат касиране на изборите в село Галиче. От левицата се оплакаха, че  по време на вота вчера  е имало редица нарушения, съобщава Би Ти Ви. В селото, чийто кмет Ценко Чоков бе отстранен от поста от съда през февруари заради присъда, гласуваха 66% от имащите право на глас и основно в полза на кандидата на ГЕРБ Страхил Страхилов. Правото си на глас през днешния ден са упражнили 986 души от общо 1498 избиратели. За Страхилов за гласували 497 души. Опонентът му от БСП Веселин Тушинов е получил 470 гласа. От БСП твърдят, че изборни бюлетини са раздавани на хора, които не са гласоподаватели и които са гласували от името на други хора. По-късно през деня от партията обявиха, че ще искат и  касиране на изборите в село Беден , където отново ГЕРБ спечелиха. Новоизбраният кмет на Галиче Страхил Стоянов заяви, че няма притеснения от сезирането на която и да било институция. Той добави, че не очаква удари под кръста, докато е начело на селото. От своя страна председателят на парламентарната група на ГЕРБ Цветан Цветанов заяви във Велико Търново, че \"моделът на Ценко Чоков в Галиче няма да се повтори повече\". По думите му гаранция за това е \"целият този фокус от страна на медии, граждани и политици\".", "date": "2018.05.28", "title": "БСП ще иска касиране на изборите в Галиче"}
{"url": "https://www.dnevnik.bg/sviat/2018/05/28/3185794_purvata_po-seriozna_buria_za_godinata_dovede_do/", "text": "Хиляди жители на американския щат Флорида се евакуираха заради субтропическата буря \"Алберто\", която се придвижва на север през Мексиканския залив, съобщава БТА. Метеоролозите предупредиха, че бурята може да предизвика сериозни наводнения в южните крайбрежни щати, като улиците на някои градове вече са под вода. \"Алберто\" е първата наименувана атлантическа буря за 2018 г., която започна преди официалното начало на сезона на ураганите. Според прогнозите тя ще бъде съпътствана от ветрове с максимална скорост около 85 км/ч и ще донесе дъждове от над 30 см, обхващайки район, простиращ се от Мисисипи до западната част на Джорджия. След това ще премине през долината на река Тенеси. Над 5000 души бяха евакуирани в Куба. Бурята удари островната държава, особено в западната и централната ѝ част. Стихията предизвика рязко покачване на нивото на реките и водохранилищата и наводни ниски райони в провинциите Пинар дел Рио, Артемиса, Матансас, Виля Клара и Санкти Спиритус.", "date": "2018.05.28", "title": "Първата по-сериозна буря за годината доведе до евакуацията на хиляди жители на САЩ и Куба"}
{"url": "https://www.dnevnik.bg/intervju/2018/05/28/3182476_rosica_dimitrova_zam-socialen_ministur_neobhodimo_e/", "text": "- След посещението на комитета в петте специализирани институции направихме среща заедно с дирекция \"Социално включване\" към министерството и Агенцията за социално подпомагане. Тогава бяхме в подготовка на изготвяне на първи план за изпълнение на Националната стратегия за дългосрочна грижа. Направени са анализи на институциите, които са най-отдалечени от други публични услуги, с най-занемарена материална база, с най-голяма липса на квалифициран персонал, който да подкрепя хората. Така в този първи план са набелязани 10 институции за закриване, от които над 750 човека се планира да бъдат изведени. Сред тези институции са и два от домовете, посетени от комитета и критикувани в доклада. Така че и в отговор до комитета поехме ангажимент, че това ще са първите институции, които ще влязат за закриване в този първи план. Домът за пълнолетни с психични проблеми в село Радовец, община Тополовград, е предложен за закриване. От другите посетени домове е най-големият дом за хора с умствени увреждания в село Бяла, общ. Сливен, в местността Качулка. В първия план е предвидено да се намали с 80 потребители капацитетът му. Целият му капацитет е 240 човека, настанени са и мъже, и жени, в три блока. Ще се направи прецизна оценка на всички и ще бъдат изведени 80 души. Това са трайно институционализирани пълнолетни хора с увреждания, като някои от тях са в институционална грижа от раждането си. Алтернативата са центровете за грижа за хора с увреждания, които заедно с общините ще изградим по оперативна програма \"Региони в растеж\" и \"Развитие на човешките ресурси\", но и съобразено с последващото финансиране от държавния бюджет. Непосредствено след посещението на комитета инспекторатът към Агенцията за социално подпомагане направи проверки в петте специализирани институции посочени в доклада. Констатациите на инспектората съответстват до голяма степен с тези от доклада на комитета. По отношение на занижената хигиена своевременно са изпратени писма до регионалните здравни инспекции за проверки по компетентност. Бяха взети и моментални мерки за преодоляване на другите проблеми, част от които ще бъдат отстранени в кратки срокове, други вече са отстранени. Изпратихме и на комитета отговор с извършеното и предприетите действия и мерки за изпълнение. - Да, до изграждането и организирането на новите социални услуги, до подбора на необходимия персонал хората ще останат да живеят в институцията, в която са към момента. Но искам да ви уверя, че непосредствено след проверките, в които се включих лично и аз, и колегите от Агенцията за социално подпомагане с участието на кметовете на общините, които на практика са доставчици на тези социални услуги, всички проблеми и несъответствия с нормите се отстраняват. Някои бяха отстранени моментално. Така че много се надявам след доклада на комитета чрез проверките, които инспекторатът ще продължи да прави, както и с подкрепата на общините да предоставим по-добра грижа за хората до момента, в който те бъдат изведени в новите социални услуги. - Планът е с времеви хоризонт 2018-2021 година, което означава, че към 2022 г. с приключване на проектното финансиране да продължим устойчивостта с финансиране с държавни средства. До август тази година общините, които ще кандидатстват за изграждане на новата инфраструктура за новите услуги, ще подадат проектни предложения. До 2019-2020 г., в зависимост от това дали има обжалвания при обществените поръчки, центровете трябва да бъдат изградени. И тогава да започне подбор и обучение на персонала, подготовка и преместване на потребителите. Това преместване също не е лесна задача, тъй като става дума не само за специфичните потребности на хора с увреждания, но те са живели години наред в една и съща обстановка, към която са се адаптирали, и смяната в мястото за живеене няма да е лесна. Ние ще потърсим и алтернатива за тези хора, няма механично да ги преместваме в новите центрове, които ще изградим. Ще видим колко от тях имат близки, при които биха могли да се върнат и които биха имали желание и възможност да се грижат за тях. Има заделен ресурс за прецизна оценка на всички, които са в институциите, подлежащи на закриване. Малка част от тях имат близки, които ги посещават. Ако те са в състояние да поемат в домашна среда грижите, при съпътстващите консултативни дневни услуги, които също ще изграждаме в изпълнение на плана, това би бил най-добрият вариант. Но за съжаление по-голямата част от тях ще попаднат в новите центрове. Планирани са 32 центъра за грижа за хора с психични разстройства, 20 – за такива с умствена изостаналост, 7 - с деменция, и 9 за възрастни хора в невъзможност да се самообслужват, т.е. зависими от грижа. Всеки от тях ще е с по 15 души капацитет. Но по-големият ни ангажимент е не хората да ги преместим от голямата институция в по-малкия модел за грижа, а да работим за превенция на институционализацията. И затова в първия план сме заложили изграждането на 32 нови съпътстващи консултативни, почасови, мобилни социални услуги. На някои от тях – 10 на брой профилирани центрове за социална рехабилитация и интеграция /за хора с психични разстройства и такива с умствена изостаналост/, ангажимент ще бъде и осигуряване на възможност за реализация на трудовия пазар чрез подкрепа за трудово наставничество от член на екипа на центъра, провеждане на трудова практика и заетост в реална работна среда, обучение и текуща подкрепа в работния процес за хората, за които се осигурява заетост. Те ще правят и връзка с работодателите, за да могат хората да могат да работят реално съобразно техните умения и възможности. Отделно планираме и 16 дневни центъра за хора с увреждания, включително и за такива с тежки множествени увреждания. Това е форма на социална услуга, която няма да ги отдели от тяхната семейна среда. Досега не сме изграждали такава форма на услуга са хората с тежки множествени увреждания и подкрепа на техните семейства. Тези центрове ще са също и мобилни, ще имат и ателиета за трудова рехабилитация. В шест областни общини пък ще се изградят и дневни центрове за хора с деменция – специализирани дневни центрове. За тези услуги ще кандидатстват общините, ще се изпълняват от общините. Приоритетно центровете за социална рехабилитация и интеграция са планирани да бъдат в близост до новите центрове за грижа за хора с увреждания, в които ще се преместят потребителите от закритите институции, за които няма алтернатива да се върнат в семейна среда, респективно са определени общините, на чиято територия е специализираната институция, определена за закриване. Достъпът до тези услуги ще става както и за останалите социални услуги – през териториалните структури на Агенцията за социално подпомагане. Приоритет е и прилагането на интегриран междуинституционален модел на действие и да се даде възможност и на лекуващи лекари психиатри да насочват хората към тези услуги и да са партньори на екипите на социалните услуги. - Това е нещото, за което най-много съжалявам – в първия вариант на плана и въз основа на анализите необходимостта бе да успеем да закрием 19 специализирани институции. 41 млн. лева са предвидени по оперативна програма \"Региони в растеж\", 70 млн. лева са по оперативна програма \"Развитие на човешките ресурси\", които средства са недостатъчни, за да изградим повече алтернативни социални услуги. И затова пристъпихме към тези 10 специализирани институции, които са най-спешните и нуждаещи се. След проектното финансиране устойчивостта ще продължи със средства от държавния бюджет. - Тези теми са обсъждани и продължават да се обсъждат по концепцията за разписване на новия закон за социалните услуги – тоест новият модел на финансиране както на самите социални услуги, така и на инвестицията, която трябва да правим в персонала на тези социални услуги. За да няма напред във времето такива констатации, е необходимо да инвестираме в обучения и супервизия на персонала. Не оправдавам персонала, че заради ниското заплащане могат да си позволят да прибягват до такива методи. Но при подбора на хората следва да сме прецизни относно умения, знания, мотивация, хора, които искат да работят в тези социални услуги. За да се стига до такива констатации, за да има такива случаи, зависи от възпитанието, от усещането на хората към потребностите на хората с увреждания в социалните услуги, в които отиват да работят. Разбира се, не са лесни и потребителите, но подходът е важен. В това отношение ни трябва повече персонал, който да бъде подкрепян постоянно и подбиран прецизно. Затова сме поискали в следващия бюджет и увеличаване на стандарта за финансиране на тези институции за 24-часови грижи. Защото ние ще обучаваме персонала, ще го подбираме, но всеки пита колко пари ще получава. Предложили сме завишаване на стандартите с около 25 на сто в сравнение с тази година. В тези социални услуги работи помощен, но и специализиран персонал, а в момента в повечето случаи почти се изравнява заплащането на специализирания и на помощния персонал, което е демотивиращо. Няма да ви излъжа, че ако стигнем над 600 лв. основна заплата в тези услуги просто сме щастливи. Това е основната задача на инспектората към Агенцията за социално подпомагане. Правят се планови проверки, по сигнал, периодични или последващи проверки. Но това, което дискутираме с членовете на групата, подготвяща новия закон за социалните услуги, е по-скоро какъв контрол на нас ни е необходим. Моето разбиране е, че не трябва да се чака инспекторатът или общината да провери, всяка една социална услуга има ръководител и той е работодател на персонала, той подбира персонала, грижи се за обучение и контролира наетите. Той трябва да е този, който трябва да си върши работата и по контрола на качеството на предоставяната услуга. Имаме много тежко наследство. И на практика промените започнаха осезателно и видимо едва след 2010 г. В момента имаме 161 специализирани институции за възрастни хора, в тях живеят над 11 хиляди пълнолетни. Около 80 са домовете за стари хора. Само хората с умствена изостаналост, настанени в институциите, са 2083, а тези с психични разстройства са 1028. Има и огромно търсене към тези домове, в момента над 3200 човека се нуждаят и искат да бъдат настанени в такава държавна институция за 24-часова грижа. От тях по-голямата част са хората с психични разстройства и умствена изостаналост, следвани от тези с деменция. Друг сериозен проблем е, че много голяма част от хората с психична болест пребивават повече от година в държавните психиатрични болници. С този първи план ние ще изведем от държавните психиатрични болници и над 200 души. Това също показва острата нужда както от създаването на съпътстваща грижа и помощ за подкрепа в домашни условия, така и нуждата от дневните центрове за хора с увреждания и от центровете за социална рехабилитация и интеграция. Тук говорим за проблеми от много години назад, когато започвах работа в системата през 2000 г., имаше единствено институции – и за деца, и за възрастни. Сега все пак можем да кажем, че има доста повече алтернативни форми за подкрепа, оставящи хората в семейна среда. И сега продължаваме да работим за разширяване на тази мрежа от социални услуги. - Голяма част от хората, настанени в институциите, за които говорим досега, са именно тези със запрещение. Много малка част от тях са дееспособни. Има подготвен законопроект, който предвижда отпадането на този институт. Но в него по-голямата част от ангажиментите и дейностите по обгрижване и подкрепа на тези хора ще са върху общинските администрации, където са органите по настойничество и попечителство. Аз лично смятам, че това е добър подход. А личното ми мнение е, че това е добре да се случи. Най-вече имайки предвид злоупотреби с хората, поставени под запрещение с користна цел, което често виждаме и в специализираните институции и за съжаление от близки на тези хора. А и запрещението на практика нарушава правата.", "date": "2018.05.28", "title": "Росица Димитрова, зам. социален министър: Необходимо е парите за психиатричните институции да се увеличат с 25%"}
{"url": "https://www.dnevnik.bg/skorost/2018/05/28/3185802_do_2025_g_v_bulgariia_shte_budat_izgradeni_10_stancii/", "text": "До 2025 г. в България ще бъдат изградени 10 станции за зареждане на водородни автомобили. Това заяви заместник-министърът на транспорта, информационните технологии и съобщенията Ангел Попов при представянето на водородни автомобилни технологии в София, съобщиха от пресцентъра на ведомството. По думите му в момента няма нито една зарядна станция в страната, а водородните технологии навлизат все по-усилено в ежедневието. \"Правителството е одобрило национална програма за развитие на пазара на алтернативни горива. Вече се проучват местата, където да бъдат изградени зарядните станции, като най-вероятно първата ще бъде в Бургас\", заяви Попов. Той каза още, че вече се работи по модифицирането на първия български кораб за превоз на пътници, който ще се задвижва с водороден двигател.", "date": "2018.05.28", "title": "До 2025 г. в България ще бъдат изградени 10 станции за зареждане на водородни автомобили"}
{"url": "https://www.dnevnik.bg/evropa/2018/05/28/3185799_populistite_v_italiia_iskat_prezidenta_da_bude_suden/", "text": "Италианският президент Серджо Матарела би трябвало да бъде подложен на импийчмънт за предателство към държавата заради това, че отхвърли евроскептичен кандидат за министър на икономиката, каза лидерът на Движение \"Пет звезди\" Луиджи Ди Майо, цитиран от \"Ройтерс\". \"Ние бяхме на няколко крачки от съставяне на правителство и бяхме спрени, защото в нашия кабинет имаше министър, критикувал Европейския съюз\", заяви Ди Майо в интервю за телевизия РАИ. \"Искам тази институционална криза да бъде отнесена до парламента... и президентът да бъде съден\", каза той, уточнявайки, че става въпрос за обвинения по член 90 от конституцията. Този член предвижда парламентът да гласува срещу президента за държавна измяна или накърняване на конституцията. Ако това бъде подкрепено от обикновено мнозинство, Конституционният съд ще трябва да реши дали да има импийчмънт или не. По информация на агенция АНСА Движението \"Пет звезди\" и партията \"Италиански братя\" обмислят възможност за импийчмънт на Матарела, посочва ТАСС, цитирана от БТА. Според лидера на \"Италиански братя\" Джорджа Мелони това, че президентът  е отхвърлил кандидатурата на Паоло Савона  за министър на икономиката, означава, че \"Матарела се намира под влиянието на чуждестранни интереси и възпрепятства съставянето на ново правителство\". Според \"Италиански братя\" \"това изисква от парламента да разгледа (възможността) президентът да бъде обвинен в държавна измяна\". Вчера Матарела заяви, че е отказал да одобри кандидатурата на евроскептика Паоло Савона за министър на икономиката, защото антиевропейските му възгледи ще предизвикат сътресения на пазарите, предаде \"Асошиейтед прес\". Матарела каза, че скоро ще вземе решение за свикване на предсрочни избори, като вземе предвид изискванията на политическите сили и се консултира с парламента. В обръщение по телевизията той посочи, че не носи вина за безизходицата и че е предложил алтернативи за ключовия пост министър на икономиката, но те са били отхвърлени от Лигата и \"Пет звезди\". Членството в еврозоната е от фундаментално значение за страната ни, добави Матарела. След като президентът отхвърли кандидатурата на Савона, номинираният за премиер  Джузепе Конте  върна  мандата  на Матарела и се отказа от усилията да състави правителство. 53-годишният юрист и новодошъл в политиката Конте бе предложен за премиер от крайнодясната партия Лига и антисистемното Движение \"Пет звезди\", които се опитваха да съставят управляваща коалиция. \"Мога да ви уверя, че положих максимум усилия и внимание, за да доведа тази задача до добър край и го направих в атмосфера на пълно сътрудничество с лидерите на политическите сили, които ме номинираха\", каза Конте пред журналисти, след като върна мандата. Служебният министър-председател Паоло Джентилони посочи, че подкрепя решението на президента и че \"сега трябва да спасим нашата велика страна\", съобщи \"Ройтерс\". Лидерът на \"Пет звезди\" Луиджи Ди Майо нарече неприемливо отхвърлянето на Савона от президента. \"Това е небивал институционален сблъсък\", подчерта Ди Майо във видео, качено във \"Фейсбук\". \"Какъв е смисълът да се ходи на избори, след като решенията взимат рейтинговите агенции\", попита той. Водачът на партията \"Лига\" Матео Салвини заяви, че прекратява процеса на съставяне на ново правителство с Движение \"Пет звезди\", предаде ДПА. \"Работихме седмици наред, ден и нощ, да съставим правителство, което да отстоява интересите на италианските граждани\", написа той във \"Фейсбук\". \"Но някой (под чий натиск?) ни каза НЕ. Ние не сме роби на германците или французите, нито на финансите\", добави Салвини.", "date": "2018.05.28", "title": "Популистите в Италия искат импийчмънт за президента за държавна измяна"}
{"url": "https://www.dnevnik.bg/na_put/2018/05/28/3185520_silata_na_bulgarskiia_pasport_se_uvelichi_za_godina/", "text": "Притежателите на японски паспорти могат да пътуват до най-много държави в света без да се нуждаят от виза. Това показват резултатите от най-новото проучване    Henley Passport Index.  Японският паспорт има \"силата\" да осигури безвизово пътуване до 189 държави или територии като измества от първото място германския, класиран на първо място през миналата година. Сега Германия си поделя второто място със Сингапур, а трети са Южна Корея, Финландия, Франция, Италия, Испания и Швеция. България се изкачи от 21-во на 16-то място, а гражданите й имат свободен достъп до 169 дестинации при 153 миналата година. Индексът се основава на данни от Международната асоциация за въздушен транспорт (IATA) и през тази година в него са добавени осем нови територии. Проучени са 199 различни паспорта и 227 туристически дестинации, включително държави, територии и микродържави. На сайта може да се провери до кои държави конкретният паспорт осигурява безвизов достъп и до кои е нужно разрешение на властите, да се направи сравнение на \"силата\" на различни паспорти. Най-\"слаби\" са паспортите на гражданите на Афганистан, Ирак, Сирия, Пакистан, Сомалия и Йемен. 1. Япония – 189 дестинации 2. Германия, Сингапур – 188 3. Финландия, Франция, Италия, Швеция, Южна Корея - 187 4. Норвегия, Великобритания, Австрия, Люксембург, Холандия, Португалия, САЩ – 186 5. Дания, Белгия, Швейцария, Ирландия, Канада – 185 6. Австралия, Гърция – 183 7. Нова Зеландия, Чехия, Малта – 182 8. Исландия – 181 9. Унгария, Словения, Малайзия – 180 10. Словакия, Латвия, Литва – 179", "date": "2018.05.28", "title": "\"Силата\" на българския паспорт се увеличи за година"}
{"url": "https://www.dnevnik.bg/sport/2018/05/28/3185798_policiiata_v_livurpul_shte_razsledva_smurtni_zaplahi/", "text": "Мърсисайдската полиция обяви, че следи казуса със смъртните заплахи към вратаря на \"Ливърпул\" Лорис Кариус след финала в Шампионската лига. Германският страж предизвика огромно недоволство от страна на привърженици, след като допусна две много груби грешки,  довели до голове при загубата с 1:3 от \"Реал\" (Мадрид) . Впоследствие 24-годишният вратар се извини и заяви, че \"безкрайно съжалява\". Посланието му беше насочено към съотборниците, привържениците и целия щаб на \"Ливърпул\". \"Приемаме изключително сериозно публикации в социалните медии от такъв тип. Служителите са наясно за коментари и заплахи чрез социалните медии\", обявиха от полицията. Мърсисайдската полиция припомни на потребителите на социалните медии, че при заплашително поведение ще бъдат разследвани. Другият вратар на \"Ливърпул\" Симон Миньоле предложи подкрепата си на своя съотборник. \"Ако той иска да говори, разбира се, че съм насреща. Самият аз съм бил в подобно положение. Единственото нещо, което му казах, е, че има причина да стигнем до този финал и да играем в него\", заяви белгиецът. И добави, че философията на \"Ливърпул\" е всички да са единни.", "date": "2018.05.28", "title": "Полицията в Ливърпул ще разследва смъртни заплахи към вратаря Кариус"}
{"url": "https://www.dnevnik.bg/ot_vas/novini_ot_vas/2018/05/28/3185575_aromat_na_krasota_i_rozi/", "text": "Карлово отбеляза тържествено Празника на розата. Кметът на община Карлово д-р Емил Кабаиванов поздрави Царицата на розата.", "date": "2018.05.28", "title": "Аромат на красота и рози"}
{"url": "https://www.dnevnik.bg/evropa/2018/05/28/3185805_chehiia_smiata_svoiata_valuta_za_po-izgodna_ot_evroto/", "text": "Чехия смята своята валута за по-изгодна от еврото, заяви премиерът Андрей Бабиш, цитиран от ДПА. \"Много съм доволен от чешката крона и смятам, че тя е много полезна за нашата икономика, защото Чешката национална банка има възможността да се намеси в случай на проблем\", заяви вчера премиерът на откриването на фестивал в Бърно. Словашкият му колега Петер Пелегрини, който също бе на фестивала по случай 100 години от основаването на Чехословакия, каза, че страната му е много доволна от единната европейска валута. Еврото помогна на Словакия да увеличи икономическия растеж и да намали безработицата, посочи той. Чехия пое ангажимент през 2004 г., когато влезе в ЕС с още девет страни, да въведе еврото, но няма график, който трябва да спазва в тази насока. Чехословакия е основана през 1918 г. и се разделя мирно през 1993 г. /БТА", "date": "2018.05.28", "title": "Чехия смята своята валута за по-изгодна от еврото, заяви премиерът Бабиш"}
{"url": "https://www.dnevnik.bg/bulgaria/2018/05/28/3185804_kratki_novini_avtobus_katastrofira_krai_vraca/", "text": "Двама души загинаха при катастрофа при АМ \"Тракия\" Ударът между тир и лек автомобил е станала в района на 122 км в посока София, съобщава \"Фокус\". Товарният автомобил с чужда регистрация е преминал през крайпътната мантинела в насрещното платно и се е сблъскал с лек автомобил \"Ауди\", което е било с бургаска регистрация. Говорителят на Областна дирекция на МВР-Пловдив съобщи, че сигналът за инцидента е подаден около 13.50 часа. Мая Манолова започва кампания срещу таксите в предучилищните групи в детските градини Според омбудсмана Мая Манолова общинските съвети масово нарушават законовите разпоредби, като събират такси за отглеждането на децата в предучилищните форми, съобщава БНР. Според новите текстове предучилищното образование е задължително и безплатно. Омбудсманът е убедена, че за задържането на децата в училище е необходимо те да са преминали през предучилищна подготовка. \"А ако са платени детските градини, със сигурност социално слабите семейства няма да си пращат децата в предучилищните форми\", посочи тя по време на конференция в Софийския университет. 57-годишен шофьор на автобус загина при катастрофа между Бенковски и Съединение По първоначални данни автобус по линия 93 е навлязъл в насрещната лента и се блъснал в мантинелата, съобщава говорителят на Областна дирекция на МВР-Пловдив, цитиран от \"Фокус\". Няма други пострадали хора. Извършва се оглед на мястото на инцидента. Пътният участък е проходим. Близо 50 машини за криптовалута са откраднати в Гоце Делчев Маскирани откраднаха 46 машини за криптовалута в Гоце Делчев, съобщава Би Ти Ви. Устройствата струват около 20 хил. евро. На местопрестъплението е имало видеонаблюдение, като записите вече са иззети от полицията. Криминалистите на място са открили изоставен микробус, като с него най-вероятно е извършена кражбата. Автобус катастрофира край Враца Автобус с около 20 пътници е катастрофирал край Враца, съобщава Би Ти Ви. Той е пътувал от село Лиляче към областния град, като инцидентът е станал на обходния път към Враца. По първоначални данни осем души са пострадали. Все още не се знае в какво състояние са, като има информация за момиче, което е с рана на главата. От събраната до момента информация се предполага, че автобусът не е спрял на знак \"Стоп\", след което е бил ударен странично от лек автомобил. След сблъсъка автобусът се е обърнал върху колата, в която са пътували пет души. Фермерите вече могат да сключват е-договори и за 4-часов работен ден Земеделските стопани от днес могат да заявяват онлайн еднодневни трудови договори и за 4 часа с работници, наети да прибират реколтата плодове, зеленчуци, розов цвят и лавандула. В софтуера вече са заложени размерите на осигурителните вноски и е актуализиран калкулаторът, чрез който се изчисляват осигуровките, данъкът и нетното възнаграждение. Възможността за наемане на половин работен ден влезе в сила на 22 май.", "date": "2018.05.28", "title": "Кратки новини: Мая Манолова започва кампания срещу таксите в предучилищните групи в детските градини"}
{"url": "https://www.dnevnik.bg/tehnologii/2018/05/28/3185323_7_vduhnoviavashti_bulgari_koito_moje_da_chuete_na/", "text": "Представят го като   - роден и израснал в Русе, вдъхновен за мултимилионния си бизнес от майка си и нейния магазин за дрехи. Той е създател на LeanPlum, компания, която пренася маркетинга и отношенията с клиентите в бъдещето. До момента бизнесът му е привлякъл нескромните 93 млн. долара и има офиси в Северна Америка, Азия, Европа, разбира се, и в София. Преди 2012 г., когато решава да смени правилата на маркетига, Момчил работи за Google.  На въпрос коя е  дигиталната тенденция за 2018 - 2019  той отговаря пред \"Капитал\" така: \"За мен това е желанието на обществото да контролира достъпа до своите лични данни. GDPR  новият регламент за защита на данни, е ясният пример за този тренд. Ние сме отделили голяма част от екипа си от разработчици, за да помагаме на клиентите си в това отношение.\"   да помогне на повече потребители да открият точно това, което ги вълнува - било то свежи дизайни или \"направи си сам\" идеи. За пет години Людо е успял да увеличи броя на активните месечни потребители от 20 на 200 милиона. Преди да отиде в Pinterest, той работи за Hulu, една от най-популярните американски развлекателни платформи. \"Мисля, че след 10 години няма да преживяваме интернет в традиционната му форма. Вече има силен тласък към виртуалната и добавената реалност, Neuralink работи по високоскоростни широколентови компютърни интерфейси, а с растящите интернет скорост и ниската латентност устройствата най-вероятно няма да бъдат ограничени от изчислителната си мощност. Нещата се променят толкова бързо - надеждата ми е, че и в бъдеще интернет ще продължи да бъде символ и инструмент на отвореност и иновация\", прогнозира бъдещето Антонов.  Откакто всякакви блокчейн и криптоначинания са модерна тема за смолтолк (бел.ред. - кратък разговор - от английски), много вероятно ви е попадала и платформата Ethereum. Идеята ѝ е да се децентрализира създаването на много сигурни софтуерни приложения и да улесни програмистите. Това е и мисията на създадената през 2014 г.  Работата му е да създава софтуера зад сложните за обяснение платформи.  и впечатляващо \"досие\". През 2003г. започва кариерата си с летящ старт като вицепрезидент, отговорен за стратегиите в компания, част от една от най-големите аутсорсинг групи на световно ниво Capgemini. Пет години по-късно влиза в Microsoft, за да отговаря за връзката на компанията със стартъпи и иновативната екосистема. През 2010 г. оглавява агенцията за дигитален маркетинг Valtech, a днес отговаря за дигиталната трансформация на един от най-големите козметични брандове - L’Oreal.  Какво ли е да работиш за бизнес развитието на третия най-популярен в Щатите стартъп след Uber и Airbnb?   със сигурност има отговор на този въпрос. Той се присъединява към , през 2015 г. За времето, в което е там WeWork порасва от 5 до 70 локации и 1.2 млрд. долара годишен оборот.  \"Много водещи банки и други компании с по-традиционен профил идват при нас, казвайки, че искат офиси в WeWork, защото губят най-добрите си млади кадри, които отиват да работят за по-малко пари във фирми от новото поколение и често дори в стартъпи. Когато една банка или друга традиционна компания се премести в WeWork, усещането за работното място се променя напълно - отворен дизайн, в който концепцията за затворени кутийки е забранена, мебели и материали, които дават професионален вид, но в същото време напомнят за домашен уют и комфорт, музика във всички общи помещения и цветове, които настройват хората творчески, вместо да се опитват да накарат всички да изглеждат еднакво и да мислят еднакво\", разказва Колев за компанията. Преди 13 години започва работа в българска технологична компания в екипа по поддръжка и за рекордно време успява да стане изпълнителен директор. Компанията е   - едно от познатите имена в хостинг индустрията на глобало ниво с повече от милион домейна в портфолиото си. Под ръководството на Тенко SiteGround се превръща в една от най-сигурните частни хостинг компании и единствената европейска официално препоръчана от WordPress.   напуска България на 18-годишна възраст. Тогава родителите й са лекари в Пазарджик, а през лятото цялото семейство ниже тютюн. Приета е да учи в Харвард с пълна стипендия, а после я избират да работи като софтуерен инженер в Microsoft. Това не ѝ е достатъчно и Дафина записва MBA в Станфорд. Почти по случайност навлиза в света на рисковите инвестиции. През 2012 се включва в един от известните фондове в Силициевата долина - USVP, в който е единственият партньор жена, а днес в  . ", "date": "2018.05.28", "title": "7 вдъхновяващи българи, които може да чуете на DigitalK"}
{"url": "https://www.dnevnik.bg/bulgaria/2018/05/28/3185807_s_makedoncite_se_razminavahme_s_omraza_i_borisov/", "text": "Срещата за Западните Балкани  е личен успех на Бойко Борисов. Влизал съм четири пъти при папите. Това заяви депутатът от ГЕРБ Вежди Рашидов пред Нова телевизия. Той даде за пример съвместната аудиенция на България и Македония при папата за празника на славянската писменост. \"С македонците сме се разминавали в Рим с омраза. Това се промени. Сега влизаме заедно. Бойко Борисов дълго работеше за това\", каза Рашидов и допълни, че според него председателството е успех, но не може да \"очакваме да валят бонбони\". Бившият министър на културата разказа и за приятелството си със Светлин Русев.  Художникът почина този уикенд. \"Контактът ми със Светлин Русев бе много по-сложен, отколкото с други. Когато се запознахме, аз бях много млад, а той беше председател на Съюза на художниците. Тогава бях много вироглав и минах през много перипетии\", каза Рашидов и подчерта успехите на Русев при откриването на Националната галерия Квадрат 500. \"През последните 15 години той беше неотлъчно до мен, дори и по време на министерския пост. Той с опита си и познанията си беше много полезен. Подреждането на Квадрат 500 легна изцяло върху гърба на Светлин Русев. Той притежаваше страхотна енергия, беше неуморим. Благодарение на него днес музеят е прекрасен и работи\", допълни Рашидов и уточни, че Русев е бил \"чудовищен човек\". \"Самият Русев в българската пластична култура. Той е българският Еверест\", каза още Рашидов.", "date": "2018.05.28", "title": "С македонците се разминавахме с омраза и Борисов промени това, заяви Вежди Рашидов"}
{"url": "https://www.dnevnik.bg/evropa/regioni/2018/05/28/3173484_po-malko_pari_poveche_kontrol_-_nakude_vurvi/", "text": "Новото предложение на Европейската комисия за дългосрочния бюджет на ЕС съдържаше неприятна изненада за всички, имащи нещо общо с кохезионната политика. Втората по големина политика на ЕС що се отнася до бюджета се оказа най-големият губещ от предложението на Брюксел предвид планираното й орязване със 7% и общ бюджет от 373 милиарда евро по цени от 2018 г., пише EurActiv. Предложеното ниво на съкращения, ролята на Европейския социален фонд и нивото на съфинансиране бяха сред основите теми в дебатите през изминалите седмици преди еврокомисарят по регионалната политика Корина Крецу да обяви законодателните предложения за разходите на 29 май. В съобщението си,  публикувано на 2 май , Еврокомисията заяви, че кохезионната политика ще бъде \"по-интелигентна, използваща енергия без въглеродни емисии, свързана, социална и по-близка до гражданите\". По време на  представянето на бюджета пред Европейския парламент  много негови членове от различни политически групи отправиха критики към съкращенията в политиката за сближаване. Еврокомисарят за бюджета и човешките ресурси Гюнтер Йотингер защити избора, като посочи факта, че всички региони могат да се възползват от кохезията - едно от основните искания на местните европейски власти. Според сегашната система (т.нар. Берлински метод) регионите се разделят на три различни категории според техния брутен вътрешен продукт и брутен национален доход. Има три прага (75%, 90% и 90%+ от БВП на ЕС), които се използват, за да се определи сумата на грантовете и съфинансирането за всеки регион. Йотингер обаче посочи, че и това може да се нуждае от промяна. \"В някои региони политиката се провали, но в някои случаи това бе направено преднамерено\", посочи той. Комисията настоява, че предложението за бюджет от 373 милиарда евро за кохезия все пак е амбициозно. \"В номинално отношение бюджетът е увеличен, докато в реално измерение има намаление от 6.7%\", отбеляза миналата седмица Йотингер. Следователно намаленият дял на кохезията в следващия дългосрочен бюджет трябва да се разглежда в контекста на общите настоящи условия и на предизвикателствата, с които Европа трябва да се заеме, като защитата на външните граници, миграцията, тероризма, вътрешната и външната сигурност, отбраната, световната конкуренция в науката. Структурни реформи Основният елемент от предложението на Еврокомисията е опитът й да координира кохезионната политика с  европейския семестър  (цикъл на координиране на икономическите и фискалните политики в ЕС) и структурните реформи, които държавите членки трябва да приложат чрез техните национални програми за реформи. Създава се Програма за подкрепа на реформите, която разполага с 25 милиарда евро, разделени в три отделни програми: - Първата (на стойност 22 млрд. евро) има за цел да осигури финансова подкрепа за държавите членки за прилагането на структурни реформи в контекста на европейския семестър, особено за страните с прекомерни дисбаланси. - Втората (възлизаща на 2.16 млрд. евро) ще помага на държавите членки, които искат да се присъединят към еврозоната, осигурявайки финансова и техническа подкрепа. - Третата (840 млн. евро) заменя  Програмата за подкрепа на структурните реформи  и ще продължи да осигурява практическа помощ за държавите членки в осъществяването на реформи под формата на съветници, експерти от други държавни администрации, международни организации и други. Опростяване Ще бъде поставен специален фокус върху опростяването на кохезионната политика, като Еврокомисията обещава да намали бюрокрацията и да гарантира хармонизирани правила сред програмите и държавите. Предложението цели да олекоти системите за управление и контрол и да придаде повече гъвкавост. Освен това стремежът е програмите са се съсредоточат повече върху резултатите, отколкото върху разходите. Смесването на различните фондове (Европейския социален фонд, Европейския фонд за регионално развитие, Кохезионния фонд) също ще бъде възможно в следващия програмен период. Предвижда се и по-високо съфинансиране. Как да се опрости достъпа до европейските структурни и инвестиционни фондове и да се контролира използването им е проблем от дълго време и новата многогодишна финансова рамка няма да бъде изключение, коментира EurActiv и припомня, че миналия месец Съветът на ЕС призова Комисията да работи за по-проста система от показатели с хармонизирана методология, терминология и определения, което би позволило по-лесното събиране на данни и оценяване на изпълнението на политиката. Разочарование Не е ясна обаче ролята на Европейския социален фонд. Въпреки че той ще продължи да бъде под шапката на кохезионната политика и целите му остават подобни на тези от сегашния програмен период (заетост, икономическа и социална устойчивост, интеграция на имигранти, трудова мобилност и социални иновации) част от програмата ще се прилага чрез директен мениджмънт. След като Еврокомисията обяви предложението си, Магнус Бернтсон, президент на Асамблеята на европейските региони, изрази разочарование от липсата на ангажираност с европейската кохезионна политика. Пред EurActiv той коментира, че макар да приветства предложението на Брюксел за опростяване на рамката на политиката за сближаване, предложеният бюджет за кохезия на ЕС е по-малко амбициозен, отколкото се е надявал. ДНК-то на Европа  На въпрос на \"Дневник\" дали съкращенията в кохезионните фондове са оправдани президентът на Европейския комитет на регионите Карл-Хайнц Ламберц коментира: \"Ако направим сравнение с цените през 2018 г., предложенията на Европейката комисия представляват ясно 10-процентно орязване на кохезионната политика след 2020 г. Разбираемо е, че предвид финансовия ефект от излизането на Великобритания от ЕС и възникващите нови приоритети, които спешно трябва да бъдат финансирани – като отбрана, сигурност и миграция – бъдещият бюджет на ЕС е под натиск. Но това е значителна част от основната политика на ЕС за инвестиции и солидарност, единствената политика, която включва всички нива на управление в планирането и осъществяването си\". Трябва да помним, че кохезионната политика създава работни места, бори се със социалното изключване, намалява регионалните неравенства и засилва интеграцията през границите, казва Ламберц, според когото тази политика е ДНК-то на ЕС. \"Бъдещето на Европа се нуждае от бюджет на хората, за да се бори с евроскептицизма, ЕС трябва да постави гражданите в сърцето на своето бъдеще като инвестира повече в кохезионната политика, а не по-малко. Предложенията са неприемливи, но началният изстрел едва бе даден и предстои дълъг път преди да пресечем линията\", допълва Ламберц. Според него по-притеснително на този етап на предложението е планът за увеличение на бюджета на ЕС от 1% от брутния национален доход на ЕС – 28 до едва 1.11% при ЕС 27 (без Великобритания). \"Ако искаме да имаме една Европа, която е амбициозна, постига резултати и подобрява живота на всеки гражданин, се нуждаем от средства за това и поради тази причина нашият комитет, както и Европейският парламент, поиска увеличение на бюджета на ЕС до 1.3% от БНД на ЕС-27. Ако Европа иска да бъде амбициозна, да демонстрира, че може да преодолее големите предизвикателства, трябва да бъде смела и да даде на регионите и градовете правилните средства\". Попитан дали планираното съкращаване на средствата ще навреди на кохезионната политика, Ламберц отговаря, че орязването от 10% след 2020 г., рискът от децентрализиране на кохезионната политика, и особено на европейските социални фондове, които може да бъдат превърнати в обикновен стимул за структурни реформи на национално ниво, подкопават цялата архитектура на една една добре функционираща политика, която е подложена на атака. На въпрос дали все пак очаква някакво положително развитие на тази политика предвид предложенията за повече гъвкавост и опростяване, Ламберц отговаря, че регионите и градовете познават специфичните предизвикателства, пред които са изправени общностите им. \"Имам големи надежди относно опростяването чрез диференциация... Мисля, че има общо разбиране между държавите членки, регионите и институциите в ЕС да се даде повече пространство за развитие на доверие между различните нива на управление... Наистина е много важно да се подобри образа на ЕС на място по посока на преките бенефициенти\". Условия и наказания  За предложеното правило за отпускане на еврофондове  само при зачитане на върховенството на закона  Ламберц коментира, че ценностите и законността трябва да бъдат спазвани от всички държави - членки на ЕС, и че тези ценности защитават гражданите. \"Когато говорим за условия, въпросът е в тяхната ефективност. С други думи, трябва да помислим дали намаляването на способностите за инвестиции на регионите и градовете заради политики, приложени на национално ниво, е ефективно. Регионите и градовете не може да бъдат наказвани за решения, взети на национално ниво и върху които те нямат никакво влияние. Поради тази причина позицията на нашия комитет винаги е била да отхвърля външни условия, които може да ударят грешната цел\". По думите му доброто управление на кохезионната политика и условието за върховенство на закона са две много различни неща. \"Кохезионната политика вече е най-контролираната политика с много силна система за одит и проверки. Измамите трябва да бъдат наказвани, а контролът – засилен, където е необходимо. Но измамите не трябва да се бъркат с прости грешки\". Според него е ясно, че целите на кохезионната политика трябва да бъдат ясно очертани, така че тя да отговаря по-ефективно на сегашните предизвикателства – миграция, климатични промени, социални неравенства, липса на публични инвестиции и сигурност, и да инвестира в нови технологии. \"Знам също така че опростяването е жизненоважно, за да се гарантира, че ще се намали неприемливо високото ниво на бюрокрацията.... Регионалните неравенства обаче все още са неприемливо високи, трябва да си припомним, че в Европа инвестициите са намалели с 15% за последните 10 години, така че за местните и регионални власти, ударени от орязване на разходите, кохезионната политика значително омекоти удара\".", "date": "2018.05.28", "title": "По-малко пари, повече контрол - накъде върви кохезионната политика"}
{"url": "https://www.dnevnik.bg/sviat/2018/05/28/3185812_kolumbiia_shte_izbere_sledvashtiia_si_prezident_na/", "text": "Десният кандидат Иван Дуке се нареди на първо място на президентските избори в Колумбия, но не можа да спечели достатъчно гласове за крайна победа и ще се изправи на втори тур срещу своя съперник от левицата  Густаво Петро , предадоха световните агенции. Според данни след преброяване на почти всички бюлетини Дуке печели 39.1 процента от гласовете, а Петро - 25.1 процента. Центристът Серхио Фахардо се класира трети с 23.7 процента. Предвижда се балотажът да бъде на 17 юни. Изборите  се концентрираха върху мирното споразумение , което приключващият управлението си президент Хуан Мануел Сантос сключи с бунтовниците от ФАРК през 2016 г., за да сложи край на половинвековен конфликт. Евентуална победа на Петро би гарантирала непрекъснатост на мирния процес, докато Дуке казва, че ще го модифицира, предизвиквайки тревога, че много от демобилизираните 7000 бойци на ФАРК може да се присъединят към по-малки въоръжени групировки, отбелязва ДПА. /БТА", "date": "2018.05.28", "title": "Колумбия ще избере следващия си президент на балотаж"}
{"url": "https://www.dnevnik.bg/bulgaria/2018/05/28/3185821_prokuraturata_povdigna_obvineniia_na_petima_dushi_za/", "text": "Специализираната прокуратура повдигна обвинения на петима души за участие в организирана престъпна група за трафик на чужди граждани през България. Те ще бъдат съдени за нелегалното им превеждане през границата, организирането на пребиваването им в страната и извеждането им към други държави. Те са задържани при специализирана операция на следователи от Специализираната прокуратура и служители на ГДБОП. Акцията е извършена в Долни Дъбник, Криводол, Ботевград и село Новачене. При претърсването на 4 адреса са събрани множество доказателства, разкриващи престъпната дейност на групата от януари 2017 г. до задържането на участниците в нея, уточняват от държавното обвинение. По случая са използвани и специални разузнавателни средства. Специализираният наказателен съд определи на трима от обвинените мярка за неотклонение \"Задържане под стража\". На другите двама са наложени парични гаранции от по 10 хил. лева.", "date": "2018.05.28", "title": "Прокуратурата повдигна обвинения на петима души за трафик на хора"}
{"url": "https://www.dnevnik.bg/evropa/2018/05/28/3185814_video_v_parij_imigrant_spasi_dete_visiashto_ot_terasa/", "text": "Имигрантът от Мали Мамуду Гасама спаси дете, висящо от тераса, като се изкатери бързо по фасадата на четириетажната сграда в Париж, предадоха световните агенции, цитирани от БТА. Видеозаписът, показващ как Гасама се изкатерва бързо, за да стигне до детето, доби огромна популярност в социалните мрежи, а 22-годишният малиец беше обявен от хората за истински \"човек паяк\". В. \"Паризиен\" съобщи, че Гасама вървял в района, когато видял събрали се хора пред сградата, и се втурнал да се катери. Той дори е поканен да се срещне днес с френския президент Еманюел Макрон в Елисейския дворец, заяви служител от президентската канцелария. Кметицата на Париж Ан Идалго похвали героизма на имигранта. \"Поздравления на Мамуду Гасама за неговата смела постъпка, спасила живота на дете\", заяви тя в \"Туитър\", като добави, че е разговаряла с мъжа по телефона, за да му благодари. По думите на Идалго Гасама й казал, че пристигнал от Мали преди няколко месеца и искал да остане във Франция. \"Отговорих, че тази героична постъпка е пример за всички граждани и че град Париж очевидно ще прояви желание да го подкрепи в усилията му да се установи във Франция\", заяви тя.", "date": "2018.05.28", "title": "Видео: В Париж имигрант спаси дете, висящо от тераса"}
{"url": "https://www.dnevnik.bg/bulgaria/2018/05/28/3185819_blizo_90_plajni_ivici_vse_oshte_sa_neohraniaemi/", "text": "На прага на летния сезона 86 плажни ивици са неохраняеми. Те са  със 17 по-малко спрямо миналата година , съобщава Нова телевизия. Петдесет от неохраняемите плажове са на територията на област Бургас, 23 - в област Варна, и 13 – в област Добрич. \"Най-много са тези плажове в община Царево, тъй като тя е най-морската община в държавата, тъй като е с близо 65 километра брегова ивица. Това доскоро не беше проблем за туризма, но напоследък главоломно набира скорост почиването като див метод и това започва да се превръща в проблем за общината\", коментира кметът на Царево Георги Лапчев. \"В общинския бюджет постъпват една част от средствата за концесии и наеми. На линеен метър от тези 65 километра се пада по не повече от 2 до 2.5 лева\", каза още той и уточни, че обслужването на един контейнер е около 700 лв. Лапчев заяви, че общината не е против концесиониране на плажните ивици, но разноските за почистването се плащат от жителите на общината.", "date": "2018.05.28", "title": "Близо 90 плажни ивици са неохраняеми"}
{"url": "https://www.dnevnik.bg/sviat/2018/05/28/3185816_jujna_koreia_moje_da_se_vkljuchi_v_sreshtata_na_trump/", "text": "Южнокорейските власти обявиха, че президентът Мун Дже-ин би могъл да се включи в среща между американския президент Доналд Тръмп и севернокорейския лидер Ким Чен-ун, съобщи Би Би Си. Подобно участие обаче зависи от хода на преговорите, които предшестват срещата. Историческият разговор на Тръмп и Ким, предвиден за 12 юни в Сингапур,  веднъж вече бе отменен  от американския държавен глава, който  обаче малко по-късно увери , че подготовката за разговорите е в ход. Според Би Би Си се очаква ядреното разоръжаване на Корейския полуостров да сред ключовите теми за лидерите, но дневният ред все още не е бил официално оповестяван. Кабинетът на Мун, цитиран от \"Ройтерс\", междувременно поиска да има повече срещи със Северна Корея - включително на върха, каквато се проведе неочаквано в събота. В края на април лидерите на двете Кореи се срещнаха за трети път в историята (като лидерът на Севера за пръв път прекоси границата с Юга за срещата). \"По-важно от всичко на последната междукорейска среща на върха беше, че лидерите лесно влязоха в контакт, лесно си уговориха среща и лесно се срещнаха, за да обсъдят спешни въпроси, без усложнени процедури и формалности, както при неформална среща,\" смята Мун. \"Ако можем да провеждаме работни разговори и от двете страни на (граничната зона) Панмунджом при спешна необходимост в допълнение на формалните срещи, това ще доведе до по-бърз напредък в междукорейските отношения.\"", "date": "2018.05.28", "title": "Южна Корея може да се включи в срещата на Тръмп и Ким"}
{"url": "https://www.dnevnik.bg/photos/2018/05/28/3178487_fotogaleriia_kaili_minoug_na_50g/", "text": "Кайли Ан Миноуг е родена на 28 май 1968 г. в Мелбърн и днес навършва 50 години. Известна е като автор на текстове на песни, както и като актриса в киното, театъра и телевизията. Първото участие на Миноуг, което ѝ носи популярност, е ролята ѝ в австралийската сапунена опера \"Съседи\" в края на 80-те години на ХХ век. След това Кайли продължава своята кариера като изпълнителка на поп музика.", "date": "2018.05.28", "title": "Фотогалерия: Кайли Миноуг на 50г."}
{"url": "https://www.dnevnik.bg/sport/2018/05/28/3185887_ronaldo_dade_nadejdi_na_privurjenicite_na_real_che/", "text": "Привържениците на \"Реал\" (Мадрид) използваха вълненията около тържеството по случай спечелването на Шампионската лига, за да призоват Кристиано Роналдо да остане в отбора. След  триумфа срещу \"Ливърпул\" (3:1) в Киев  португалският нападател  загатна, че може да си тръгне от \"Сантяго Бернабеу\" . \"В следващите няколко дни ще дам отговор на феновете, който те заслужават. Беше красиво да съм част от \"Реал\" (Мадрид). Бъдещето не е важно, защото сега пишем история\", каза Роналдо веднага след победата и спечелването на Шампионската лига за трета поредна година. По време на триумфалната обиколка с купата по улиците на Мадрид португалецът даде надежда на феновете. \"Ще се видим следващата година\", заяви той. Привържениците скандираха името му, както и възгласи: \"Кристиано, остани.\" Роналдо каза, че се гордее да играе в най-добрия отбор в света. \"Чувствам се добре тук. С тези играчи е невъзможно да не спечелиш.\" \"Реал\" стана първият отбор след \"Байерн\" (1976 г.), който става европейски клубен шампион в три поредни сезона. \"За радост за нас това става навик\", каза капитанът Серхио Рамос. \"Отборът получи подкрепа, когато най-много се нуждаехме от нея, и затова купата принадлежи и на вас. Сега трябва да мислим за спечелването на 14-ата, защото клубът ни задължава да го направим\", добави защитникът.", "date": "2018.05.28", "title": "Роналдо даде надежди на привържениците на \"Реал\", че може да остане"}
{"url": "https://www.dnevnik.bg/evropa/2018/05/28/3185893_berluskoni_zastana_na_stranata_na_prezidenta_v/", "text": "Партията на бившия премиер Силвио Берлускони - \"Напред, Италия\", е готова да подкрепи президента Серджо Матарела и предложенията му за изход от политическата криза. Това съобщи днес телевизия \"РАИ нюз 24\", като се позова на източници, близки до политика, предаде ТАСС. Берлускони се обяви в подкрепа на Матарела, след като юристът Джузепе Конте  отказа да оглави коалиционно правителство  на Движението \"Пет звезди\" и Лигата заради несъгласието на президента да приеме номинирания от него кандидат за поста министър на икономиката. \"На първо място трябва да се спазват интересите на италианските вложители, както каза президентът\", коментира Берлускони.  Предложението на политически партии , включително Движението \"Пет звезди\" и Лигата, за импийчмънт на Матарела поради държавна измяна според Берлускони е \"безотговорно\". Матарела вика днес на разговор бившия висш служител на Международния валутен фонд Карло Котарели и това породи предположения, че той ще получи предложение да състави техническо правителство. Матарела каза, че скоро ще вземе решение за свикване на предсрочни избори, като вземе предвид изискванията на политическите сили и се консултира с парламента. Председателката на горната парламентарна камара Мария Елизабета Алберти Казелати, една от най-близките съратнички на Берлускони, прогнозира, че бъдещите избори ще се състоят най-рано през октомври. Според нея преди вота парламентът трябва да промени изборното законодателство. \"Държавен преврат\" Политическата криза в Италия след провала на опитите да се формира \"правителство на промените\" е държавен преврат, провеждан под натиск от ЕС. Това мнение изрази днес лидерът на френската партия \"Национален фронт\" Марин Льо Пен. \"Европейският съюз и финансовите пазари за пореден път конфискуват демокрацията. Онова, което става в Италия, е държавен преврат, нападение срещу италианския народ от страна на нелегитимни институции. На фона на подобно отричане на демокрацията в цяла Европа нараства народният гняв!\", написа тя в \"Туитър\". По-рано Льо Пен неведнъж е подкрепяла партиите Движение \"Пет звезди\" и Лигата, идеологически близки до Националния фронт, отбелязва ТАСС. По думите й победата на тези политически сили в Италия е отворила \"страхотни перспективи\" за национално ориентираните партии в цяла Европа. /БТА", "date": "2018.05.28", "title": "Берлускони застана на страната на президента в разрастващата се политическа криза"}
{"url": "https://www.dnevnik.bg/sviat/2018/05/28/3185838_gurciia_i_makedoniia_obsujdat_i_ime_svurzano_s/", "text": "Атина и Скопие обсъждат още едно възможно име за Македония, включващо препратка към Крушево, дни след срещата в София. Това  пише гръцкият в. \"Катимерини\" , цитиран от МИА и македонски издания. Обяснявайки местоположението и историческото значение на Крушево, \"Катимерини\" добавя, че този вариант също се позовава на славянското наследство на земята и е стъпка назад от \"антиквизацията\" при бившия премиер Никола Груевски. Крушево е центърът на Крушевската република, обявена по време на Илинденско-Преображенското въстание през 1903 г. \"Републиката\" просъществува едва 10 дни - от 3 до 13 август, а след битката при Мечкин Камен (всяка година  място на възпоменание  в дните около националния празник) градът е превзет от османската армия. Ако предложението се потвърди, то би било второто, съдържащо \"историческа\" препратка за името на Македония за по-малко от 10 дни, въпреки настояването на Гърция в последните месеци, че е препоръчително тя да е географска, за да бъде разграничена Македония от северногръцката област. След срещата на върха на ЕС и Западните Балкани в София македонският премиер Зоран Заев предложи  \"Илиндеска Македония\"  като вариант, различен от  четирите, обсъждани до момента  с пратеника на ООН в спора, Матю Нимиц (Вардарска Македония, Горна Македония, Македония (Скопие) и Северна Македония). Атина не го прие и повтори, че предпочита \"географски\" маркер, но в Скопие освен сред опозицията то срещна съпротива и сред част от албанската общност, която не се чувства свързана с Илинден като символ на македонската държавност. \"Рамка за компромис\" В текста \"Още едно име на масата\" пише, че  след пропадналия опит за съгласие  около \"Илинденска Македония\" двете страни продължават да търсят име за \"всеобща употреба\" (\"ерга омнес\" - име, което Македония да използва двустранно, многостранно и вътрешнополитически), с което трайно да се реши спорът. Скопие  иска развръзка най-късно през юни , за да може да получи одобрение (следователно - да не срещне вето от Гърция) за начало на преговорите с ЕС на Европейския съвет на 28 юни. Затова и продължава \"дипломатическият спринт\", който се очаква да стане още по-интензивен заради срещата, пише \"Катимерини\". Външните министри на двете държави, Никола Димитров и Никос Коциас, се срещнаха в Ню Йорк миналата седмица, дни след разговорите на премиерите Зоран Заев и Алексис Ципрас, и после в Брюксел, където според МИА е постигната  \"рамка за компромис\"  за името в разговор до късно снощи. Агенцията, която не навлиза в подробности по въпроса, пише още, че според гръцки медии и Заев и Ципрас са разговаряли по телефона \"най-малко веднъж\" и не е изключена нова среща между тях. След разорелия се дебат за Илинденска Македония двете страни същевременно са се съгласили на по-малка публичност, защото дебатите, които съпътстват въпросите за историческата интерпретация, влияят на самите преговори, които са в критична фаза, продължава публикацията в \"Катимерини\".", "date": "2018.05.28", "title": "Гърция и Македония обсъждат и име, свързано с Крушево, пише \"Катимерини\""}
{"url": "https://www.dnevnik.bg/photos/snimka_na_denia/2018/05/28/3185892_snimka_na_denia_da_poletish_kum_pobedata_s_daniel/", "text": "Пилотът на \"Ред бул\"   във Формула 1, след което отпразнува успеха си със скок в басейна.", "date": "2018.05.28", "title": "Снимка на деня: Да полетиш към победата с Даниел Рикардо"}
{"url": "https://www.dnevnik.bg/biznes/2018/05/28/3185912_zaradi_sumnitelni_praktiki_na_administraciiata/", "text": "Заради голямата концентрация на контролни функции в изпълнителната агенция \"Автомобилна администрация\" и последващите \"съмнителни практики\" там група депутати от управляващото мнозинство предлагат проектозакон за създаване на Българска автомобилна камара, която да издава лицензите на автомобилните превозвачи. Под законопроекта са се подписали депутати от ГЕРБ, \"Обединени патриоти\" и \"Воля\". Идеята е всички превозвачи за бъдат задължени да членуват в професионалното сдружение, а то да издава лицензите, да следи за спазването им и да ги спира или отнема при нарушения. По-тясното ангажиране на предприятията от сектора в процеса на управлението на обществените отношения, свързани с автомобилния транспорт, допринася за повишаване на прозрачността, повишаване на професионалната квалификация, а оттам и създаването на висококонкурентна среда, в която българските транспортни предприятия ще упражняват своята дейност, се казва в мотивите към законопроекта. Това ще противодейства на съществуващи нерегламентирани практики във връзка с лицензирането, предполагат вносителите. Тя ще има правото и да извършва проверки при нужда. Предвижда се бъдещата камара да води регистър на автомобилните превозвачи, който ще е част от европейската система за обмен на данни. Камарата ще се самофинансира от членски внос и от таксите, които ще събира за предоставяните услуги, гласи проектът.", "date": "2018.05.28", "title": "Заради съмнителни практики на администрацията депутати предлагат саморегулация на превозвачите"}
{"url": "https://www.dnevnik.bg/ot_vas/novini_ot_vas/2018/05/28/3185606_bronzovata_kushta/", "text": "Снимки на Бронзовата къща в Градската градина на София на 27.05.2018 г.  . На снимката: Общ план на обекта", "date": "2018.05.28", "title": "\"Бронзовата къща\""}
{"url": "https://www.dnevnik.bg/sport/2018/05/28/3185933_mohamed_salah_izrazi_uverenost_che_shte_igrae_na/", "text": "Нападателят на \"Ливърпул\" Мохамед Салах вярва, че ще играе на световното първенство за родината си Египет въпреки контузията от  финала в Шампионската лига срещу \"Реал\" (Мадрид) . Звездата на мърсисайдци напусна финалния двубой в 30-ата минута, след като се приземи тежко на лявото си рамо след сблъсък с капитана на \"Реал\" Серхио Рамос. Салах  е основната надежда на Египет за добро представяне на световното първенство в Русия. Той имаше голяма заслуга за класирането на тима на световно за пръв път от 1990 г. Египет има само две участия (1934 и 1990 г.), но все още няма победа. \"Беше много тежка нощ, но аз съм боец. Въпреки очакванията аз съм уверен, че ще бъда в Русия, за да ви направя горди. Вашата любов и подкрепа ми дават силата, от която се нуждая\", написа Салах в \"Туитър\". Според първоначалната информация от \"Ливърпул\" той е с проблеми в рамото, а мениджърът Юрген Клоп изрази съмнения за счупена ключица. По-късно футболната федерация на Египет съобщи, че Салах е с разтегнати раменни връзки. Първенството започва на 14 юни, а Египет е в една група с домакина Русия, Саудитска Арабия и Уругвай.", "date": "2018.05.28", "title": "Мохамед Салах е уверен, че ще играе на световното"}
{"url": "https://www.dnevnik.bg/analizi/2018/05/28/3185940_bankoviia_sujuz_-_kljuch_kum_prosperitet_i_efektivni/", "text": "Правителството е длъжно да предприеме незабавни мерки за кандидатстване в Банковия съюз като първа стъпка към приемането ни във валутния механизъм ERM2 и еврозоната. Това е изключителен шанс, не просто защото така ще удовлетворим изискванията на Европейската централна банка (ЕЦБ), а най-вече за нас самите – за да осигурим независим и по-качествен надзор върху банковата ни система. Констатациите за продължаваща зависимост на БНБ от властта в България са факт, който през последните години се доказа при редица нейни решения: Прикриването на резултатите от стрестестовете през 2016 година; Одобрението на Стоян Мавродиев за изпълнителен директор на държавната Българска банка за развитие; Одобрението на продажбата на Общинска банка на лице без никакъв опит в сферата; Одобрението на продажбата на банка \"Виктория\" на \"Инвесбанк\", която показа най-слаби резултати на стрестестовете. Напомням, че веднага след фалита на КТБ през 2014 година всички парламентарни партии, включително сега управляващите, заявиха при президента Плевнелиев, че приемането на България в Банковия съюз е приоритет. Силно притеснително е, че този приоритет сега е подменен, вероятно за да бъдат обслужени интересите на влиятелни кръгове. С това правителството рискува да изпрати България в последния коловоз на Европейския съюз, и в крайна сметка да ни извади от свободния свят с всички последствия от това. Не можем да позволим правителството и БНБ да провалят цялата държава, заради частния интерес на една банка. Изпълнението на изискванията на Европейската комисия и ЕЦБ са важни, но недостатъчни условия за приемането ни в ERM2. Кандидатстването нито гарантира положителен отговор от страна на нашите партньори, нито е тест за фактическата способност на България да бъде член на еврозоната. И отговорът, и тестовете тепърва предстоят. Както травматичният опит на България с кандидатстването в Шенгенското пространство ясно показва, формалните стъпки и изпълнението на формалните критерии не са достатъчни, за да спечелят доверието на нашите партньори. Боядисването на една ограда пък съвсем. Нужни са истински, автентични доказателства, че България е готова за подобно членство. Защитата на собствеността, правната система, адекватен финансов и енергиен надзор не са неща, които трябва да свършим, за да угодим на този или онзи чиновник. А за да направим икономиката ни конкурентна на световната. От миналата година свободното движение е факт за над 40 милиона граждани на Украйна, сключихме и договор за асоцииране, който премахна пречките за търговията помежду ни. Не можем да привличаме още дълго капитали с ниски разходи за труд, а и не трябва. Винаги ще има някой, който ще ни надцака в това. Видно е и от спада на чуждестранните инвестиции. Но те и българските капитали вече бягат от страната. Нужна е нова визия за бъдещето на просперираща България и за целта трябва да изградим ефективна администрация. Ние ще имаме полза от това, не бюрократът Х. Убеден съм, че членството на България в сърцевината на Европейския съюз – еврозоната и банковия съюз – е основният и доминиращ интерес на българските граждани. Той гарантира свободното движение на хора, стоки и капитали. Нещо, с което свикнахме дотолкова, че вече го приемаме за даденост, като че ли спомените отпреди 2000 година са изтрити. Забравихме черния списък на Шенген, опашките за визи, забраната за износ на редица стоки. Затова всички стъпки към интеграция трябва да бъдат приветстван. Защото ще означават и намаляване на глобалния риск за промяна на геополитическата ориентация на България. Тревогата ми е обаче, че настоящото мнозинство в парламента и изпълнителната власт имат много различни приоритети и не са в състояние нито да осъществят необходимите реформи, нито да убедят някого в действителната способност на България да е пълноценен член на еврозоната. От което ще страдаме.", "date": "2018.05.28", "title": "Банковия съюз - ключ към просперитет и ефективни реформи"}
{"url": "https://www.dnevnik.bg/sviat/2018/05/28/3185937_kadirov_obiavi_masovo_subirane_na_dnk_v_checheniia/", "text": "Чеченският президент Рамзан Кадиров обяви, че на територията на републиката \"колективно\" ще бъдат взети проби от ДНК. В профила си в социалната мрежа \"ВКонтакте\" той написа, че вече е дал нареждането, за да се установи родствената принадлежност на деца, родени в страни от Близкия изток, и да се улесни връщането им в Русия. Мярката по думите му е част от стъпките \"по поръчение на ръководството на Русия\". \"Това е наш свещен дълг, когато става дума за живота и свободата на граждани на Русия\",  написа още той . С тази стъпка ще е по-лесно да се \"дава на деца гражданство на Руската федерация\". В страни като Ирак например процедурата по връщане след провеждането на експертиза ще бъде съкратена, тъй като ще намалее срокът за разглеждане на такива дела, пише още Кадиров. Причината по думите му е, че представителят му за Близкия изток и Северна Африка Зияд Сабсаби се е договорил всички дела на руски граждани в Ирак да се разглеждат от един съдия. Стотици деца Миналата година властите в Чечения върнаха над 100 жени и деца, задържани в Сирия и Ирак, чиито мъже са били убити като бойци на \"Ислямска държава\". В затвори в Ирак според руското външно министерство лежат десетки руски граждани, обвинени във връзки с организацията, заедно с децата си. Тогава ТАСС писа, че децата, пристигнали на летището в Грозни, са били на възраст от 4 месеца до 6 години и част от тях са били от Чечения и Дагестан. Представителят за правата на децата в Чечения Хамзат Хирахматов заяви, че към октомври 2017 г. около 500 деца, изведени от Русия, са в Сирия и Ирак и това число се очаква да се обнови. В края на миналия месец иракски съд даде доживотни присъди на 19 руски граждани по обвинения, че са част от \"Ислямска държава\".", "date": "2018.05.28", "title": "Кадиров обяви масово събиране на ДНК в Чечения"}
{"url": "https://www.dnevnik.bg/bulgaria/2018/05/28/3185959_klubut_na_mladite_bulgari_v_chujbina_kani_vidni/", "text": "Клубът на родените след 1 януари 1981 г. и работещи извън страната българи – \"Милениум\", кани всички видни политици, историци, общественици, медии и млади хора да сложат край на прехода на 10 ноември тази година, когато се навършват 29 години от началото на демократичните промени в България. Целта на събитието, което ще се проведе в София, е да се отвори дискусия за формирането на стратегическите приоритети за развитието на страната в следващите 25 години. Мотото на конференцията ще бъде \"Ако днес е краят на прехода, какво следва занапред?\". \"Преди повече от 10 години стратегическата цел на България беше влизане в Европейския съюз. Сега е нужна нова голяма цел\", обяви председателят на клуба Румен Чолаков. Според него сега трябва да се планира краен период за редица промени у нас, сред които изкореняване на корупцията, съдебна реформа, присъединяване на страната към еврозоната и др. \"Левите политически сили трябва да се въздържат по носталгията към периода от 1944 до 1989 г., обявен за престъпен през 2000 г. Десните политически сили пък трябва да прекратят \"лова на вещици\" от Държавна сигурност и социалистическото минало\", подчертават от \"Милениум\". На 9 септември в Лондон ще се проведе научна конференция на тема \"България 1944 - 1989 г.: какво всъщност се случи?\", в която ще участват международни експерти. Днес ще бъде пуснат и  сайт за края на прехода , в който ще се публикуват анализи и коментари.", "date": "2018.05.28", "title": "Клубът на младите българи в чужбина кани видни политици да обявят заедно края на прехода"}
{"url": "https://www.dnevnik.bg/biznes/2018/05/28/3185964_energiiniiat_regulator_predlaga_tokut_da_poskupne_s/", "text": "Средното поскъпване на тока за битовите потребители от 1 юли да бъде с 1.89%, въпреки че електроразпределителните дружества поискаха по-голям процент. Това се предлага в доклад на Комисията за енергийно и водно регулиране (КЕВР) за утвърждаването на новите цени в сектор \"Електроенергетика\", цитиран от  \"Капитал\".  Публичното обсъждане на експертните разчети ще е на 31 май, а до края на юни членовете на регулатора ще вземат окончателно решение какви да са цените. За клиентите на ЧЕЗ, която обслужва Западна България, се предлага увеличение с 1.7%, за тези на ЕВН (Югоизточна България) – 1.81%, а за абонатите на \"Енерго Про\" (Североизточна България) - с 2.6%. \"Капитал\" припомня, че \"ЧЕЗ Електро България\" беше предложила нощната тарифа да поскъпне с 51% (от 0.05696 лв. за киловатчас до 0.08603 лв. за киловатчас), а дневната тарифа - с 5%. Като мотив за това бяха посочени цените, на които дружеството купува нощната енергия от НЕК. Според КЕВР обаче нощната тарифа на \"ЧЕЗ Електро България\" не само не трябва да се увеличава толкова, а дори трябва да се намали с 2% - до 0.05582 лв. за киловатчас. Дневната тарифа пък следва да нарасне минимално - с 0.1%. Подобно е положението и при поисканото от \"ЧЕЗ Разпределение България\" повишаване на цените за достъп до мрежата с 35% и за пренос - с 34%. Изчисленията на експертите на секторния регулатор са показали, че поскъпването не трябва да е повече от съответно 2.8 и 5.5%. Така, с включването и на тези компоненти, цената на тока в Западна България ще се увеличи средно от 1 юли с 1.7 процента. От \"ЕВН България Електроснабдяване\" бяха поискали увеличение на дневната тарифа с 6.19%, а на нощната с 21.6%, но вероятно ще получат под един процент ръст за дневната и също както при ЧЕЗ - минимално понижение на нощната, се казва в публикацията. Заявлението на \"Енерго–про Продажби\" беше за увеличение на дневната тарифа с едва 1.69%, а на нощната - с 2.95%. Предложението на експертите на регулатора обаче е за ръст от 0.4% за дневната тарифа и намаление с 2.86% на нощната.", "date": "2018.05.28", "title": "Енергийният регулатор предлага токът да поскъпне с под 2%"}
{"url": "https://www.dnevnik.bg/sport/2018/05/28/3185958_fen_zona_za_svetovnoto_po_futbol_shte_bude_izgradena_v/", "text": "Фен зона ще бъде изградена в София по време на световното първенство по футбол. \"Мондиал камп\" ще бъде разположен в парка зад музей \"Земята и хората\". Организатор е \"Ивент БГ\" съвместно с Българската национална телевизия и Столичната община. \"Мондиал камп\" влиза в официалния календар на \"София 2018 – Европейска столица на спорта\". Във фен зоната ще има видеостена с размер 6 на 4 метра, на която ще се излъчват всички мачове от световното в Русия. Ще има места за продажба на храни и напитки. Организаторите планират допълнителни тематични вечери за дните без футбол. \"В момента водим разговори с много екипи, но със сигурност ще имаме киновечер с български филми. На сцената ще се качат различни музиканти, а също така планираме събития като стендъп комедийно шоу и \"Пощенска кутия за приказки\", заявиха от \"Ивент БГ\". За децата също ще има организирани забавления. \"Всеки ден ще бъде различен, като основната ни идея е семействата с деца да могат спокойно да идват и всеки да намери своето забавление. Планираме паркинг за колела, специално внимание ще обърнем на хората с кучета, защото знаем, че това е техният парк и като цяло планираме всички да си прекарват хубаво, независимо дали гледат футбол или не\", допълват организаторите. Световното първенство започва на 14 юни и ще продължи до 15 юли.", "date": "2018.05.28", "title": "Фен зона за световното по футбол ще бъде изградена близо до НДК"}
{"url": "https://www.dnevnik.bg/bulgaria/2018/05/28/3186001_specializiranite_slujbi_imali_chesti_operacii_sreshtu/", "text": "Почти всяка седмица има операции на специалните служби и на прокуратурата по линия на корупция в здравеопазването. Това каза пред журналисти в Пловдив министър-председателят Бойко Борисов, цитиран от \"Фокус\". По думите му корупцията в болниците я правят лекарите, а службите трябва да я разнищят. \"При такова финансиране лекарите, които управляват болниците, са длъжни да си гледат работата и мениджмънта, вместо да се говори, че няма пари за здравеопазване. Има болници и доктори, които си гледат работата, и други като тези във Враца, които не си я гледат. Сложили си частна болница в двора, скъпите пътеки в частната болница, а евтините и задълженията – в държавната. Това не може да продължава, това са вашите пари\", заяви Борисов. Той добави, че е разпоредил лекарите, сестрите и санитарите да си получават редовно заплатите, а другото е въпрос на прокуратурата и службите. Миналата седмица  правителството отпусна пари  за заплати за болниците във Враца и Ловеч. В Пловдив Бойко Борисов инспектира обновената клиника по анестезиология и пребазираната клиника по неврология в Университетската болница \"Св. Георги\". \"Между 16 и 20 милиарда лева са отделени за здравеопазване по време на управлението на ГЕРБ\", обяви още министър-председателят. По думите му правителството дава в пъти повече пари сега и се купува най-добрата техника, която я има по света. Преди 10 - 12 години за здравеопазване е бил отделян само 1 милиард лева. \"Сега заради демографската криза в България има по-малко хора, няма инфлация, цените на лекарствата са същите и въпреки това държавата дава толкова много пари. Само тази година правителството е заделило за здравната каса почти 470 милиона лева\", посочи премиерът. Той съобщи, че през следващата седмица Министерският съвет трябва да гласува проекта за Националната здравноосигурителна карта.", "date": "2018.05.28", "title": "Службите имали чести операции срещу корупцията в здравеопазването"}
{"url": "https://www.dnevnik.bg/evropa/2018/05/28/3185994_serdjo_matarela_-_italianskiiat_prezident_koito_durji/", "text": "Италианският президент Серджо Матарела е принципен човек, който държи на правомощията си. Той не отстъпи пред антисистемните партии, които  искаха да наложат министър на икономиката  с антиевропейски позиции с риск да предизвикат безпрецедентна политическа криза. \"Улесних всячески опитите за съставяне на правителство\", заяви вчера пред медиите Матарела, след като  Джузепе Конте  върна мандата, даден му от президента четири дни по-рано. \"Никой не може да твърди, че съм възпрепятствал сформирането на кабинет, дефиниран като правителство на промяната\", добави Матарела, избран в началото на 2015 г. на общи непреки избори от парламента, в който мнозинство тогава имаха лявоцентристите. Наследник на един от основателите на Християндемократическата партия, сдържаният 76-годишен сицилианец отказа за отстъпи пред \"диктата\" (според обкръжението му) от страна на крайнодясната партия \"Лига\" и антисистемното Движение \"Пет звезди\" -  двете формации , победили на парламентарните избори на 4 март. Матарела наложи вето върху назначаването на Паоло Савона - икономист с откровено антиевропейски виждания, когото Лигата, подкрепяна от \"Пет звезди\", искаше да наложи на стратегическия пост на икономически и финансов министър. \"Не може да ми налагат имена на министри\", заяви вчера Матарела. Медиите определиха изказването му като неистово желание да защити на всяка цена президентската институция и \"да не предаде на приемника си лишен от правомощия пост\". Юношеството на Матарела, син на исторически водач от Християндемократическата партия, преминало между престижен католически лицей в Рим и католическите младежки лагери в Асизи. Предначертана му била кариера на преподавател по право. Брат, убит от мафията През януари 1980 г. по-големият му брат Пиерсанти, областен управител на Сицилия, починал в ръцете му, убит от мафията. И така Серджо влиза в политическия живот с риза, напоена с кръвта на брат си, и получил съболезнования от властите в Палермо. Три години по-късно известният и уважаван заради неподкупността си Матарела, който отбягва медиите, е избран за депутат от Християндемократическата партия. \"Матарела представлява Сицилия, платила скъпо за освобождаването си от организираната престъпност\", казва за него бившият областен управител на Сицилия Розарио Крочета. Според бившия премиер лявоцентрист Матео Ренци избирането на Матарела за президент е било \"жест на близост, привързаност и уважение\" от страна на политическите среди към всички, изгубили съпруг, баща, брат във \"варварщината от 70-те, 80-те и дори 90-те години\" на миналия век. Принципен човек, Серджо Матарела е един от малкото християндемократи, подавали оставка. През 1990 г. той се отказва от поста министър на образованието в правителството на Джулио Андреоти в знак на протест срещу приемането на закон, затвърждаващ почти пълния монопол на Силвио Берлускони (който по това време още не е влязъл в политиката) върху частните телевизии в Италия. След като отново става обикновен депутат, на Матарела му е възложено да подготви нов изборен закон, който да осигури на Италия по-голяма политическа стабилност. Законът \"Матарела\", съчетаващ мажоритарната и пропорционалната избирателна система, не отговаря напълно на очакванията и след 10 години е заменен с нов. За някои италианци, главно най-младите, синеокият политик с бели коси е известен най-вече с премахването на задължителната военна служба през 2001 г., докато той беше министър на отбраната. След този последен министерски пост и след 25 години в парламента през 2008 г. Матарела се оттегли от политическия живот. Три години по-късно беше избран за съдия в Конституционния съд. Матарела е вдовец. Има три деца и шестима внуци. Преди да стане държавен глава, живееше в скромен апартамент на две крачки от президентския дворец Квиринал. /БТА", "date": "2018.05.28", "title": "Серджо Матарела - италианският президент, който държи на правомощията си"}
{"url": "https://www.dnevnik.bg/sport/2018/05/28/3185944_voleibolistut_todor_aleksiev_shte_igrae_v_sporting/", "text": "Българският волейболист Тодор Алексиев ще продължи кариерата си в португалското първенство. Бившият капитан на националния отбор подписа за две години с шампиона \"Спортинг\" (Лисабон), обяви мениджърът Джорджес Матийашевич в профила си в \"Инстаграм\". За последно Алексиев се състезаваше за гръцкия \"Олимпиакос\", където игра през миналия сезон. 35-годишният посрещач имаше ключова роля за шампионската титла на тима, като българинът беше избран за най-полезен играч. С отбора си той взе и Купата на претендентите в европейския клубен волейбол, както и Купата на лигата в Гърция. По пътя към първото място \"Олимпиакос\" спечели всички 30 двубоя от редовния сезон и плейофите. Във финалния сблъсък отборът се справи с ПАОК, с което спря серията от три поредни титли на своя съперник.  Алексиев, който започна кариерата си в \"Локомотив\" (Пловдив), спечели златно отличие за трета поредна година. През 2016 и 2017 г. българинът триумфира в аржентинското първенство съответно с \"Персонал\" (Боливар) и УПСН (Сан Хуан). Дългогодишният капитан на националния отбор  остана извън групата на тима за турнира Лигата на нациите . Селекционерът Пламен Константинов коментира, че отсъствието на Алексиев е по желание на играча. ", "date": "2018.05.28", "title": "Волейболистът Тодор Алексиев ще играе в \"Спортинг\" (Лисабон)"}
{"url": "https://www.dnevnik.bg/zelen/2018/05/28/3185990_nai-zamursen_e_vuzduhut_okolo_bul_carigradsko_shose/", "text": "Най-сериозно е замърсен въздухът в района на булевард \"Цариградско шосе\", около Орлов мост и Софийския университет. Тези изводи съобщава проф. Иван Недков от Института по електроника към БАН в интервю за БНР. Недков е част от екип на проект за изучаване на фините прахови частици и разпределението им в град София. Изводите са направени по време на 17-ата национална среща в областта на здравеопазването, която се проведе през уикенда в \"Албена\". В момента има риск от финансови санкции от страна на Брюксел, след като България вече беше осъдена заради системно надвишаване на допустимите норми, а отговорните институции не прилагаха адекватни мерки за справяне с опасния за здравето на гражданите си проблем. Проектът е финансиран от фонд \"Научни изследвания\" и използва една от най-съвременните апаратури за такива изследвания, която, освен да локализира замърсяването, може да установи и източниците му. Това са така наречените \"лидари\", всъщност оптически радар. През 2016 г. Столичната община използва възможностите на проекта на БАН и заедно правят пилотно изследване за замърсяване на въздуха в района на квартал \"Младост\". Тогава тече ремонт на \"Цариградско шосе\" и ремонт на улици. Във времето, в което работят по ремонта, облаците от прах над квартал \"Младост\" се увеличават. \"Единият от големите източници е трафикът, но при него частиците са в ниските слоеве на атмосферата и ако се мият редовно улиците, такова замърсяване би могло да бъде силно ограничено\", обяснява професорът и допълва, че \"проблемите идват от фините частици, а те могат да се появят от горенето на твърди горива – на въглища, на дърва, да не говорим за горенето на гуми във \"Филиповци\", които са опасни замърсявания.\" Недков напомня, че самото разположение на София е такова, че тя е дъното на една чаша, оградена е от планини и това предполага, че там би могло да става натрупване на замърсявания, свързани и с движението на въздуха. В момента учените от проекта изследват много внимателно \"Цариградско шосе\". Възможностите на апаратурата им са 25 километра. Има шест локални станции на Изпълнителната агенция за околна среда към Министерството на околната среда и водите и информацията, която те подават, е точна и ясна. Другата група, която се занимава с такива изследвания, е гражданско движение, но уредите им, по думите на професора, са с ограничени възможности. Институтът за хидрометеорология на БАН също прави подобни замервания, които обаче не улавят частиците. \"Ние можем да кажем къде са източниците на замърсяване и това е най-сигурният път за вземане на управленчески решения. В момента имаме данни от зимно-пролетния период. Бул. \"Цариградско шосе\" има много сериозни замърсявания в старото колело към летището. При Орлов мост и СУ също има натрупване на замърсявания. Опасно е в края на зимния период, към 15.30-16 ч., когато интензивността на движението е много голяма\", обяснява Недков. От 2018 година София-град е под много сериозно наблюдение на европейски органи за замърсяването на въздуха. Има замърсявания, които са над нормите – фините прахови частици под 2 и половина микрона до 10 микрона. Невинаги обаче причините за това надвишаване на нормите са локалните замърсявания. Има фини прахови частици, които идват от други дестинации, напомня професорът. \"Те са най-опасни. Например прах от пустинята Сахара. Общината на първо време трябва да чисти улиците, трябва да се следи и качеството на колите, но най-важно е съзнанието на хората\", каза още Недков.", "date": "2018.05.28", "title": "Най-замърсен е въздухът около бул. \"Цариградско шосе\", Орлов мост и Софийския университет"}
{"url": "https://www.dnevnik.bg/evropa/2018/05/28/3186017_italianskiiat_prezident_vuzloji_na_bivsh_slujitel_na/", "text": "Италианският президент Серджо Матарела насочи страната към нови избори, след като назначи бившия висш служител на Международния валутен фонд Карло Котарели за временен премиер със задача да планира предсрочни избори и да прокара бюджета за следващата година, предаде \"Ройтерс\". Вчера Матарела заяви, че е отказал да одобри кандидатурата на евроскептика Паоло Савона за министър на икономиката, защото антиевропейските му възгледи ще предизвикат сътресения на пазарите. След като президентът отхвърли кандидатурата на Савона, номинираният за премиер  Джузепе Конте  върна  мандата  на Матарела и се отказа от усилията да състави правителство. 53-годишният юрист и новодошъл в политиката Конте бе предложен за премиер от крайнодясната партия \"Лига\" и антисистемното Движение \"Пет звезди\", които се опитваха да съставят управляваща коалиция. Решението на Матарела  разгневи популистите , които настояха той да бъде подложен на импийчмънт за предателство към държавата. Избори Котарели отбеляза, че ще състави правителство \"много бързо\", за да отведе страната към нови избори, които ще се проведат през есента или в началото на следващата година. \"Ще се представя през парламента с програма, която, ако получи подкрепата на парламента, ще включва одобрението на бюджета за 2019 г. След това парламентът ще бъде разпуснат и ще има избори в началото на 2019 г.\", посочи Котарели. \"При липса на доверие (от парламента) правителството веднага ще подаде оставка и основната му функция ще бъде управлението на редовните въпроси до провеждането на избори след август\", допълни той. Разцепление  В интервю за италианско радио водачът на крайнодясната партия \"Лига\" Матео Салвини изрази съмнения, че бъдещо техническо правителство ще бъде подкрепено в парламента, предаде \"Асошиейтед прес\", цитирана от БТА. Президентът Матарела не даде шанс на десноцентристите да съставят правителство, тъй като нямахме нужните гласове, а сега Котарели ще получи тази възможност без каквото и да било гласуване. Това е злоупотреба, заяви Салвини. Пред радио \"Капитал\" лидерът на Лигата предупреди бившия премиер Силвио Берлускони да не гласува за правителство на Котарели. В неделя вечерта Берлускони, който три пъти беше премиер на Италия, се изказа много умерено за провала на експеримента на Движение \"Пет звезди\" и Лигата и  отказа да критикува президента Серджо Матарела , който отхвърли назначаването на икономист с антиевропейски позиции за министър на финансите. На изборите коалицията на Лигата с формацията на Берлускони \"Форца Италия\" и една по-малка партия спечели 37 процента от гласовете, докато Движение \"Пет звезди\" получи 32 процента. Салвини предупреди Берлускони, че коалицията ще се разпадне, ако \"Форца Италия\" гласува в подкрепа на Котарели. Върховният представител на Европейски съюз за външната политика и сигурността Федерика Могерини заяви, че има пълно доверие на италианския президент. Могерини изрази убеденост, че, слагайки край на предложеното от Движение \"Пет звезди\" и Лигата правителство, италианският президент служи на народа си и на ЕС и е гарант на италианската конституция. Пред журналисти в Брюксел германският заместник външен министър Микаел Рот изрази надежда, че Италия скоро ще има стабилно проевропейско правителство, но призна, че Германия не може да дава съвети след продължилите с месеци усилия за съставяне на ново правителство.", "date": "2018.05.28", "title": "Италианският президент назначи бивш служител на МВФ за временен премиер"}
{"url": "https://www.dnevnik.bg/politika/2018/05/28/3186035_bsp_shte_osporva_rezultatite_i_ot_izborite_v_selo_beden/", "text": "В битка за демокрацията БСП обяви на пресконференция днес, че ще иска касиране на частичните избори и в село Беден, където в неделя победи кандидатът на ГЕРБ. По-рано през деня от левицата уточниха, че  подобно искане ще направят и за село Галиче,  където отново представител на управляващата партия събра най-много гласове. Причината за исканото касиране на вота са редица сигнали за контролиран вот. БСП ще сезира Брюксел за нередностите, както и всички неправителствени организации, които следят за честността на изборите. На пресконференцията днес зам.-председателят на левицата Кирил Добрев обясни как бившият кмет на Галиче Ценко Чоков, който получи ефективна присъда от четири години и половина, се обаждал от затвора, за да контролира изборите в полза на ГЕРБ, а местен партиен лидер водел гласоподаватели през задната врата. По думите на Добрев кметът на община Девин, в която се намира село Беден, е превозвал с личния си автомобил гласоподаватели. Шеф на местен завод пък казвал за кого да се гласува, твърдят още от БСП.", "date": "2018.05.28", "title": "БСП ще оспорва резултатите и от изборите в село Беден"}
{"url": "https://www.dnevnik.bg/bulgaria/2018/05/28/3186038_demokratichna_bulgariia_iska_sudut_da_otmeni/", "text": "Демократична България\" подаде във Върховния административен съд (ВАС) жалба срещу решението на Министерския съвет от 16 май, с което правителството внесе в Народното събрание доклад с варианти за бъдещето на проекта за АЕЦ \"Белене\". Обединението смята, че правителственото решение е взето в нарушение на закона и моли съда изрично да разпореди спиране на изпълнението му, включително внасянето му в Народното събрание, докато съдът не се произнесе по законността на документа. \"Демократична България\" се аргументира с това, че Министерският съвет не се е съобразил с дадени му през 2012 г. предписания от Народното събрание, а именно: да проучи възможностите за строителство на парогазова централа на площадката, да опита да изгради нова мощност в АЕЦ \"Козлодуй\" и да информира периодично депутатите за това как изпълнява тези насоки и как преодолява последиците от прекратяването на строителството на ядрена мощност на площадката в Белене. \"От горното става видно, че законодателният орган на Република България по явен и недвусмислен начин денонсира проекта АЕЦ \"Белене\", чието евентуално изпълнение е отчетено като ненужно, необосновано, икономически неефективно и опасно за здравето и живота на българските граждани\", се казва в жалбата. В документа до съда се подчертава, че оспорваният акт на правителството \"не е обявен публично в цялост и не се предоставя от Министерския съвет, приет е без обществено обсъждане и непрозрачно, не са отчетени редица негативни научно доказани природни фактори, водещи до сериозен риск за осъществяването и безопасното функциониране на атомна електроцентрала\", какъвто е сеизмичният риск. Считаме, че в нарушение на закона, Министерският съвет на Република България е приел необосновано решение, застрашаващо безопасността, здравето и живота на българските граждани, се посочва в молбата до съда. Извънпарламентарното обединение подчертава, че самото обжалване в съда спира изпълнението на правителственото решение, но въпреки това очаква ВАС да разпореди специално спиране на всички дейности \"с оглед избягване на всякаква неяснота предвид националната и обществената значимост на проблема.\"", "date": "2018.05.28", "title": "\"Демократична България\" иска съдът да отмени решението на кабинета за \"Белене\""}
{"url": "https://www.dnevnik.bg/photos/2018/05/28/3186011_snimka_na_denia_kilim_ot_rozi/", "text": "Килим от рози пред Националния дворец на културата (НДК) няколко дни ще впечатлява столичани и гостите на София. Розата е един от най-популярните български символи.", "date": "2018.05.28", "title": "Снимка на деня: Килим от рози"}
{"url": "https://www.dnevnik.bg/sviat/2018/05/28/3186012_polsha_predloji_do_2_mlrd_dolara_za_postoianna_baza_na/", "text": "Полша е готова да даде до 2 млрд. долара, за да бъде разположена постоянна база на Съединените щати на нейна територия. Това съобщи \"Политико\", като цитира полския новинарски сайт Onet. За \"установяване на съвместни военни инсталации и на условия за по-гъвкаво придвижване на американските сили\" Варшава може да задели над 1.5 млрд. долара, като тази сума може да е и по-голяма, гласи документ на Министерството на отбраната,  публикуван от Onet . В отговор прессекретарят на Кремъл Дмитрий Песков предупреди, че \"постепенното разширяване на военните структури на НАТО към (руските) граници... по никакъв начин не създава сигурност и стабилност на континента\". \"Полша се превръща в цел на ответен удар, като поставя базата\", каза първият заместник-председател на комисията за външна политика към Съвета на федерацията (сената) Владимир Джабаров. Според него, дори да се управлява от сили на НАТО, такава инсталация би превърнала Полша \"в една от основните мишени в случай на въоръжен конфликт\". Автентичността на документа се потвърждава от полското Министерство на отбраната, според което той никога не е бил класифициран, добавя \"Политико\" в материал, подписан от репортери на Onet. Полското предложение изразява отдавнашното желание във Варшава да бъдат изградени по-тесни връзки в сигурността със Съединените щати - още откакто страната стана член на НАТО. То обаче стана още по-силно след анексията на Крим, добавя сайтът. Според него полската инициатива ще се наблюдава скептично от европейските съюзници като Италия и Германия, които искат да подобрят отношенията с Москва. Какво още предлага документът Информацията за предложението се появи малко повече от месец преди среща на върха на страните от НАТО в Брюксел. Към момента в Полша има американски военнослужещи и сили на НАТО на ротационен принцип, които се местят между Полша и Прибалтика. Страната обаче настоява, че чрез промяната може да \"сподели бремето на разходите за отбрана\" (в момент, когато САЩ настояват всички национални правителства на страни от НАТО да увеличат бюджетите си в този ресор до 2% от брутния вътрешен продукт) и да \"намали притесненията за Конгреса в несигурни за бюджета времена\". Документът, който според Onet e изпратен в Конгреса, съдържа и информация за местата, където би могла да се разположи нужната инфраструктура - бази, болници, училища за децата на военнослужещите. Министерството на отбраната не е съгласувало документа нито с министерството на вътрешните работи, нито с президента Анджей Дуда, който е главнокомандващ въоръжените сили. В текста се казва, че обсъжданото предложение е за разполаган ена  . Числеността и въоръжението на бронираните дивизии на САЩ варират, като в случая по-скоро става дума за бойна част с около 3000 души и близо 100 танка. \"Полша е готова да предложи голяма гъвкавост по отношение разработването на необходимата инфраструктура за постоятто разполагане на американски военни в страната. Освен изграждането на постоянните инсталации, Полша може да позволи и използването и достъпа до допълнителна инфраструктура, принадлежаща на Министерството на отбраната, държавата и местни административни обекти, както и дружи притежавани от държавата или управлявани от държавата юридически лица.\" Полша е готова да осигури и работа и удобства за семействата на постоянно базираните американски военни. Като пример се дава международно училище в Бидгошч, изградено с дарение от Министерството на отбраната, в което не само учат деца на служители на НАТО, но и работят техните съпруги и близки. Съюзнически части са освободени от повечето полски данъци, поради което евентуалните инвестиции от американски компании за строителство на базата няма да бъдат допълнително обременени с взимания на полската държава. Правителството обещава процедурите за одобряване и контрол на проектите да бъдат ускорени и опростени. В приложението към доклада се прави и конкретно предложение за мястото - в района на Бидгошч и Торун, където вече има инфраструктура на НАТО. Тук са разположени още Тренировъчен център на НАТО, военно и гражданско летища, полигон за учения, добри транспортни и комуникационни връзки (включително с Германия и военноморската база в Гдиня), 15 болници, 7 университета, 2 международни училища и 42 други училища. Сред мотивите в доклада е посочено, че защитата на Полша и балтийските съюзници изисква изнесена още на изток база в сравнение с Командването на американската армия в Щутгарт. \"Европейският съюз не може да се защити без американска помощ. (...) Постоянно американско военно присъствие в Полша в значителна степен ще намали напълно основателните опасения на правителства в Източна Европа и балтийския регион, че Москва ще преодолее отбранителните им сили преди да е пристигнала подкрепата от американски и натовски части в Щутгарт.\" В текста специално е отбелязан проблемът с тесният участък Сувалки на полско-литовската граница, смятан за едно от най-слабите места за защита от НАТО в случай на руска агресия. Ивицата, гаринечща с Беларус, е на изток от руски ексклав Калининград, където през последните години усилено се разполагат ракети, способни да спрат всеки опит натовски конвои да помогнат на балтийските републики.", "date": "2018.05.28", "title": "Полша предложи до 2 млрд. долара за постоянна база на САЩ"}
{"url": "https://www.dnevnik.bg/sport/2018/05/28/3185998_antoniia_grigorova_debjutira_s_20-o_miasto_v/", "text": "Българската състезателка в планинското бягане Антония Григорова завърши на 20-а позиция в надпреварата Сегама - Аискори. Състезанието в Испания, което е известно с големия интерес от страна на публиката, беше дебютно за Григорова в световните серии по скайрънинг. Тя премина дистанцията от 42 км с над 2700 метра денивелация за 5.24:24 часа. Григорова изостана с 45:46 минути от победителката Ида Нилсон от клуб \"Соломон\". Общо при жените финишираха 46 състезателки. \"Няма друга такава публика, която да надъхва толкова много, да е толкова близо до теб, че да може да те пипне и да скандира името на всеки един състезател\", написа Григорова във \"Фейбук\" след края на надпреварата.  Водещият българския състезател в планинското бягане Кирил Николов-Дизела не завърши надпреварата. Той се отказа по средата на дистанцията заради стара травма. Победител при мъжете стана 23-годишният Реми Боне с време 3.53:56 часа. Швейцарецът изпревари с 1:30 минути миналогодишния шампион - Стиан Ангермунд-Вик от Норвегия.  \"Понякога има добри дни, понякога - лоши. Но има и дни, в които нещата не зависят от теб, колкото и да се опитваш да дадеш всичко от себе си\", каза Николов, който ще участва в следващия старт от сериите в Ливиньо, Италия, на 16 юни. Календарът в световните серии по скайрънинг включва 18 състезания в две дисциплини. Sky Classic е съставена от надпревари с дължина от 22 до 50 км и среден наклон 7.5%, докато състезанията в по-трудната Sky Extrа са с наклон 6.5% и дължина от 50 до 75 км. Тази година българският ултрамаратон  \"Пирин ултра\" ще бъде част от световния шампионат . Надпреварата ще се проведе на 6 октомври. ", "date": "2018.05.28", "title": "Антония Григорова дебютира с 20-о място в световните серии по скайрънинг"}
{"url": "https://www.dnevnik.bg/bulgaria/2018/05/28/3185950_kak_socialnite_mreji_pomagat_v_turseneto_na_rabota/", "text": "Не е тайна, че все повече компании започват да набират своите нови служители чрез социалните мрежи или платформите за търсене и установяване на делови контакти. Освен да публикуват обяви там, работодателите имат възможността директно да се свържат със своя кандидат за работа, да разберат неговите интереси и въобще да разгледат  интернет активността му . Така, освен да изиграе лоша шега, онлайн пространството може да помогне за по-бързото и лесно намиране на подходяща работа. А ето и няколко съвета как да привлечете вниманието на работодателите в мрежата. Разберете точно в каква сфера и в каква компания искате да работите. Бъдете фокусирани и не разпръсвайте търсенето си само за да намерите по-бързо ново работно място. За да изградите  добър образ в социалните мрежи , е нужно да подходите стратегически и да специализирате търсенето си само към един бранш. Освен характерното CV и мотивационно писмо дигиталното присъствие започна да играе много важна роля за намирането на работа. Затова се погрижете добре за вашия  дигитален имидж . Внимавайте какво публикувате и кой може да го вижда. Проверете настройките за поверителност и се погрижете личните ви снимки и преживявания да не станат достояние на бъдещия ви работодател. Голяма част от платформите за споделяне дават възможност всеки да  разгърне своята личност  възможно най-детайлно. Не забравяйте, че профилната снимка е от голямо значение. Тя показва, че зад описанието стои реален човек, и внушава по-голямо доверие у хората, разглеждащи профила ви. За да допълните търсенето на мечтаната работа, разгледайте и актуалните топ обяви за работа на  Karieri.bg .  търси  HR Administration & Payroll Specialist with Turkish  търси  Експерт \"Енергийни анализи\"  търси  Електротехник в завод в гр. Луковит  търси: Digital Marketing Стажанти за в. \"Капитал\" търси: Marketing Coordinator Marketing and Business Development Manager Pitch & Proposal Executive  търси  Treasury Specialist  търси  Consultant  търси  Shopper Marketing Manager  търси  Юридически секретар  търси: Team Lead – CRM Team Lead – Gambling Content Team Lead – Platform UX Designer Product Owner CRM & Internal Tools Product Owner / Gambling Content Manager Product Owner – Platform  търси  Administrative Assistant  търси  Стажанти", "date": "2018.05.28", "title": "Как социалните мрежи помагат в търсенето на работа"}
{"url": "https://www.dnevnik.bg/bulgaria/2018/05/28/3186066_remontut_na_trakiia_mejdu_plovdiv_i_stara_zagora_shte/", "text": "Ремонтът на 22-километрова отсечка от магистрала \"Тракия\" между Пловдив и Стара Загора ще приключи предсрочно - на 15 юни, а не на 30-ти, както беше първоначално обявено. Това се разбра по време на инспекцията, която премиерът Бойко Борисов направи на участъка, а видеото беше публикувано в профила му във \"Фейсбук\". До четвъртък - 31 май, ще приключи ремонтът на платното в посока Стара Загора, движението ще се пренасочи по него, а през следващите две седмици ще се ремонтира в обратна посока. Собственикът на фирмата изпълнител Юлиян Инджов, който е съсобственик на ЦСКА-София, каза, че се работи денонощно и работата ще бъде свършена до 15 юни, когато приключва учебната година за повечето ученици. От думите на премиера се разбра, че на същата дата ще бъде пуснато движението и по разширения път Бургас -Слънчев бряг. Премиерът опипа пътната маркировка на ремонтираното  по нова технология  платно, наблюдава трафика, показа на областния управител на Пловдив Здравко Иванов как са направени \"локалите\" и приключи инспекцията с думите: \"Не се мотайте повече, а отивайте да работите\". Отсечката е в експлоатация от 1995 г. и досега не е ремонтирана.", "date": "2018.05.28", "title": "Ремонтът на \"Тракия\" между Пловдив и Стара Загора ще приключи на 15 юни"}
{"url": "https://www.dnevnik.bg/bulgaria/2018/05/28/3186086_nadstroikata_na_hotel_marinela_e_nezakonna_i_triabva/", "text": "Започнатата преди 2 години надстройка на ниската част на столичния хотел \"Маринела\" е незаконна и трябва да бъде съборена. Причината е, че разрешителното за нея е издадено от районния архитект на \"Лозенец\", който няма правомощия да разрешава строителство от тази категория. Това е окончателното решение на Върховния административен съд (ВАС), с което се приключва съдебният спор между собствениците на хотела и Софийската градска прокуратура, информира  news.lex.bg . ВАС потвърждава решението на Административен съд - София от 2017 г., като казва, че районният архитект е нямал правото да разреши строежа. Според собствениците на хотела - \"ВГ\" АД, строежът е от 4-та категория. Според Административния съд и ВАС обаче той е от втора, като правомощията да разрешава този тип строежи има само главният архитект на София. Собствениците на хотела започнаха надстрояването на едноетажната сграда, част от комплекса, през пролетта на 2016 г. Последваха няколко проверки от различни институции, които издадоха заповед за спиране на работите.  Тя обаче не бе изпълнена веднага от собственика  и последвали проверки установиха, че строителните работи там продължават. Сградата на хотела, известен като Японския, е единствената творба от този тип в Европа на един най-значимите японски архитекти - Кишо Курокава. Издигната е между 1974 и 1979 г. и тогава носи името \"Витоша Ню Отани\". Преди да бъде купен от бизнесмена Ветко Арабаджиев хотелът беше част от веригата \"Кемпински\".", "date": "2018.05.28", "title": "Надстройката на столичния хотел \"Маринела\" е незаконна и ще бъде съборена, реши съдът"}
{"url": "https://www.dnevnik.bg/sport/2018/05/28/3186064_zlatnata_minuta_na_real_ili_kak_ronaldo_i_beil_vkaraha/", "text": "Казват, че мълнията никога не удря два пъти на едно място... Във футбола обаче се вижда какво ли не и понякога се получават интересни съвпадения. \"Реал\" (Мадрид) спечели Шампионската лига за трета поредна година, като на финала  надигра \"Ливърпул\" с 3:1 . В два от решителните си мачове в турнира белите отбелязаха важни голове със задна ножица. А попаденията дойдоха в почти идентичен момент в началото на 64-ата минута. Изпълнението на Кристиано Роналдо в четвъртфинала срещу \"Ювентус\"  впечатли привържениците на футбола по цял свят.  На 3 април португалецът вкара с отлично изпълнена задна ножица на \"Алианц арена\", заради която дори феновете на \"Ювентус\" го изпратиха с аплодисменти. Тогава анализаторите на beIN sport изчислиха, че Роналдо е ритнал топката на височина от 2.23 метра от земята. Ронално се разписа, когато часовникът показваше 63:03 минути. Точно 53 дни по-късно Гарет Бейл направи сходно изпълнение и вкара важния втори гол във финала срещу \"Ливърпул\". Секунди след появата си на терена уелсецът засече центриране на Марсело. А часовникът показваше... 63:01 минута.", "date": "2018.05.28", "title": "Златната минута на \"Реал\", или как Роналдо и Бейл вкараха със задна ножица с две секунди разлика"}
{"url": "https://www.dnevnik.bg/evropa/2018/05/28/3186259_brjuksel_poiska_berlin_da_vuzstanovi_milioni_evro/", "text": "Европейската комисия нареди на Германия да си възстанови от големи потребители суми, възлизащи вероятно на милиони евро, които представляват отстъпка в цената на електроенергията, предаде ДПА. Причината за разпоредбата е, че според Европейската комисия изключенията, направени за тези потребители през 2012-2013 година, нарушават европейските норми. Всички потребители на електроенергия трябва да плащат на операторите на електропреносната мрежа за услугите, които използват. Пълното изключване на някои големи потребители от такива такси е несправедливо предимство и увеличава финансовия товар върху другите потребители на електроенергия, посочи в изявление днес еврокомисарят по конкуренцията Маргрете Вестагер. По тази причина Германия сега трябва да си възстанови неплатените суми за пренос на електроенергия от тези потребители, отбелязва тя. Между 2011 и 2013 година германските потребители с годишно енергийно потребление над 10 гигаватчаса и стабилно равнище на потребление получиха правото да бъдат изключени от таксата за пренос на електроенергия, която през 2012 година е достигнала общо 300 милиона евро (350 милиона долара). Разходите бяха покрити от налог за крайните потребители, което на практика е използване на държавни средства, за да се направи изключение за големите потребители, установи комисията. Няма обективно оправдание според правилата на ЕС за държавна помощ за пълно изключване на енергийни потребители от таксата за мрежов пренос, дори ако те имат стабилно енергийно потребление, посочва още комисията. Решението е в отговор на жалби на потребителски асоциации, енергийни компании и германски граждани. /БТА", "date": "2018.05.28", "title": "Брюксел поиска Берлин да възстанови милиони евро помощ за големи потребители на електроенергия"}
{"url": "https://www.dnevnik.bg/sport/2018/05/28/3186267_djokovich_i_tiim_zapochnaha_s_trisetova_pobeda_v_parij/", "text": "Носителят на 12 титли от Големия шлем Новак Джокович показа колебания, но започна с трисетова победа в \"Ролан Гарос\". Сръбският тенисист надигра бразилеца Рожерио Дутра Силва с 6:3, 6:4, 6:4 след 2.05 часа игра. Джокович допусна пробив във всеки един от трите сета, но това не се оказа фатално. Шампионът от 2014 г. обаче превъзмогна трудностите благодарение на отличния си ретур и далеч по-агресивната си игра. Сърбинът завърши с повече непредизвикани грешки - 36 срещу 32, но направи и значителни повече печеливши удари - 37 срещу 21. Бившият номер 1 спечели почти половината точки, в които посрещаше - 49 от 101, и загуби само 28 от 85-те точки в своите подавания. Джокович допусна пробив още в първия гейм на мача, след което пропусна възможност да го върне и изостана с 0:2. Сърбинът обаче получи нов шанс в четвъртия гейм и този път се възползва, да изравни. В осмия гейм той отново спечели подаването на съперника, след което при свой сервис сложи точка на първия сет. Втората част се разви по идентичен начин. Дутра Силва проби рано и поведе с 2:0. Джокович обаче отговори подобаващо със серия от четири поредни гейма. След това той съумя да удържа подаванията си и да спечели сета с 6:4. В третата част Джокович проби пръв в петия гейм, след което затвърди предимството си за 4:2. Носителят на 12 титли от Големия шлем допусна изравняване на резултата при 4:4, но взе следващите два гейма и не допусна да се вкара в неприятности. \"Все още съм малко ръждясал на корта. Определено трябва да се подобря. Надявам се нивото ми да се вдигне с течение на мачовете. Може би бях твърде праволинеен и отпуснат. Невинаги се чувстваш в най-доброто си състояние на корта, но трябва да опиташ да дадеш най-доброто от себе си\", каза Джокович след мача. Във втория кръг сърбинът ще се изправи срещу още един испанец - победителя от мача между финалиста от 2013 г. Давид Ферер и квалификанта Хауме Мунар. С победа в три сета започна и друг от фаворитите за титлата - Доминик Тийм. Австриецът, който игра полуфинал в Париж през 2016 и 2017 г., постигна категорична победа срещу Иля Ивашка от Беларус. Световният номер 8 се наложи с 6:2, 6:4, 6:1 за 94 минути. Във втория кръг Тийм ще има далеч по-голямо предизвикателство в лицето на големия гръцки талант Стефанос Циципас. 19-годишният тенисист спечели първа победа в \"Ролан Гарос\" при второто си участие в турнира. Той загуби сет срещу испанския квалификант Карло Табернер, но се наложи със 7:5, 6:7 (5), 6:4, 6:3. Днешният втори ден в Париж донесе и първата голяма изненада в мъжкия турнир. Миналогодишният финалист и шампион от 2015 г. Стан Вавринка отпадна още на старта след драматична загуба в пет сета срещу испанеца Гилермо Гарсия Лопес - 2:6, 6:3, 6:4, 6:7 (5), 3:6. Вавринка беше в отлична позиция за победа, след като водеше с 2:1 сета и пробив аванс в четвъртия. Той обаче не успя да удържи преднината си и влезе в решаващ пети сет. Там швейцарецът започна да изпитва болки в същото коляно, което подложи на две операции през 2017 г. Гарсия Лопес се възползва и спечели битката след три часа и половина игра. Вавринка отпада още на старта едва за трети път при 14-ото си участие в Париж. Предишната му загуба в първия кръг отново беше срещу Гарсия Лопес - през 2014 г., a първата - през 2006 г. срещу тогавашния номер 3 Давид Налбандян. Заради ранното отпадане тази година швейцарецът ще се срине много назад в ранглистата. 33-годишният швейцарец ще бъде 256-и в света от понеделник.", "date": "2018.05.28", "title": "Джокович и Тийм започнаха с трисетови победи в Париж, Вавринка отпадна"}
{"url": "https://www.dnevnik.bg/bulgaria/2018/05/28/3186258_aktivnite_bulgari_zaselili_se_v_druga_strana_ot_es_sa/", "text": "Българите в активна възраст, живеещи в друга страна членка на ЕС, са 12.5% през 2017 г. при 4.5% десет години по-рано. Това показват данните на \"Евростат\", публикувани днес. Водещи по мобилност са румънците - 19.7% от населението на възраст 20-64 г. живее в друга страна - членка при 7.4% през първата година от еврочленството. Средният за ЕС дял е 3.8% при 2.5% през 2007 г. След Румъния се нареждат Литва (15.0%), Хърватия (14.0%), Португалия (13.9%), Латвия (12.9%) и България (12.5%). С най-голямо нарастване на изселниците спрямо 2007 г. са отново румънците - 12.3 процентни пункта, латвийците - 10.0 п.п., литовците - 9.5 п.п. и българите - 8 п.п. С най-малък дял на заминали за чужбина граждани в активна възраст са Германия (1.0%), Великобритания (1.1%), Швеция и Франция (по 1.3%). Кипър е единствената държава в ЕС, в която делът на заминалите намалява от 7.1% през 2007 г. до 3.9% през 2017 г. Данните на \"Евростат\" сочат, че общата тенденция е за чужбина да заминават високообразованите хора. Така например от заселилите се в друга държава от ЕС французи две трети са висшисти, докато в собствената им страна висшистите са една трета от населението. От заселилите се в чужбина германци половината са висшисти при дял от 25 на сто в собствената си страна. Обратната е пропорцията в България, Хърватия, Португалия, Латвия, Естония и Литва - в тези държави делът на висшистите сред местното население е по-голям, отколкото в групата на заминалите в чужбина.", "date": "2018.05.28", "title": "Активните българи, заселили се в друга страна от ЕС, са 12.5%"}
{"url": "https://www.dnevnik.bg/citat_na_deniia/2018/05/28/3186284_citat_na_denia_izbiratelite_veche_sa_sezonni_rabotnici/", "text": " С тези думи депутатът от БСП Кирил Добрев коментира резултатите от  изборите за кмет в село Галиче . Заради нарушенията там  от партията поискаха касиране на вота . Той поясни, че в малките населени места, за да успееш да станеш кмет е нужно да имат познат в общинска администрация, за да ти регистрира избиратели, както и пари, с които да им платиш и да им организираш транспорта. Според Добрев абсурдът е, че в България за честността на изборите отговарят управляващите, които трябва да не загубят изборите, тъй като контролът се осигурява от областния управител и полицията. \"Най-тежко ми е, че живея в страната на уредените мачове. Уреден мач е кой ще заеме даден пост. Уреден мач е кой ще вземе обществена поръчка. Уреден мач е дори кой блок ще бъде саниран\", каза още депутатът от БСП.", "date": "2018.05.28", "title": "Цитат на деня: Избирателите вече са сезонни работници"}
{"url": "https://www.dnevnik.bg/bulgaria/2018/05/28/3186274_sudebnata_sistema_si_podgotvia_uvelichenie_s_98_lv_na/", "text": "Увеличение с 98 лева на заплатите на всички магистрати със задна дата - от 1 април тази година. Такова предложение е направила бюджетната комисия на Висшия съдебен съвет (ВСС), което ще бъде обсъдено на заседанието на пленума в четвъртък, информира  news.lex.bg. Според Закона за съдебната власт основното месечно възнаграждение за най-ниската магистратска длъжност е равно на удвоената средномесечна заплата в бюджетната сфера съгласно данните на Националния статистически институт (НСИ). Според института средната работна заплата в бюджетната сфера за първото тримесечие на 2018 г. е 1022 лв., което означава, че възнагражденията на младшите магистрати трябва да бъдат 2044 лева, т.е. техните заплати ще бъдат повишени с 98 лева. По тази причина бюджетната комисия предлага и останалите възнаграждения в системата да нараснат с толкова. Председателят на комисията и представляващ ВСС Боян Магдалинчев коментира пред специализирания сайт, че до момента икономиите в бюджета са около 4.1 млн. лева. \"Ние се съобразяваме с наличните суми, които имаме в бюджета. И понеже имаме икономии от фонд \"Работна заплата\" и от преизпълнение на приходите, може да предложим актуализация в този размер\", обясни той. Добави, че се предлага увеличение от 98 лева за всички, за да не се получи така, че един младши съдия взема повече от районен съдия. Последната актуализация на заплатите в съдебната система беше през септември миналата година. Тогава мнозинството в предходния състав на ВСС одобри 7-процентно увеличение на възнагражденията на всички, считано от 1 септември 2017 г. Така основното възнаграждение на върховен съдия и прокурор стана 3925 лева, на апелативно ниво - 3300 лева, на магистратите на окръжно ниво в столицата - 2940 лева, на окръжно ниво в страната - 2710 лева, за столичните районни магистрати - 2369 лева, и за останалите районни съдилища и прокуратури - 2118 лева.", "date": "2018.05.28", "title": "Съдебната система подготвя увеличение с 98 лв. на магистратските заплати със задна дата"}
{"url": "https://www.dnevnik.bg/politika/2018/05/28/3186307_sreshtata_na_borisov_s_putin_shte_e_na_30_mai/", "text": "Президентът на Русия Владимир Путин ще се срещне с премиера на България Бойко Борисов на 30 май, съобщиха официално от Кремъл. Борисов ще е на двудневно работно посещение в Русия от същия ден, в което ще се срещне и с премиера Дмитрий Медведев. В хода на преговорите се планира да бъдат разгледани проблемите на по-нататъшното развитие на българо-руското сътрудничество и актуални международни въпроси, лаконично съобщават от руската президентска институция. За визитата на Борисов се разбра преди седмица, когато  с Путин и Медведев се срещна президентът Румен Радев . За посещението на Борисов все още няма официална информация от Министерския съвет. Очаква се Борисов и Путин да обсъдят съвместни енергийни проекти. \"България проявява, както и по-рано, заинтересованост да участва в големите международни енергийни проекти. Това е отделна тема, която изисква гаранции от българската страна и така нататък. Вие знаете, че съществуват проекти, които в момента са в стадий на реализация. Българската страна проявява определен интерес, но никакви конкретни разговори по този въпрос не са водени и не можеха да бъдат водени, такава задача не е поставяна\", отбеляза преди седмица говорителят на руския президент Дмитрий Песков.", "date": "2018.05.28", "title": "Срещата на Борисов с Путин ще е на 30 май"}
{"url": "https://www.dnevnik.bg/sport/2018/05/28/3186298_fernando_karanga_beshe_izbran_za_igrach_na_sezona_v/", "text": "Нападателят на ЦСКА Фернандо Каранга беше избран за №1 през сезона от феновете на червените. Бразилецът, който имаше основен принос за доброто представяне на отбора, спечели анкетата на феновете. Според информация на сайта на червените cska.bg над 70% от гласувалите са дали своите предпочитания за Каранга. След него в анкетата са Кристиян Малинов и  Кирил Десподов . От ЦСКА обявиха, че един от гласувалите ще получи оригинална фланелка на ЦСКА. Каранга подписа с ЦСКА в началото на 2017 г. и бързо се наложи като основен играч. Той реализира шест гола в 14 мача в края на сезон 2016-17, а през изминалата кампания завърши с 25 гола в 29 мача. Бразилецът се беше устремил към голмайсторския приз в Първа лига, но пропусна последните пет мача от сезона заради частично разкъсване на вътрешна връзка на десния крак.  Той се размина с операция  и трябва да бъде готов за началото на лятната подготовка на ЦСКА. Каранга има договор с ЦСКА до лятото на 2019 г., но към него има сериозен интерес. Въпреки това червените отказаха да го продадат през зимната пауза. Преди година за №1 през сезона в ЦСКА беше избран защитникът Антон Недялков. Левият бек впечатляваше с постоянните си игри, но шест месеца по-късно беше  продаден в американския \"Далас\" срещу 1.5 милиона долара .", "date": "2018.05.28", "title": "Фернандо Каранга беше избран за играч на сезона в ЦСКА"}
{"url": "https://www.dnevnik.bg/kultura/2018/05/28/3186295_sofiiski_muzikalni_sedmici_2018_festival_na_akcentite/", "text": "Фестивалът \"Софийски музикални седмици\" тази година e с по-широки граници от обикновено, съобразени с европредседателството и София като домакин. Реално 49-ият фестивал е започнал още на 2 март и ще продължи до края на юли със съпътстващите си прояви. Заради предстоящото австрийско председателство на ЕС е избран един от акцентите –  Концентрацията на изявите отново е във времето 23 май - 27 юни. В ход е мисията да се дава път на младите чрез сцената и тяхното усъвършенстване (работа с доказани педагози като Людмил Ангелов, Теодосий Спасов, Стефан Драгостинов), на премиери, представянето на непознати произведения и състави или неочакваности (като японски пианист, Яске Хосака, който ще представи произведения от Панчо Владигеров). Всъщност фестивалът успява да внуши на чуждестранните изпълнители да представят българска музика, което се превърна в традиция.  . Към \"любопитно да се чуе\" можем да се причисли мандолинният квартет \"Сезони\" (мандолина-мандола-китара) – с определението: \"един от водещите световни мандолинни квартети\" на американското The Mandolin Journal. И репертоар от барок, през класика и български фолклор до нова авторска музика, вкл. написана и за тях.  Тази вечер е прочутият квартет на \"Арена ди Верона\", който заедно с \"Камерата Орфика НБУ\" (създаден с мисията да реализира културно сътрудничество на музиканти от балканските държави с Виена), под палката на гостуващия Владимир Кираджиев, който от 30 години работи във Виена, ще предложат любопитна програма. Освен прeмиерното изпълнение на обработката \"Лятна сюита\", посветена на оркестъра от композитора Стефан Драгостинов, с което отбелязват 70-годишния му юбилей, ще прозвучи и авторско изпълнение на австрийския композитор и пианист Михаел Публих в неговата Кубинска сюита за пиано, ударни, бас китара, флейта и оркестър. . Три са участник арфистките. В международния ден на музиката – 21 юни, предложен от френския министър на културата Жак Ланг през 1982 г., приет като традиция от 120 страни, рецитал ще направи Сузана Клинчарова. От 1990 г. тя е професор по арфа в Париж. Богатата си концертна кариера във Франция, САЩ, Япония, Белгия съчетава с активна звукозаписна дейност и с майсторски класове. Ще ни предложи неизпълняваното у нас произведение на Сен-Санс \"Фантазия за цигулка и арфа\" с участието на почетния гост на концерта Георги Вълчев – един от най-престижните ни цигулари, възпитаник на Дороти Дилей в Julliard School. Двамата ще представят творбата и на камерната сцена в \"Карнеги хол\" през октомври. И още цигуларят ще бъде солист на Нов симфоничен оркестър и Софийската филхармония под диригентството на Петко Димитров на 25 юни в зала \"България\". Другите две арфистки Томина Първанова (която живее в САЩ) и Анжела Маджарова (най-добрата у нас, с много международни изяви) – ще чуем в камерни формации на 22 юни \"Душата ми харесва песента ти\" и 5 юни с програма Дебюси – Фестивалът отбелязва 100 години от смъртта му – в камерна зала \"България\".  на фестивала е премиерната програма на \"Софийски солисти\", предизвикателство не само за публиката, но и за самите музиканти (така поне те се чувстват). Четирите произведения са от четири различни века, с не толкова срещани солиращи инструменти, и трима много различни като излъчване, емоция и темперамент солисти. Бокерини – концерт за китара, несвирен в България. А изпълнителят на акустичния инструмент Георги Василев е от най-популярните изпълнители и педагози в Швейцария. Последният концерт на любопитната като творчество и високо ценена Добринка Табакова – за виолончело, със солист Атанас Кръстев, също е премиера за България. И съвсем контрастно, следва – Астор Пиацола, двоен концерт за китара и акордеон. С Красимир Щерев, който в Австрия и Германия е най-търсеният акордеонист в съвременната музика. Втората част ще е откритие, с което Пламен Джуров се гордее – струнният Григ квартет, но изсвирен от струнен оркестър. Закриването на фестивала също се очаква да е грандиозно – с Малер 8. Осмата симфония на композитора ще бъде дирижирана от Емил Табаков, който ще застане пред грандиозен състав. Двата най-големи оркестъра – Софийската филхармония и Радиооркестъра, двата хора – Национален филхармоничен \"Светослав Обретенов\" и Смесения на БНР, както и двата детски хора – Детски филхармоничен и Детски радиохор. Не случайно симфонията \"на 1000-та изпълнители\" ще е в НДК. Това ще е финална точка и на цялата културна програма на председателството.  А днес започва и новият Първи национален музикален конкурс \"Алфред Бинер\" с награден фонд две майсторски цигулки на лютиера Бинер. Вечерта преди концерта пък Симо Лазаров ще ни представи книга.", "date": "2018.05.28", "title": "\"Софийски музикални седмици 2018\" – фестивал на акцентите"}
{"url": "https://www.dnevnik.bg/sviat/2018/05/28/3185195_proteje_na_bivshiia_prezident_moje_da_vurne_vlastta_na/", "text": "Той може да стане най-младият президент на съвременна Колумбия.  Иван Дуке  обаче изглежда най-вече като протеже на бившия президент Алваро Урибе, което да върне властта на десницата, противопоставила се на мирното споразумение с бунтовническата групировка ФАРК. Общителен и закръглен, този доскорошен 41-годишен сенатор излезе начело на първия тур на президентските избори вчера, но не прескочи 50-те процента, които щяха да му позволят бляскава победа като тази на ментора му в миналото. Вторият тур на 17 юни ще го изправи срещу Густаво Петро, бивш бунтовник от разпусналата се М-19 и кандидат на антисистемната левица. Дипломиран адвокат с икономическа специализация,  Дуке е представител на тази половина  от Колумбия, която е \"възмутена\" от \"отстъпките\" пред бунтовниците, за да се преобразуват в политическа партия след повече от 50 години война. По този въпрос той обещава да осъществи \"структурни промени\" на споразумението от 2016 г., което позволи разоръжаването на 7000 партизани. Искаме \"тези, които са извършили престъпления срещу човечеството, да получат адекватни наказания, несъвместими с политическото представителство\", заяви той за \"Франс прес\". Споразумението предвижда алтернативни на затвор наказания за бившите партизански ръководители, ако признаят престъпленията си и обезщетяване на жертвите на един конфликт, в който участваха партизани, крайнодесни паравоенни и въоръжени сили, и довел до общо над осем милиона жертви, изчезнали и преселили се. Наследник или марионетка на Урибе? Дуке, който нарича венецуелския  президент Николас Мадуро  \"диктатор\" и \"извършител на геноцид\", е и говорител на колумбийците, които се страхуват страната им да не поеме по пътя на фалиралия съсед. Той е най-вече доказателството, че идеите на предизвикващия спорове, но популярен Урибе, на частния сектор, традиционните ценности и желязната ръка срещу партизаните, все още са актуални осем години след оттеглянето му от президентския пост. В партията му \"Демократичен център\" някои твърдят, че  Дуке дължи всичко на своя ментор ; опозицията го обвинява, че е негова \"марионетка\". \"Никой още не знае дали той има собствени критерии или ще се подчинява на заповеди\", коментира анализаторът Фабиан Акуня, професор от университета \"Хавериана\". Първият му политически опит продължи само четири години. Той обаче \"носи политиката в кръвта си още от дете\", казва Хосе Обдулио Гавирия, един от идеолозите на урибизма. Роден в Богота на 1 август 1976 г., той се учи от баща си Иван Дуке Ескобар, либерал с дълга кариера. Хуан Мануел Сантос обаче, тогава министър, го прави през 90-те години съветник в министерството на финансите. След това той работи повече от 13 години в Междуамериканската банка за развитие (МБР). Днес е противник на досегашния президент. \"Той е доста динамичен в обществените си отношения, много способен\", заяви за \"Франс прес\" източник, работил с него в МБР. \"Добро момче\" В САЩ той среща Урибе, който го включва в сенаторската си листа за парламентарните избори през 2014 г. \"Иван е много интелигентен и съм сигурен, че има блестящо бъдеще\", написа Урибе в книгата си No hay causa perdida (\"Няма загубена кауза\", 2012). Колегите му от Конгреса приветстват чувството му за отговорност. За четири години той прокара четири закона, най-забележителният от които е за свободата на предприемачеството и икономиката на иновациите. \"Един президент обаче трябва да притежава опит, самостоятелност, необходимия политически капацитет, всичко това липсва на Иван, който е, както признават всички, добро момче\", добавя Рой Барерас, сенатор от президентското мнозинство. Дружелюбен и общителен, през повечето време без вратовръзка и с дънки, имиджът му е в контраст с консервативните му идеи: той е срещу еднополовите бракове, евтаназията и легализирането на наркотиците. Подкрепят го крайнодесни и евангелистки групи. Женен и баща на три деца, той е меломан, който като по-млад е свирел на бас китара и пеел в рок група. Днес той още подрънква на китарата и обича да танцува салса. Като дете мечтаел да стане футболист. Любител илюзионист, един от най-успешните му номера ще бъде да стане най-младият президент на колумбийската държава след либерала Еусторхио Салгар (1870-1972), който е бил на 39 години. /БТА", "date": "2018.05.28", "title": "Протеже на бившия президент може да върне властта на десницата в Колумбия"}
{"url": "https://www.dnevnik.bg/photos/2018/05/28/3185890_fotogaleriia_kak_sasht_pochitat_pametta_na_zaginalite/", "text": "Денят на загиналите във войните е национален празник на САЩ, честван ежегодно през последния понеделник на месец май. На снимката жена поздравява участник в традиционния мотопоход Rolling Thunder в Вашингтон.", "date": "2018.05.28", "title": "Фотогалерия: Как САЩ почитат паметта на загиналите военнослужещи"}
{"url": "https://www.dnevnik.bg/sport/2018/05/28/3186232_mesi_nikoga_ne_sum_mislil_da_igraia_za_nacionalniia/", "text": "Звездата на \"Барселона\" Лионел Меси заяви, че никога не е имал намерение да играе за националния отбор на Испания. Аржентинецът е решен да спечели световното първенство с родината си, като не съжалява за потенциалната възможност да вдигне купата с Испания през 2010 г. \"Онзи ден говорих с приятел и той ми каза: \"Ако беше избрал Испания, вече щеше да си спечелил световното първенство\". Но нямаше да е същото. В нито един момент не съм мислил да го направя. Ще бъде специално да спечеля световното с Аржентина\", каза Меси пред аржентинската телевизия \"Ел тресе\". Голям трофей с националния отбор е единственото, което липсва в изключителната кариера на Меси. Преди четири години в Бразилия Аржентина беше близо до първа световна титла от 1986 г., но отстъпи след продължения във финала с Германия. Според Меси Аржентина не е основен фаворит да спечели предстоящия шампионат на планетата в Русия. Той вярва, че по-малкото напрежение върху отбора може да му помогне да стигне по-напред в турнира. \"Много отбори са по-добри от нас. Трябва да сме реалисти, но и да отидем и да преследваме нашата мечта. Независимо от съперника, дори да има известно предимство пред нас, ние сме готови да се борим\", каза петкратният носител на \"Златната топка\". 30-годишният футболист отново заяви, че \"Барселона\" ще остане единственият клуб, за който би играл в Европа. Той допълни, че някой ден иска да се завърне в родината си и да играе за първия си отбор - \"Нюелс олд бойс\". Нападателят има договор с \"Барселона\" до лятото на 2021 г.", "date": "2018.05.28", "title": "Меси: Никога не съм мислил да играя за националния отбор на Испания"}
{"url": "https://www.dnevnik.bg/sviat/2018/05/28/3186317_daniia_shte_prepodava_uroci_za_demokraciia_ravenstvo_i/", "text": "Дания ще преподава на децата от гетата уроци по демокрация, равенство и големи празници като например Коледа, обяви правителството, цитирано от агенция \"Ройтерс\". Новите програми ще бъдат насочени към децата от кварталите, пълни с имигранти от незападни държави. В продължение на 25 часа седмично от едногодишна възраст те ще учат езика и местните традиции. Датски семейства, живеещи в тези райони, също ще бъдат длъжни да изпращат децата си на уроците. При неизпълнение, семейството може да загуби детските си надбавки. Училищното образование в Дания започва на шестгодишна възраст и продължава 10 години, но не е задължително. В гетата имигрантите, които не са западни държави, са 66.5%. Те са и 8.7% от населението на цялата страна. Дания е единствената държава в света, която официално описва определени жилищни райони като \"гета\".", "date": "2018.05.28", "title": "Дания ще преподава уроци за демокрация, равенство и Коледа на децата от гетата"}
{"url": "https://www.dnevnik.bg/sport/2018/05/28/3186059_evropeiskoto_djudo_se/", "text": "Футболно единоборство или непозволена техника от джудото? Финалът на Шампионската лига  между \"Реал\" (Мадрид) и \"Ливърпул\"  предложи много емоции и борба на терена, но един дуел прикова вниманието в света на... бойните изкуства Единоборството между капитана на \"Реал\" Серхио Рамос и нападателя на \"Ливърпул\" Мохамед Салах през първата част бързо стана най-обсъждана тема. И последва серия обвинения към защитника на испанците в преднамерени действия. Европейската федерация по джудо обаче реши да улови момента и да привлече вниманието, като се пошегува със ситуацията. От организацията публикуваха снимка на единоборството с текст: \"Непозволена техника за заключване на ръката, но във футбола е достатъчно добра, за да ви спечели Шампионската лига\".  При сблъсъка Рамос и Салах \"заключиха\" ръцете си, като нападателят на \"Ливърпул\" получи травма в рамото след тежкото падане. Египтянинът напусна финала в 30-ата минута, като  участието му на световното първенство е под въпрос . Салах все още очаква да разбере крайната диагноза за контузията, но  е уверен, че ще играе в Русия . Футболната федерация на Египет съобщи, че 25-годишният играч е с разтегнати раменни връзки.", "date": "2018.05.28", "title": "Как европейското джудо улови \"забранената хватка\" на между Рамос и Салах"}
{"url": "https://www.dnevnik.bg/bulgaria/2018/05/28/3186305_protestirashti_ne_iskat_sofiia_da_gori_otpaduci/", "text": "Десетки жители на София ще включиха в протестно шествие по ул. \"Г. С. Раковски\" срещу намернието на Столичната община  да изгради инсталация за изгаряне на отпадък - инсинератор , в \"ТЕЦ София\". Проектът е на стойност 157 млн. евро, от които 67 млн. евро общината планира да си осигури с кредит от Европейската банка за възстановяване и развитие. Заемът ще бъде изплащан в продължение на 19 години. За останалите 90 млн. евро ще се кандидатства за финансиране по програма \"Околна среда\". Шествието, организирано от \"За Земята\", тръгна от сградата на общината на ул. \"Московска\" и завърши пред сградата на представителството на Европейската комисия в България. В протеста се включиха съпредседателите на партия \"Зелените\" Борислав Сандов и Влади Панев, екологът Тома Белев и общинските съветници Иво Божков, Марта Георгиева (и двамата от ДСБ), както и съветниците от \"Политическа група 5\" - Иван Велков, Венцислав Мицов и Симеон Славчев. Основните критики към общината са, че решението е взето при липса на информация, граждански и политически консенсус, като няма ясни гаранции, че при процеса на горене няма да се отделят допълнителни замърсители на въздуха. Друга от критиките е, че вместо София да следва модерните тенденции и стремеж към нулев отпадък и по-висок процент на рециклиране. На  заседанието на общинския съвет на 17 май  съветниците от ГЕРБ с помощта на част от групата на Реформаторския блок одобриха предложението за кредита. Против гласуваха \"Политическа група 5\", БСП, Иво Божков и Марта Георгиева (и дамата от ДСБ) и Войслав Тодоров (Нормална държава). Съветниците от \"Политическа група 5\"  поискаха отмяна на всички решения за проекта за инсинератора  и започване на нова процедура за избор на технология. Това обаче не се прие. По тези причини съветниците от \"Политическа група 5\" планират да предложат за гласуване в общинския съвет провеждането на местен референдум по въпроса дали в София трябва да се изгради инсинератор или да се потърси по-различна технология. За да може предложението им да влезе за обсъждане са необходими подписите на една пета от съветниците в София, които са общо 61. Така четиримата - Велков, Славчев, Мицов и Светослав Витков, ще трябва да намерят още 9 свои колеги, които да подкрепят инициативата. Срокът за експлоатацияа на инсталацията е 26 години. Годишно разходите за персонал, офис и администрация ще бъдат 3.5 млн. евро, колкото ще са и парите за консумативи. Отделяната дънна пепел ще бъде транспортирана до депото за строителни отпадъци във \"Враждебна\", където входната такса за година е 74 хил. евро. Токсичната летливата пепел ще се транспортира до Германия, което ще струва още 3.075 млн. евро на година.", "date": "2018.05.28", "title": "Протестиращи не искат София да гори отпадъци, общински съветници ще предложат референдум"}
{"url": "https://www.dnevnik.bg/sviat/2018/05/28/3186151_petima_prosiaci_ot_bulgariia_razkazvat_zashto_prosiat/", "text": "В австрийския сайт kosmo.at бе публикувана обширна статия за  просяците  по виенските улици. В нея репортери разговарят с петима просещи българи, както и с няколко виенчани, които коментират актуалната ситуация по улиците на австрийската столица. В статията се посочва, че \"в мултикултурна Виена, където хората са свикнали с многообразието,  уличната просия  предизвиква противоречиви реакции. Не може да се каже, че виенчани се ядосват на просяците. Тъкмо напротив. Те по-скоро изпитват горчивина от социалната ситуация в някои от страните членки, които благодарение на отворените граници, се усещат и в Австрия. Недоволство предизвикват преди всичко информациите за т.нар. просешка мафия, която организирано води бедни източноевропейци в Австрия и ги експлоатира жестоко. Австрийските медии пишат за това, че групи от по около 20 човека биват настанявани в мизерни условия. Всяка сутрин те биват разпределяни на различни места във Виена. Просяците стоят там цял ден, а голяма част от парите, които изкарат, отиват, разбира се, в джобовете на босовете.\" В статията са посочени и любопитни подробности за просията, за законовите разпоредби в Австрия и други страни, както и куриозни случаи с просяци. На следващите редове ви представяме накратко историите на петимата българи, с които е разговарял екипът на kosmo.at: Синан, 23-годишен: Дебелото яке и шапката на главата не могат да прикрият измършавялото тяло на Синан, пишат репортерите. Те посочват, че немският на 23-годишния българин не е никак добър. Той проси във Виена от две години. \"Дойдох тук, защото условията в България са катастрофални. Там цари истинска бедност, а аз нямам нито семейство, нито жилище. Затова е по-добре да живея тук на улицата, отколкото да се върна в България. Нямам работа. Не съм и търсил такава, защото не вярвам, че някой ще ме назначи. И тъй като не искам да крада или да продавам наркотици, както правят много други, аз прося. Тук хората ми дават дребни пари или нещо за ядене. В България никой не го прави, защото почти всички хора са бедни. Понякога виенската полиция ме гони и ме глобява. Глобата е 100 евро, а аз нямам толкова пари. Затова отивам в затвора, където прекарвам по четири дни. Имам къде да спя, мога да взема душ. Досега съм бил четири пъти в затвора, но там не е чак толкова лошо. Когато времето е хубаво, спя в парка. А през зимата - на някоя гара. Понякога се къпя в организацията \"Каритас\", но там не получавам нищо за ядене и пиене\", разказва Синан. От разговора с него не става ясно дали е част от някоя организирана просешка банда. Нена, 68-годишна: Жената е седнала върху няколко вестника близо до една спирка на метрото. Репортерите посочват, че тя ги гледа с недоверие, но въпреки това разговаря с тях. \"През цялото време охка, сякаш нещо я боли\", изтъкват журналистите. Ето и нейната история: \"Пристигнах преди три дни с един приятел с ТИР от България. Не съм платила нищо за превоза и освен нас двамата в ТИР-а нямаше други хора. Спя в помещение на организацията \"Каритас\", но там не ни дават нищо за ядене. Имам четири деца и много внуци в България. Всичките са много бедни и не могат да ми помагат. Затова трябва да прося. Утре си тръгвам за вкъщи.\" Това разказва възрастната жена и с мъка става права, като обяснява, че трябва да отиде до тоалетната. Репортерите предполагат, че тя явно се страхува от тях и затова им разказва, че всъщност изобщо не проси, а само си почива на земята. \"Докато прекосява улицата, оставаме с впечетлението, че се притеснява поради това, че е разговаряла с нас. Няколко дни по-късно тя седи на същото място\", пишат австрийските журналисти. Надка, 54-годишна: \"Тя почти е легнала на улицата. Единият ѝ крак е силно подут. Личи си, че е болна. Въпреки това е разговорлива\", четем в статията. Ето какво разказва Надка пред репортерите: \"Имах рак на матката, а сега и на лимфните възли. Оперираха ме няколко пъти. Трудно ходя с тези постоянни болки. В България получавам пенсия от 200 евро, но те не стигат за лекари. Един преглед струва 80 лева. Имам двама синове, но и те нямат достатъчно пари. С мъжа ми вече идваме за втори път във Виена, за да просим. Така решихме. Неговият брат живее от просия вече цели десет години. Първоначално живеехме заедно в \"Каритас\", но впоследствие ни разделиха. Казаха, че нямаме право да спим заедно. Затова заедно с едно турско семейство от България взехме под наем малко жилище при един турчин. Плащаме по седем евро на човек на нощ. Скъпо е за нас, но все пак е по-добре от \"Каритас\". Имаме една стая, можем да се къпем, да си перем дрехите и да си готвим. Готвим картофи, боб, ориз. Затова сме постоянно гладни. Минувачите ми дават между 10 и 15 евро на ден. Мъжът ми получава също толкова. Но когато пристигнат полицаите, искат да видят паспорта ми и крещят \"Weg, weg!\". Някои са много лоши. В България и в Сърбия не е така. Но хората там нямат пари. Ще останем във Виена до края на май, но сигурно ще дойдем пак. Това е единствената ни възможност да оцелеем.\" Илия, 46-годишен: \"На дебел картон някой му е написал с грешки на немски, че има две деца и моли за помощ за тях\", посочват журналистите. \"Той държи една чаша от кафе, в която има стотинки, и изглежда потиснат. Не му се говори много\", пишат още те. Самият Илия разказва пред тях следното: \"В България имам две деца - на три и четири години. Нямам жена. Затова сестра ми се грижи за тях. Дойдох във Виена преди десет дни с автобус. Спя на една гара, а през деня прося. Полицията ме гони непрекъснато и ми взима всички пари. Взимат ми по четири-пет евро. Но аз не оставям всичките пари в чашката. Става все по-лошо. Вече почти никой не дава пари. Следващия месец, като събера 60 евро, се връщам у дома. Трябва да занеса пари на децата. Не знам дали цели групи мои сънародници идват във Виена да просят. Не познавам никой друг българин, а румънците не ги разбирам какво говорят.\" Журналистите посочват, че той избягва погледите им. Според тях той крие нещо. Георги, 33-годишен: \"Група от трима млади мъже се е настанила на оживено място. Тримата седят на тротоара, заобиколени от найлонови торбички. Когато се приближаваме, единият ни моли за цигара. Не иска да отговаря на въпросите ни, докато не получи пари. Другите двама бързо изчезват, когато виждат фотографите\", пишат репортерите. 33-годишният Георги разказва: \"Работим във Виена, защото в България няма работа, няма ядене, няма бъдеще. Затова идвам във Виена и прося по улиците. На ден изкарвам по 15-20 евро. Не е много за един толкова богат град. Само полицията ми създава проблеми. Ако ме хванат, че прося, налагат глоба от 22 евро. Но вместо да им плащам, аз отивам в затвора. В България имам жена и три деца. Те очакват да им занеса пари. Когато съм в затвора, не получавам пари, защото в тези дни няма как да прося. Пестя всеки цент. Спя на гарата, къпя се при \"Каритас\". Това е тежък живот, но трябва да издържа. Заради семейството. Във Виена има и много румънци. Не ги разбирам, но чух, че пристигали на групи. Ние българите идваме поединично. Аз съм официално тук, имам европейски паспорт и съм европеец. Идвам само в Австрия. Не се и опитвам да ходя в други страни. Ще остана още месец и после се прибирам у дома.\"", "date": "2018.05.28", "title": "Петима просяци от България разказват защо просят във Виена"}
{"url": "https://www.dnevnik.bg/v_pamet/2018/05/28/3186323_pochina_predsedateliat_na_bulgarskata_stopanska_kamara/", "text": "Изпълнителният председател на Българската стопанска камара Божидар Данев е починал днес, съобщиха от организация. \"Българска стопанска камара – съюз на българския бизнес изгуби своя символ, човекът, който отдаде целия си живот, цялата си енергия, интелектуална и емоционална сила за изграждането на едно по-добро и по-справедливо общество\", се казва в съобщението до медиите. Божидар Данев е роден на 5 ноември 1939 г. в София. През 1980 г. постъпва на работа в Българската индустриална стопанска асоциация, която след промените става БСК. Първоначална е експерт в направление \"Икономически анализи\", за да стигне до поста председател на стопанската камара през 1993 година. На 15 февруари 2011 г. Божидар Данев е избран за изпълнителен председател на БСК. В различни периоди от живота си Божидар Данев е бил главен изпълнителен директор на Софийската фондова борса (1991-1997 г.), изпълнителен директор на най-голямата лизингова компания в България \"Интерлийз\" АД (1995 - 2008 г.) и други.", "date": "2018.05.28", "title": "Почина председателят на Българската стопанска камара"}
{"url": "https://www.dnevnik.bg/sviat/2018/05/28/3186325_ungarskiiat_vunshen_ministur_kritikuva_bulgarskoto/", "text": "Последното предложение на България за мигрантските квоти е \"притеснително\", заяви унгарският външен министър Петер Сиярто, цитиран от новинарската агенция MTI. По думите му задължителното преразпределение ще бъде \"сериозна опасност\" за Европа. Според него предложението на България изпраща към мигрантите послание, че \"ако дойдат достатъчно много, те ще бъдат преразпределени, така че – да идват\". \"Това е покана към мигрантите\", каза той и посочи, че преразпределението ще бъде задължително, ако съюзът се изправи пред толкова сериозна мигрантска вълна, колкото през 2015 г. Той критикува и клаузата, която предлага страните, които приемат мигранти доброволно, да имат достъп до допълнително финансиране. Коментарите на Сиярто се отнасят до плана, който България е предложила на последната среща на посланиците на ЕС. Според електронното издание \"Политико\", което е имало достъп до документа, в него се посочва, че сегашните правила хвърлят цялата тежест върху първата държава, в която мигрантите влизат. Сред предложенията е въпросните страни да носят отговорност за търсещите убежище в продължение на пет години след окончателните решения по конкретните случая. По-ранно предложение бе за десетгодишен срок, а Италия и други държави са искали две години. Друга идея е релокацията на мигранти да бъде задължителна само в изключителни обстотелства и страните-членки да помагат по различни начини – с приемане на бежанци от места извън ЕС, вместо да взимат вече влезли в съюза хора, например.", "date": "2018.05.28", "title": "Унгарският външен министър критикува българското предложение за мигрантите"}
{"url": "https://www.dnevnik.bg/biznes/companii/2018/05/28/3186331_pochina_serj_daso_chetvurtiiat_nai-bogat_chovek_vuv/", "text": "Френският милиардер, индустриалец и консервативен политик Серж Дасо е починал днес в офиса си в Париж от сърдечно недостатъчност, съобщи говорител на \"Дасо груп\" (Dassault Group), цитиран от \"Ройтерс\". Групата контролира \"Дасо авиасион\" (Dassault Aviation), националния вестник \"Фигаро\" и държи мажоритарни дялове в \"Дасо систeм\" (Dassault Sistemes) и \"Талес\" (Thales), както и по-малки дялове в още няколко френски компании, котирани на борсите. Нетното богатство на Дасо и семейството му се изчислява на 26.1 млрд. долара, според списание \"Форбс\". Изданието класира магната на 4-то място по богатство във Франция и на 41-во в света. Сред продуктите, които \"Дасо груп\" произвежда са изтребителите \"Рафал\" (Rafale), а има и подразделения, които произвеждат отбранително и въздушно-навигационно оборудване, частните самолети \"Фалкон\" и други. Серж Дасо беше сенатор от квотата на лявоцентристката партия \"републиканците\" от 2004 г. до 2017 година, припомня ДПА. Близък съюзник на бившия президент дясноцентрист Никола Саркози, Дасо не бе освободен от противоречия. Миналата година той бе глобен с 2 млн. евро заради скрити сметки в чужбина и му бе забранено да заема обществени постове за пет години. През 2009 г. върховният административен съд на Франция му отне поста кмет на град Корбей-Есон заради доказателства, че е давал \"парични дарения в значителен размер на жители на общината\" преди местните избори.", "date": "2018.05.28", "title": "Почина Серж Дасо – четвъртият най-богат човек във Франция"}
{"url": "https://www.dnevnik.bg/razvlechenie/2018/05/28/3186226_koi_sa_pechelivshite_ot_vtoro_nivo_na_igrata_solo/", "text": "Ясни са десетимата късметлии, които печелят награди свързани с  филма \"Соло: История от междузвездни войни\", от второто ниво на играта , организирана от \"Икономедиа\" и \"Форум филм България\". В двете нива на играта участваха 262 регистрирани потребители, като общо дадените верни отговори в двете нива на играта са 323. Между тях се теглят и финалните награди след второ ниво. След жребий, проведен днес (28 май), ето и кой какво печели: 1 брой флашка - iqr1526627179564022 1 брой флашка - koki2 1 брой тениска - itinchev 1 брой тениска - vqt1441290255473430 1 брой тениска - bon_bon 1 брой тениска - cjv1510606550539397 1 брой тетрадка - zavaliata 1 брой тетрадка - ponchovec 1 брой несесер - valenenif 1 брой несесер - lubetsa На печелившите - честито.", "date": "2018.05.28", "title": "Кои са печелившите от второ ниво на играта \"Соло: История от Междузвездни войни\""}
{"url": "https://www.dnevnik.bg/sport/2018/05/28/3186326_vitosha_bistrica_specheli_titlata_pri_veteranite_sled/", "text": "С хеттрик на премиера Бойко Борисов \"Витоша\" (Бистрица) победи \"Нефтохимик\" с 6:3 и спечели държавното първенство по футбол за ветерани. Двубоят се игра на стадион \"Трейс арена\" в Стара Загора. Освен с три гола Борисов се отчете с една асистенция и една греда. Той получи и наградата за голмайстор на турнира. В полуфиналите премиерът вкара  едно попадение за успеха с 2:1 срещу ветераните на \"Лудогорец\" . Светослав Петров откри резултата във финала в средата на първото полувреме след асистенция на Борисов, който по традиция играеше като централен нападател. След половин час игра бившият полузащитник на ЦСКА отбеляза второ попадение. Малко преди почивката \"Витоша\" стигна до трети гол чрез Денимир Пасхалис. Минута след началото на втората част \"бистришките тигри\" получиха дузпа, която Бойко Борисов вкара за 4:0. Две минути по-късно \"Нефтохимик\" намали резултата с гол на Пламен Крумов. В 65-ата минута гредата спря удар на Борисов. Шест минути по-късно премиерът получи топката непокрит на далечния край на вратарското поле. Той стреля, а топката се удари в напречната греда и тупна зад голлинията. Секунди след това се стигна до голямо разбъркване в наказателното поле. Борисов отправи удар, който беше спасен, след което се строполи на тревата. Топката обаче се върна обратно в него, той се изправи и на метър от голлинията я изпрати в мрежата. В края на двубоя \"Нефтохимик\" върна две попадения и намали до 3:6. В хода на срещата тимът от Бургас още два пъти прати топката във вратата, но попаденията бяха отменени заради засади.", "date": "2018.05.28", "title": "\"Витоша\" (Бистрица) спечели титлата при ветераните след хеттрик на Бойко Борисов"}
{"url": "https://www.dnevnik.bg/razvlechenie/2018/05/28/3186341_djamiia_v_london_veche_priema_dareniia_v_kriptovaluti/", "text": "Джамия в Лондон вече приема дарения в биткойни и други криптовалути, съобщи \"Ройтерс\", цитирана от БТА. Храмът, който е разположен в източната част на британската столица, е решил, че по този начин ще разшири възможностите за дарения. \"За донор, който вече има сметка в биткойни или етериум, усилието да обърне криптовалутите в, да кажем, британски лири или долари, може да бъде доста натоварващо. Джамията на практика поема това бреме\", казва консултантът Лукаш Мюзиъл, който е помогнал на джамията да въведе технологията. Това става факт, въпреки че египетският велик мюфтия, върховният сунитски духовник в страната, по-рано тази година заяви, че биткойнът не е разрешен от ислямския закон. \"Биткойнът е като всяка друга валута. Той е приет от група хора. Самите ние не търгуваме...ние сме благотворителна организация\", коментира по този повод имамът на лондонската джамия Абдала Адейеми. Джамията допълни, че е една от малкото сред стотиците в Лондон, които приемат криптовалути и това вече има впечатляващи резултати - тя е на път тази година да удвои получените дарения до над 10 000 лири (13 300 долара).", "date": "2018.05.28", "title": "Джамия в Лондон вече приема дарения в криптовалути"}
{"url": "https://www.dnevnik.bg/sviat/2018/05/28/3186344_roman_abramovich_stana_nai-bogatiiat_grajdanin_na/", "text": "Руският бизнесмен Роман Абрамович стана най-богатият гражданин на Израел, след като днес официално получи документ, който имат всички израелци - израелски вътрешен паспорт, съобщава в. \"Таймс ъф Израел\", цитиран от ТАСС. Дали днес му е бил издаден задграничен паспорт от еврейската държава, с който да може да пътува, засега не се съобщава. На 24 май друго израелско издание - \"Израел хайом\", съобщи, че Абрамович е решил да имигрира в Израел заради затруднения около получаването на британска виза, като руски гражданин. Състоянието на Абрамович се оценява на 12.5 милиарда долара. По данни на \"Таймс ъф Израел\" Абрамович ще живее в престижния район на Тел Авив - Неве Цедек, в частна резиденция, която преди това е била хотел. В качеството му на нов гражданин на Израел Абрамович няма да плаща данъци в период от 10 години, допълва изданието. По-рано днес Абрамович пристигна на летище \"Бен Гурион\" с частен самолет. Изданието посочва, че бизнесменът е изпълнил всички необходими условия за получаване на израелско гражданство миналата седмица в посолството на Израел в Москва.", "date": "2018.05.28", "title": "Роман Абрамович стана най-богатият гражданин на Израел"}
{"url": "https://www.dnevnik.bg/sport/2018/05/28/3186345_kubrat_pulev_shte_se_boksira_s_diliun_uait_v_bulgariia/", "text": "Двубоят на Кубрат Пулев с британеца Дилиън Уайт  ще се състои в България, съобщи Би Ти Ви. Срещата ще е на 18 август, като най-вероятната арена на сблъсъка е Националният стадион \"Васил Левски\" в София. На 19 август обаче съоръжението трябва да приеме  мача между \"Левски\" и \"Бока хуниорс\" , с който ще бъде отпразнувана 75-годишнината от рождението на Георги Асапрухов-Гунди. Другият вариант за боксовия сблъсък остава зала \"Арена Армеец\", където се проведоха предишните два мача на Пулев. На 3 декември 2016 г. българинът нокаутира нигериеца Самюел Питър в третия рунд, а на 28 април 2017 г. спечели по точки срещу американеца Кевин Джонсън. Победителят от мача между Пулев и Уайт ще спечели правото на задължителен претендент на Антъни Джошуа, който държи четири от петте световни титли в тежката категория. \"Настоявам мачът да е в България. Направихме необходимото, преборихме се (за спечелването на търга). За мен е най-важно да зарадвам българите и българската публика. Ще бъде една истинска и невероятна атмосфера. Един мач, който наистина остава в историята. Едно грандиозно боксово шоу, което в сравнение с предишните ми противници в България ще на доста по-високо ниво\", каза Пулев пред Би Ти Ви. Той допълни, че е малко вероятно мачът да бъде в САЩ, въпреки че по думите му големи компании като НВО и \"Шоутайм\" са изразили желание да го излъчват. \"95% ще е в България. До няколко дни всичко ще е ясно\", каза още 37-годишният боксьор. До организирането на мача се стигна след търг, който неочаквано беше спечелен от американската компания Epic Sports & Entertainment. Съсобственик в нея в българският мениджър Ивайло Гоцев, а Пулев разкри, че също има дял. Компанията предложи малко на 1.5 милиона долара за организирането на мача. Това надхвърли почти двойно предложенията на промотъра на Уайт \"Мачрум\" (Matchroom) и германската \"Зауерланд\", с която Пулев има договор до края на 2018 г. \"С тях (Epic Sports & Entertainment) работим. Там има един българин, който също допринася достатъчно. Виждате как срещу хора, които са с години в този бизнес, имат голям опит и са сериозни компании, като \"Мачрум\" и \"Зауерланд\" нашата фирма спечели и то доста убедително, за което сме виновни ние самите\", каза Пулев. Той обясни, че работи трудно със \"Зауерланд\" и даде ясен знак, че ще се раздели с германската компания след изтичането на договора му. \"Разликата между офертите на \"Зауерланд\" и \"Мачрум\" беше 20 хиляди долара, което означава, че е нагласено. Тоест те зад гърба ми са се разбрали кой да победи и какво да стане\", продължи българинът, който ще преследва 26-а победа в 27-ия си мач на професионалния ринг. \"Те (Еди Хърн и Кале Зауерланд - бел.авт.) обявиха и в \"Туитър\", че много се разбирали един с друг. Може да си се разбират, но това си е между тях. Ако искат могат да се омъжат, да се оженят, в днешно време това е нормално. Но това не значи, че са се разбрали с мен. Те си гледат техните интереси, аз си гледам моите. Моят интерес е да побеждавам, да се добера до световната титла. Моят интерес не са парите. И както виждате именно това мое желание поражда мачът да бъде в България, за да зарадвам българската публика. С един такъв мач и България се промотира като държава\", завърши Пулев.", "date": "2018.05.28", "title": "Кубрат Пулев ще се боксира с Дилиън Уайт в България през август"}
{"url": "https://www.dnevnik.bg/photos/2018/05/28/3185925_fotogaleriia_svetovnite_snimki_na_denia_za_28_mai_2018/", "text": "Изгрев в град Вилейка, Беларус.", "date": "2018.05.28", "title": "Фотогалерия: Световните снимки на деня за 28 май 2018"}
{"url": "https://www.dnevnik.bg/evropa/2018/05/29/3185904_v_razrez_s_tradiciiata_kakvo_shte_pravi_avstriia/", "text": "В пика на европейската мигрантска криза преди две години Себастиан Курц предизвика германския канцлер Ангела Меркел. И спечели. Срещу волята на Берлин тогавашният външен министър на Австрия постигна сделка за затваряне на \"западния балкански път\", използван от над 1 милион мигранти, пише \"Файненшъл таймс\". Сега 31-годишният Курц, който вече е канцлер, се подготвя да поеме от България ротационното председателство на Съвета на ЕС и, изглежда, е готов да пренесе нетрадиционния си дух в постигането на споразумения в Брюксел. \"Затварянето на западния балкански път бе успешно и нямахме подкрепата на Германия, Франция или други големи страни в ЕС\", казва Курц пред ФТ. \"Мисля, че ако има достатъчно политическа воля и сила, има шанс нещо да се промени\", допълва той. Сигурността и защитата на външните граници на Европа са начело на приоритетите на Курц за председателството и той е готов да сложи край на усилията на Меркел за задължителни европейски квоти за бежанци. По думите му ЕС е загубил време, занимавайки се с предизвикващия разделение въпрос. \"Трябва да сменим фокуса от дебатите за преразпределянето на бежанците в ЕС и трябва да се съсредоточим повече върху защитата на външните граници.\" Германия, посочва той, сега има \"напълно различна позиция\" за граничния контрол в сравнение с 2015 и 2016 г. \"Мисля, че те са променили позицията си в правилната посока, но сега това, от което се нуждаем, е да спрем всички тези дебати и да започнем да вършим работа.\" Безкомпромисен Това е типичния за Курц стил – учтив, добре обмислен, но безкомпромисен. Твърдата позиция на Австрия по много европейски въпроси, от миграцията и бюджета до призивите Турция да не бъде приета в ЕС, подготвя почвата за едно председателство в разрез с традицията. През декември Курц състави коалиция с националистическата австрийска Партия на свободата. Нейните евроскептични инстинкти обаче бяха овладени в правителствената програма, състояща се от 182 страници и подписана през декември. \"Няма съмнение, че нашето правителство е проевропейско\", подчертава Курц. Строител на мостове И все пак австрийският канцлер често се дистанцира от големите сили в ЕС и вместо това се представя за \"строител на мостове\" за източноевропейските съседи като Унгария. Една причина за скорошното напрежение в ЕС, казва той, е, че някои държави мислят, че действат по по-морален и по-добър начин в сравнение с други, че западноевропейските страни понякога гледат от високо на източноевропейските. Доказателство за желанието му да постави нов дневен ред е визитата на руския президент Владимир Путин в Австрия през юни. Докато Западът зае твърда позиция към Русия, Австрия подчерта историческата си неутралност, макар Партията на свободата да има споразумение с партията на Путин \"Единна Русия\". По думите на Курц позицията на Австрия е конструктивна. \"Няма да можем да решим кризата в Украйна сами... В Сирия ще имаме успех, ако намерим начин да действаме заедно със САЩ и Русия, така че според мен не е лошо за ЕС, ако държави като Австрия, която винаги е градила мостове, имат... добри отношения с Русия.\" Срещу Турция и САЩ Според \"Файненшъл таймс\" Курц е намерил съюзник по въпросите на миграцията в лицето на унгарския премиер Виктор Орбан, без да се притеснява от някакви опасения за унгарската демокрация и въпреки острите критики на ЕС срещу него Орбан. Що се отнася обаче до Полша, която също е под натиск от Брюксел за авторитарни тенденции, Курц заявява, че ако се наложи по време на неговото председателство, Виена няма да се поколебае да поиска гласуване в ЕС за наказателни мерки срещу Варшава. Той освен това заема твърда позиция за Турция, която по думите му вече не изпълнява критериите за демокрация и човешки права, които трябва да покрие всяка страна, искаща да стане част от ЕС. \"Затова призоваваме преговорите за присъединяване с Турция да бъдат спрени\", допълва канцлерът. Той описва Брекзит като \"ужасно решение\" и посочва, че основната причина за вота е миграцията от ЕС. За администрацията на Тръмп посланието му би трябвало да удовлетвори останалите столици в ЕС: \"САЩ стават все по-ненадеждни за нас. Най-важното нещо е, че Европа трябва да остане единна\", подчертава той.", "date": "2018.05.28", "title": "В разрез с традицията: какво ще прави Австрия, когато поеме европредседателството"}
