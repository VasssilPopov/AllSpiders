{"url": "http://www.dnevnik.bg/sport/2017/07/04/3001356_otbor_ot_ljuksemburg_izhvurli_reindjurs_na_starta_v/", "text": "Футболистите на \"Прогрес\" (Нидеркорн) записаха най-големия успех в историята си, като отстраниха \"Рейнджърс\" на старта в Лига Европа. Скромният отбор от Люксембург победи с 2:0 шотландците и заличи пасива си от 0:1 след първата среща от първия предварителен кръг в надпреварата.Еманюел Франкоа и Себастиан Тил вкараха безценните голове за победата на \"Прогрес\". Това е първият случай, в който съставът от Люксембург отстранява съперник в евротурнирите.\"Рейнджърс\" имаше инициативата и държеше повече топката, но многото удари към вратата не помогнаха. В 66-ата минута Франкоа засече в наказателното поле подаване от дясно. Девет по-късно Тил се разписа след фаул.За \"Рейнджърс\" остава единствено историческото постижение от първия мач. Клубът от Глазгоу се завърна в европейските клубни турнири след шестгодишно отсъствие и  за двубой от първия квалификационен кръг на Лига Европа с 48 861 зрители на \"Айброкс\".", "date": "2017.07.04", "title": "Отбор от Люксембург изхвърли \"Рейнджърс\" на старта в Лига Европа"}
{"url": "http://www.dnevnik.bg/bulgaria/2017/07/04/3001140_zaradi_dopulnitelni_vuznagrajdeniia_na_slujiteli/", "text": "Полицията е започнала проверка в Софийския университет \"Св. Климент Охридски\" за допълнителните възнаграждения, отпускани на администрацията в Ректората през последните години. За нея потвърдиха от университета пред \"Дневник\".Проверката е по сигнал на студентите Симеон Георгиев и Стефан Радев, които са и членове на академичния съвет на висшето учебно заведение. Повод за сигнала е справка за възнагражденията в последните седем години, според която администрацията на Ректората през 2010 г. са дадени около 500 хил. лв., а през 2016 г. - около 2 млн. лв. През това време администрацията е била около 150 души, в т.ч. ръководството на университета и чистачи.От Софийския университет обясниха пред \"Дневник\", че става въпрос за възнаграждения за допълнителен труд или за участие в проекти.За период от седем години (2010 - 2017 г.) ректорът и заместниците му са получили около 960 хил. лв. върху основното си възнаграждение, съобщи \"Нова телевизия\". Пред телевизията ректорът обяви, че основната му заплата е над 1000 лв. и получавал още толкова за това, че има докторска степен и за прослужено време.\"Само за миналата година главният финансист е получил около 35 хил. лв. допълнително\", обясниха студентите пред БНР. Информацията бе потвърдена от ректора проф. Герджиков, който обяви, че парите са за допълнителна работа по проекти.\"Не става дума за бонуси и за 13-а заплата, а за възнагражденията на служители\", обяви още проф. Герджиков. По думите му разликата в сумите през 2010 и през 2016 г. идвала оттам, че университетът започнал да работи по европроекти през 2011-2012 г. А деканите на факултети сами предлагали определени служители, които да работят по проектите и да получават допълнително възнаграждение. Един от тях бил \"Студентски практики\".От Софийския университет обясниха пред \"Дневник\", че допълнителното възнаграждение е давано за допълнителен труд или за работата по проекти. Оттам потвърдиха, че очакват и проверка на Агенцията за държавна финансова инспекция, до която също имало сигнал.", "date": "2017.07.04", "title": "Заради допълнителни възнаграждения на служители започват проверки в Софийския университет"}
{"url": "http://www.dnevnik.bg/pr_sfera/2017/07/04/3001233_superkompleks_za_ochi_suzdaden_v_bulgariia/", "text": "Всички знаем, че в днешно време живеем и работим в изключително замърсена среда и въдухът, който дишаме, няма нищо общо с този на 2000 м в планината. Замисляли ли сте колко дни от годината прекарвате на закрито в помещения, които не се проветряват достатъчно? Замисляли ли сте се как това се отразява на зрението ви в дългосрочен план? Какво става например, когато зрението започне да отслабва бавно? Това означава много повече от досадата да трябва да имаш очила във всяка стая или да носиш лупа. Чрез очите ние ежедневно приемаме 80% от информацията, която получаваме. Загубата на зрението може да предизвика какво ли не - от социална изолация до падания, сериозни травми и загуба на шофьорски права. Нашите очи в най-голяма степен са изложени на вредните въздействия на околната среда: радиация, замърсен въздух, цигарен дим, ултравиолетово слънчево излъчване, компютърно и телевизионно екранно излъчване и т.н.Освен това, ежедневно затормозяваме очите си с екрани на телевизори, компютри, \"умни\" телефони и таблети. Затовазачервяването и болките в очите са прекалено често срещани явления.Причини са ежедневният стрес, хроничната умора, неправилното хранене и недоспиването, както и прием на лекарства, хормоналния дисбаланс, изкуствено осветление, декоративна козметика и т. н. Ако очите ви често се зачервяват, сълзят, парят, уморяват и т.н., то може би трябва да им обърнете по-специално внимание.На пазара има много продукти и хранителни добавки, насочени да благоприятстват здравето на уморените очи, но Gama Help Vision е единственият суперкомплекс за очи с най-богат състав, който ще окаже благоприятен ефект върху зрението ви,.Той представлява една уникална комбинация от Омега-3 мастни киселини, жизнено важните за зрението витамини Е и С, незаменимите каротеноиди лутеин и зеаксантин, без които ние не можем, но набавяме само с храната, минералите желязо и цинк и не на последно място мощните антиоксиданти - растителните екстракти от черна боровинка и очанка, които са пряко отговорни за забавяне на стареенето и дегенеративните промени в очите на клетъчно ниво.Кога препоръчваме да се приема Gama Help Vision?Ако работите дълго на изкуствено осветление, при продължителна работа с компютър или синдрома на \"компюрно зрение,при употреба на контактни лещи или нощно шофиране. Диабетиците, пушачите и хората, работещи в замърсена среда, също трябва да се грижат за зрението си Също така с напредване на възрастта зрителните способности на окото намаляват. Всеки, който желае да запази максимално дълго здравето на своите очи, може да приема Gama Help Vision.Решаването на всеки здравословен проблем трябва да бъде комплексно.Ето няколко прости стъпки, които ще ви помогнат да запазите очите си здрави:Направете работното си място удобно и достатъчно осветеноРазстоянието между вас и екрана следва да е най – малко 50 сантиметраМониторът трябва да е малко под – нивото на очитеРегулирайте настройките на монитора (яркост, контраст) и вижте как се изморявате най – малкоКогато сте на слънце, носете шапка с периферия и тъмни очила с добра UV-защитаНе пропускайте и редовно ходете на профилактични прегледи.Почивайте 2 – 5 минути на всеки половин час, без значение колко бързате и какви са сроковете.Мигайте. Не се смейте, мигането помага за овлажняване на очите и им позволява да си починат.Хранете се балансирано, необходимо е да се добавят само няколко продукта в ежедневното ви меню. Лутеин и зеаксантин не се произвеждат от тялото и се набавят само чрез храната: богати на тях са зеленолистните спанак, киселец, броколи, коприва, водорасли-изключително полезно е просто да ги добавяте към салатата. Покълналата пшеница помага на очите да заблестят – достатъчно е да изяждате сутрин една супена лъжица от този биологично активен продукт. Оказва се, че обикновеното цвекло също може да повиши остротата на зрението – в него се съдържа много цинк, затова по-често го включвайте в менюто си. Плодове като киви, пъпеш и годжи бери също са много богати, на лутеин и зеаксантин. Консумирайте риби, раци и омари- те пък са богати на астаксантин- също мощен антиоксидант.Но царицата на плодовете, които помагат на зрението, остава черната боровинка – поради тази причина тя е включена в такова количество в Gama Help Vision. Веществата, които се съдържат в черната боровинка, намаляват уязвимостта на очните съдове, подхранват очните мускули и нерви. Приемът на добавки с боровинка способства регенерацията на ретината и унищожава свободните радикали. Боровинката се ползва като лек за очи от векове.", "date": "2017.07.04", "title": "Суперкомплекс за очи създаден в България"}
{"url": "http://www.dnevnik.bg/bulgaria/2017/07/04/3001231_chlen_na_sudebniia_suvet_poiska_da_e_sudeben_zasedatel/", "text": "Членът на Висшия съдебен съвет Светла Петкова е одобрена за съдебен заседател в Софийския градски съд, съобщи \"Правен свят\". Клетвата им е насрочена за следващия вторник - 11 юли. Общо 193 души са влезли в окончателния списък на съдебните заседатели, чийто мандат ще е до 2020 година. Законът за съдебната власт не забранява на член на ВСС да бъде съдебен заседател.Петкова, която преди това беше съдия във Върховния административен съд, е член на ВСС до 3 октомври, когато изтича мандатът на този съдебен съвет. Тя изрично е посочила това в документите си.В мотивационното си писмо Петкова е заявила, че ще допринесе за повишаване на ефективността и качеството на правосъдната дейност на градския съд. За лица, които могат да потвърдят професионалните ѝ качества, тя е посочила колежката си от ВСС Галя Георгиева и председателя на Върховния административен съд Георги Колев.\"Правен свят\" цитира юристи, според които, въпреки че законът не забранява, не е редно Светла Петкова да съвместява двете длъжности. На практика тя може да се окаже в състав със съдия, чието кариерно развитие зависи от нея.Не е известно и дали Петкова ще се закълне във вторник. Тя е заявила, че не е мислила по този въпрос. Не знае и дали ще присъства на клетвата, тъй като по същото време Висшият съдебен съвет е домакин на XII конференция на Балканската и Евросредиземноморска мрежа на съдебните съвети, която ще се проведе от 9 до 12 юли в Бургас.Обявата за подбор на кандидати за съдебни заседатели за СГС за мандат 2017-2020 г. беше публикувана на 30 декември миналата година на сайта на Столичния общински съвет (СОС). Документи се подаваха до 28 февруари тази година. Първо комисия към общинския съвет, а после и такава към Софийския апелативен съд са прегледали документите на кандидатите, сред които и тези на Петкова и са били допуснати 193 граждани.Според чл. 67, ал. 3 от ЗСВ съдебен заседател не може да е такъв в друг съд; да е общински съветник от съдебния район, за който е избран; да участва в ръководството на политическа партия, коалиция или организация с политически цели; да работи в съд, прокуратура, следствени органи, Министерството на вътрешните работи или в други органи от системата за национална сигурност, намиращи се в съдебния район, за който е избран.", "date": "2017.07.04", "title": "Член на съдебния съвет поиска да е съдебен заседател"}
{"url": "http://www.dnevnik.bg/sviat/2017/07/04/3000965_dokato_katar_i_sauditska_arabiia_sporiat_sasht_priemat/", "text": "Регионалните съперници Саудитска Арабия и Катар правят инвестиции в САЩ, а новото американско правителство ги приема на драго сърце. Американският президент Доналд Тръмп , но това не пречи на богатото емирство да направи така, че прочутият небостъргач в Ню Йорк \"Емпайър стейт билдинг\" да бъде осветен в националния му флаг - емблематичен начин за припомняне на  със Съединените щати.Правещ противоречиви ходове, американският президент все пак остави впечатлението, че участва в изолирането на Катар при започналата неотдавна криза, когато Саудитска Арабия, Обединените арабски емирства, Бахрейн и Египет скъсаха дипломатическите си отношения с Доха, която обвиняват, че \"подкрепя тероризма\". За да устои на резките колебания в дипломацията, Катар обаче възприе тактика, отдавна прилагана от неговия могъщ съсед Саудитска Арабия - да купува големи дялове от икономиката на САЩ.И така небостъргачът със символно значение в центъра на Манхатън бе \"облечен\" в цветовете бордо и бяло на катарската авиокомпания Qatar Airways, но и на самото емирство, в показно отбелязване на 10-ата годишнина от установяването на въздушни връзки между двете страни.Не толкова афиширано, богатото емирство, което има залежи на петрол и газ, купи преди близо една година дял от 10% от 102-етажния небостъргач за около 622 милиона долара. А преди две седмици Катар, оказал се в \"окото\" на дипломатическа буря, поднесе изненада, като обяви, че неговата държавна авиокомпания иска да придобие 10% от капитала на American Airlines - най-големия въздушен превозвач в света.Малко по-рано той подписа с Boeing договор на стойност 12 милиарда долара за купуване на 36 изтребителя Ф-15: дребна работа в сравнение с оръжейната сделка за 110 милиарда долара, сключена между Съединените щати и Саудитска Арабия при посещението на президента Доналд Тръмп в Рияд, но достатъчна, за да привлече вниманието на американския бизнес. \"Те са разпрострели пипалата си, общо взето, навсякъде, това е удивително\", обобщава Ранда Слим, експерт в Middle East Institute.Съединените щати имат голяма военновъздушна база в Катар. В емирството е базирано и Централното командване на въоръжените сили на САЩ (Centcom), което отговаря за Близкия изток. Доха е приела също така филиали на престижни американски мозъчни тръстове като института \"Брукингс\" или университета \"Джорджтаун\".При тези условия, макар президентът Тръмп да  от началото на юни, че подкрепя джихадистите в Сирия, собственото му министерство на отбраната увери Доха в американската подкрепа, а Държавният департамент допринесе за намаляването на напрежението между Саудитска Арабия и богатото малко емирство.\"Всички факти сочат, че Белият дом, изглежда, не е на тяхна страна, но влиятелни министерства като че ли правят точно обратното\", констатира Слим. Според нея Катар не бива \"изслушван 100%\", но все пак гласът му се чува във Вашингтон.Могъщата Саудитска Арабия, вторият най-голям доставчик на петрол за Съединените щати и техен основен съюзник, обаче запазва привилегирована позиция. Докато американският лидер подготвяше посещението си в кралството през май, Рияд обеща инвестиции в размер на 20 милиарда долара в инфраструктурен фонд, ръководен от групата Blackstone, чийто президент, милиардерът Стивън Шуорцман, е важен поддръжник на Тръмп.Това участие идва след подписването на рентабилния оръжеен договор за 110 милиарда долара, както и на няколко сделки, облагодетелстващи General Electric и Lockheed Martin.\"Ако човек сравни техния размер - географски и финансов\", Катар \"винаги ще е по-слабият\", коментира Робърт Блечър от неправителствената организация Международна кризисна група. Според Джеймс Джефри от Вашингтонския институт за близкоизточна политика (WINEP) в една стратегически деликатна ситуация, каквато е този дипломатически конфликт, традиционната позиция на Вашингтон е \"да не се безпокои кой инвестира\". Анализаторът обаче признава, че новото американско правителство, изглежда, изпраща сигнали, които показват ясно, че бизнес връзките са изключително важни. \"Тази администрация даде много индикации, че отсега нататък нещата ще стават по този начин\", заключава Джефри. /БТА", "date": "2017.07.04", "title": "Докато Катар и Саудитска Арабия спорят, САЩ приемат от тях щедри инвестиции"}
{"url": "http://www.dnevnik.bg/biznes/2017/07/04/3001254_mediafaks_kupuvachut_na_markite_na_bulgartabak_gi/", "text": "Компанията \"Бритиш Американ Табако\" (БАТ), която преди месец купи част от марките и активи за дистрибуция на \"Булгартабак холдинг\", мести продукцията в румънския град Плоещ, съобщава местната агенция Компанията е обявила, че през тази година ще инвестира 60 млн. евро в разширяване на производствените мощности в румънската си фабрика. Румънската агенция отбелязва, че цигареният гигант утроява и ускорява плановете си за инвестиции в Плоещ след като през ноември 2016 г. беше обявил, че ще вложи едва 21 млн. евро за срок от 5 години. Това става на фона на затварянето на базата в Германия, плановете за прехвърляне на част от производството от България и оптимизация на производствените нива в Западна Европа, пише румънската агенция.Според публикацията ВАТ обещава да разкрие и 120 нови работни места в Плоещ. \"Бритиш Американ Табако\"приключи сделката за покупка на водещи марки и активи за дистрибуция от \"Булгартабак\" на стойност над 100 млн. евро през май след разрешение от Комисията за защита на конкуренцията. С това компанията стана лидер на българския пазар с дял от над 40%. Тогава беше обещано незабавно да се създадат над 100 нови работни места в България и допълнително още 1000 в дистрибуцията.", "date": "2017.07.04", "title": "Медиафакс: Купувачът на марките на \"Булгартабак\" ги мести в Румъния"}
{"url": "http://www.dnevnik.bg/sport/2017/07/04/3001219_levski_kupi_rumunski_poluzashtitnik/", "text": "\"Левски\" продължи селекцията си с привличането на румънски полузащитник. Сините подписаха с Нелуц Рошу договор за три години.Халфът идва от шампиона на страната си \"Виторул\" (Констанца). Според информация на \"Дневник\" \"Левски\" ще плати 100 хил. евро за играча.Полузащитникът изигра 14 мача за \"Виторул\" през пролетта. Рошу започва кариерата си през 2012-2013 година във втородивизионния \"Лучефарул\", след което е играл две години и половина в \"Конкордия\", преди да запише един сезон в \"Ботошани\". Играчът се е състезавал и в \"Клуж\".\"Много съм щастлив, че се присъединявам към най-големия отбор в България. Много съм мотивиран да направим нещо голямо с моите нови съотборници. Познавам много добре Серджиу Буш. Израснахме заедно в отбора на \"Клуж\", каза Рошу.По думите му Буш му е казал много добри неща за новия проект на \"Левски\". \"Не само заради финансовата част - идвам тук, за да постигна нещо голямо. Моята цел с \"Левски\" е висока. Най-малкото влизане в групите на Лига Европа.\"\"Левски\" се подготвя за гостуването си на \"Сутиеска\" в Лига Европа. Сините .", "date": "2017.07.04", "title": "\"Левски\" купи румънски полузащитник"}
{"url": "http://www.dnevnik.bg/sport/2017/07/04/3001250_alonso_moje_da_podpishe_s_ferari_ili_mercedes_tvurdi/", "text": " иска да се бори за трета световна титла във Формула 1, а това ще стане трудно, ако продължи да кара за \"Макларън\". Така смята мениджърът на испанския пилот Флавио Бриаторе.Италианецът, който беше шеф на Алонсо в \"Рено\" при двете му титли през 2005 и 2006 г., в момента е негов мениджър. Бриаторе разкри, че не е изключено клиентът му да подпише с топ отборите.\"Фернандо трябва да бъде във \"Ферари\" или \"Мерцедес\", за да спечели титлата. \"Рено\" все още е далеч от това да бъде сред най-добрите. Напълно възможно е той да се върне в топ отборите, защото е най-добрият пилот във Формула 1\", каза Бриаторе.Алонсо караше за \"Ферари\" между 2010 и 2014 г., като спечели общо 11 победи за легендарния италиански тим. В три от сезоните той финишира втори в генералното класиране.Според специалистите испанецът трудно ще отиде в \"Мерцедес\", защото там е Люис Хамилтън. Двамата бяха съотборници в \"Макларън\" през 2007 г., но тогава \"атмосферата беше отворена\", както разкри по-късно Алонсо.\"Вината за това е изцяло на Рон Денис. Тогава той настрои всички срещу Фернандо. И лошата репутация, която му изгради тогава, го преследва и до днес\", обясни Бриаторе.Алонсо има проблеми и в настоящия си отбор \"Макларън\". Двигателят \"Хонда\" постоянно дава дефекти, които не позволяват на испанеца да спори за челните места.От началото на сезона двукратният световен шампион влезе само веднъж в точките, като това стана на последния старт в .", "date": "2017.07.04", "title": "Алонсо може да подпише с \"Ферари\" или \"Мерцедес\", твърди Флавио Бриаторе"}
{"url": "http://www.dnevnik.bg/sviat/2017/07/04/3001241_avstriia_se_prigotvi_da_vurne_granichniia_kontrol_s/", "text": "Италианското външно министерство извика австрийския посланик заради коментари на Виена, че е възможно граничният контрол да се върне, за да се ограничи преминаването на мигранти между двете държави, предаде в. \"Кориере дела сера\". От министерството на отбраната във Виена по-рано във вторник обявиха, че четири бронирани машини са преместени близо до границата.В изявление външното министерство в Рим каза, че решението е подтикнато от \"коментарите на австрийското правителство за разполагане на войски при (граничния пункт в) Бренер\". Италианският вътрешен министър Марко Минити призова Австрия да промени плановете си, за да не наруши сътрудничеството между двете държави по въпросите на сигурността.Междувременно от управляващата в Италия Демократическа партия поискаха ЕС да въведе санкции срещу Австрия. Страната \"не е поела нито един бежанец в рамките на  - както и Полша, Унгария и Чехия, срещу които вече има европейски процедури. Страната нарушава правила на европейската солидарност и затваря границите си,\" написа във \"Фейсбук\" Марина Берлингиери, депутат от партията, която отговаря за европейски въпроси.Миналата година Италия предупреди, че подобни мерки от Австрия биха нарушили правата на ЕС за свободно движение, след като Виена загатна, че може да ги предприеме. Бренер е важен пункт за търговията между двете държави, а и свързва два района, чиито общности традиционно са били близки - Тирол в Австрия и Южен Тирол в Италия (последният, някога част от Австро-Унгария, е анексиран от Рим през 1918 г.). Австрия обаче смята да възстанови контрола там \"много скоро\" независимо от натоварения трафик през него.Намерението беше заявено в интервю на министъра на отбраната Ханс-Петер Доскоцил за австрийското издание \"Кроненцайтунг\". Говорител на министъра, цитиран от \"Ройтерс\", след това обяви, че не се предвижда конкретен срок, в който ще се установи граничен контрол. \"Виждаме обаче как ситуацията в Италия се изостря все повече и трябва да сме подготвени, за да избегнем ситуация, подобна на тази през 2015 г.\"Напрежението между двете държави идва на фона на заплахи от Италия, която се опитва да се справи с увеличаващ се приток на африкански мигранти, че ще затвори пристанищата си за търсещи убежище, които пристигат по море, а Европейската комисия обеща, че ще предложи мерки, с които да ѝ помогне. Италия до момента е приела десетки хиляди мигранти тази година, предимно от Африка.Властите в Австрия пък обявиха мярката три месеца преди , насрочени за 15 октомври. Там крайната десница  още преди две години, когато страната прие мигранти, равни близо на 1% от населението ѝ, в пика на кризата. Доскоцил междувременно заяви за радио ORF, че Европейският съюз не прави достатъчно, за да овладее кризата с мигрантите. \"Ситуацията трябва да подтикне всички нас към действие,\" каза той и добави, че \"ще са нужни национални мерки,\" ако съюзът не намери общи решения.Външният министър  - лидер на дясната Народна партия на Австрия (ÖVP), обясни, че страната трябва да е готова да \"защити\" границата при засилен мигрантски приток. Това, че сега се прави подготовка за граничен контрол, е не само правилно, но и необходимо и Европа и Италия трябва да знаят, че Виена се приготвя да опази Бренер при нужда, добави той.Европейската комисия не е била \"официално уведомена\" за плановете на Австрия, обяви говорител на комисаря по миграцията Димитрис Аврамопулос. В Брюксел научили за идеята от медиите и ще търсят още информация от Виена, обясни представителят на Аврамопулос, цитиран от австрийското издание \"Дер щандард\".Очаква се заместник-председателят на ЕК Франс Гимерманс да обсъди мерки за помощ на Италия в Страсбург. В понеделник Франция, Германия и представители на Европейската комисия обявиха, че ще подкрепят страната, но не отговориха на искането ѝ лодките, които спасяват мигранти в Средиземно море и които в момента акостират предимно в нейните пристанища, да правят това и в други крайбрежни държави.", "date": "2017.07.04", "title": "Австрия се приготви да върне граничния контрол с Италия и разпали напрежение в Рим"}
{"url": "http://www.dnevnik.bg/citat_na_deniia/2017/07/04/3001267_citat_na_denia_pravitelstvoto_si_samoinjektira/", "text": "Това заяви зам.-председателят на ДПС и кмет на Кърждали в предаването на Би Ти Ви \"Лице в лице\".Попитан дали ДПС би подкрепило едно правителство на малцинството на Бойко Борисов, ако коалиционният партньор \"Обединени патриоти\" напусне властта, Хасан Азис първо каза \"ако се махнат, да\", но после посочи, че това е въпрос на който няма как да отговори и е необходимо решение на партията. \"Не изключвам такава подкрепа\", каза зам.-председателят на ДПС.", "date": "2017.07.04", "title": "Цитат на деня: Правителството си самоинжектира болестта национализъм"}
{"url": "http://www.dnevnik.bg/bulgaria/2017/07/04/3001263_sofiiskiiat_gradski_sud_predreshi_vuprosa_za/", "text": "Миналата седмица съавторът на паметника \"1300 години България\" проф. Валентин Старчев е внесъл молба в Софийския градски съд (СГС), с която е поискал Столична община да прекрати разпоредителните дейности с паметника. Скулпторът се е позовал на Закона за авторското право и сродните му права и твърди, че правото му на защита обхваща и защитата срещу всяко физическо въздействие върху монумента, включително върху негови части, не само върху цялостната му конструкция.За това съобщи сайтът \"Съдебни репортажи\", който се е запознал с исковата молба на Старчев. Молбата му е придружена с искане да бъде спряно предварителното изпълнение на решението на СОС до приключване на делото в СГС по същество.Справка на \"Дневник\" в сайта на СГС показа, че вчера съдът е отказал да спре предварителното изпълнение, мотивите не са публикувани. А междувременно - пак вчера, . Възниква въпросъткогато дойде ред да се произнесе, щом като вече монументът не съществува. И дали с отказа да спре изпълнението на демонтажа съдът не зачеркна с един замах висящия въпрос за авторските права на скулптора.В молбата си проф. Старчев заявява, че решението на СОС е акт на злоупотреба с право. \"Основен мотив за унищожаването на монумента е неговото плачевно физическо състояние понастоящем. Ако Столична община бе изпълнявала добросъвестно задълженията си по опазване на този паметник, неговото физическо състояние би било идентично или близко до това на откриването му. Опитът да се почерпят права (облаги) от собственото неправомерно – в отклонение от задълженията по закон, съответно недобросъвестно поведение, противоречи пряко на принципа, че никой не може да черпи права от неправомерното си поведение\", се сочи в иска.Жалбоподателят моли съда да го признае за заинтересовано лице по спора, а решението на СОС за унищожаването на паметника да бъде провъзгласено за нищожно. Твърди също, че всички описани действия или бездействия на Столична община представляват действия по неправомерно ползване на обекта на авторското право, което противоречи на законоустановените задължения на Столична община.Решението на СОС за премахване на паметника е от 2014 г., след което е обжалвано безуспешно от Старчев два пъти, но само пред административния съд. Столична община твърди - последното интервю на зам.-кмета Тодор Чобанов е от 28 юни пред БНТ, че решението на СОС за демонтирането е било потвърдено многократно от съда. Твърдението на зам.-кмета не е точно, защотона Старчев с мотив, че той няма правен интерес да обжалва, понеже не е собственик на паметника. Сега за първи път скулпторът обжалва пред Софийски градски съд и моли да му бъде признато правото да бъде заинтересувана страна.Какви ще бъдат последиците от бъдещото решение на съда пред свършения факт на премахнатия монумент е въпросът, който вкарва казуса в полето на абсолютния абсурд.", "date": "2017.07.04", "title": "Софийският градски съд предреши въпроса за авторските права на скулптора Валентин Старчев"}
{"url": "http://www.dnevnik.bg/sviat/2017/07/04/3001282_viktor_orban_uhajva_krainodesnite_izbirateli_predi/", "text": "Унгарският премиер Виктор Орбан беше обявил, че към антисемитизма няма да има никаква толерантност. В последно време обаче той рискува да ядоса Израел и евреите със свои изказвания, с които очевидно целеше да се хареса на избирателите на радикалната десница преди изборите през 2018 г.Предназначението на използвания от Орбан език - в който се появиха понятия като \"етническа хомогенност\" - изглежда е да заеме нишата в крайнодесния спектър, освободена от радикалната националистическа опозиционна партия \"Йоббик\", чиито послания станаха по-умерени.Унгарският премиер кръстоса шпаги с партньорите от Европейския съюз заради спазването на л и .В реч преди две седмици Орбан припомни за управлението на адмирал  - противоречива фигура, ръководила страната в продължение на 24 години, от периода след края на Първата световна война до 1944 г., и подписала няколко емблематични закона срещу евреите. В крайна сметка той е предал над 500 000 от тях на нацистите по време на Холокоста.\"Това, че историята не ни погреба (след Първата световна война) се дължи на неколцина изключителни държавници като Миклош Хорти\", каза той. \"Този факт не може да бъде неглижиран само заради печалната роля, която Унгария изиграва през Втората световна война.\"В съвместно изявление Сдружението на комитетите на еврейската общност в Унгария и Световният еврейски конгрес изразиха \"безпокойство\" от тона в агитационни прояви като тази. Израелският посланик в Будапеща поиска разяснение на думите на Орбан, които властите в Ерусалим окачествиха като \"предизвикващи загриженост\". В средата на месеца е планирано израелският премиер Бенямин Нетаняху да посети унгарската столица, което ще е и първата визита на действащ израелски министър-председател.Според някои анализатори новият, втвърден тон на  е знак за промяна в политиката му и е възможно да очертае контурите на предизборната кампания, която ще води за преизбиране за трети последователен мандат на премиерския пост. Неговата партия \"Фидес\" е сочена за категоричния фаворит на парламентарните избори през 2018 г. Тя има подкрепата на една трета от избирателите, докато \"Йоббик\" и социалистите са с по около 10%През 2014 г. получи около милион гласа, но с оглед на новата си, по-умерена линия сега рискува да загуби голяма част от този електорат.\"Преместването накъм центъра промени изцяло ситуацията в този политически спектър и създаде вакуум на полето на крайнодясното\", каза Золтан Новак, анализатор от Центъра за политически анализи.Един от признаците за тези промени е по-твърдата линия на Орбан към имиграцията. От 2015 г. в Унгария влязоха стотици хиляди мигранти, макар повечето да продължиха на запад, към по-благоденстващи части от ЕС. В резултат властите в Будапеща издигнаха ограда по южната граница. \"Много важно е да запазим своята етническа хомогенност\", каза Орбан на форум с представители на бизнеса на 28 февруари, повтаряйки тази фраза няколко пъти.Петер Креко, анализатор от института \"Политикал кепитал\", е на мнение, че  просто си разменят местата, като сега Орбан минава в крайното дясно. \"Това говорене на Орбан за етническа хомогенност, при това в Източна Европа,е пълно незачитане на цивилизованите норми\", каза Креко пред агенция \"Ройтерс\".Миналата седмица по време на своя обиколка в страната - която проведе за събиране на подкрепа срещу плановете на ЕС за разселване на мигранти - той отправи критики срещу мигрантите мюсюлмани. \"Те не зачитат нашата култура\", каза унгарският премиер. \"Те търсят пространство за своята култура, после потискат нашата, а накрая я изместват. Тук става дума за идентичност.\"Идеята на Орбан за \"етническа хомогенност\" среща отглас сред редиците на новият и радикален десен политически алианс \"Идентитеш\", който ще направи своите първи стъпки на митинг тази седмица и е възможно през 2018 г. да се включи в предизборната надпревара. \"Само след няколко десетилетия континентът може да рухне демографски\", заяви водачът на коалицията Балаж Ласло пред проправителствения вестник \"Мадяр идьок\". \"Нашата етническа хомогенност може да не издържи на това. Признаваме различията и защитаваме нашата раса.\"Една от ръководните фигури в коалицията Михай Орос отрича за каквото и да било сътрудничество с \"Фидес\". \"Ако сметнат, че могат да използват нашето движение за политически цели, е възможно да опитат, но от наша страна няма никакво съглашателство\", каза той, допълвайки, че целта на \"Идентитеш\" е през 2018 г. да прескочи 5-процентния праг за влизане в парламента.Според Креко, анализаторът от \"Политикал кепитал\", паралелите показват ясно, че целта е стратегическо притискане на \"Йоббик\" от всички страни: тоест да бъдат привлечени избирателите, които тази партия потенциално би оставила след себе си както в центъра, така и в крайнодесния спектър. \"Фидес\" също отрече да има каквото и да било сътрудничество. \"Фидес\" отхвърля всякакви форми на антисемитизъм и не сътрудничи с тези политици\", се казва в изпратена по имейла позиция на партията. /БТА", "date": "2017.07.04", "title": "Виктор Орбан ухажва крайнодесните избиратели преди изборите в Унгария"}
{"url": "http://www.dnevnik.bg/sport/2017/07/04/3001261_djokovich_premina_burzo_vuv_vtoriia_krug_na_uimbuldun/", "text": "Трикратният шампион Новак Джокович започна успешно представянето си на \"Уимбълдън\". Първият мач на сърбина продължи само 43 минути, след което съперникът му Мартин Клижан се отказа заради травма.Двубоят вървеше добре за Джокович, който е втори в схемата на турнира. Той водеше с 6:3, 2:0, когато словакът прецени, че не може да продължи.Сърбинът направи важна крачка за спечелването на първия сет, като проби за 5:3. Той затвърди постигнатото и поведе. Клижан получи помощ от физиотерапевта си и се завърна на корта, но след два гейма прекрати участието си.Следващият съперник на Джокович ще е чехът Адам Павласек.В интересен мач Хуан Мартин дел Потро стигна до 6:3, 3:6, 7:6 (2), 6:4 срещу Танаси Кокинакис. Аржентинецът се класира за втория кръг след малко повече от 3 часа игра.Успех постигна и шестият в схемата Милош Раонич. Канадецът се наложи със 7:6 (5), 6:2, 7:6 (4) срещу Ян-Ленард Щруф от Германия.По-късно тази вечер първия си мач ще изиграе и Григор Димитров. Българският тенисист .", "date": "2017.07.04", "title": "Джокович премина бързо във втория кръг на \"Уимбълдън\""}
{"url": "http://www.dnevnik.bg/skorost/2017/07/04/3000526_avtomobili_mercedes_putuvat_avtonomno_ot_kraia_na/", "text": "Заводът на \"Мерцедес\" в германския град Зинденфинген успешно тества автономно придвижване на автомобили от края на поточната линия до зоната за складиране на готовите коли. Разстоянието между двете точки е 1.5 километра, съобщиха от компанията.Отговарящият за производството в борда на директорите на \"Мерцедес-Бенц Карс\" Маркус Шалер коментира, че обновената S-класа вече е съвсем близо до автономните автомобили. Със самостоятелното си придвижванет от края на поточната линия до склада лимузината демонстрирала как могат да се използват асистиращите системи в организацията на производството на превозни средства, допълва той.Към момента практиката във всички автомобилни заводи е хора да карат колите от края на поточната линия до склада, след което шатъл връща всички водачи до началната точка.В завода в Зинденфинген \"Даймлер\" вече използва и автоматизирани превозни средства за доставка на нужните части от склада, до мястото на поточната линия, където се използват те.", "date": "2017.07.04", "title": "Автомобили \"Мерцедес\" пътуват автономно от края на поточната линия до склада (видео)"}
{"url": "http://www.dnevnik.bg/bulgaria/2017/07/04/3000524_shefut_na_ikonomicheska_policiia_e_ponijen_po_negovo/", "text": "Шефът на Икономическа полиция Мирослав Рашков е бил понижен в Столичната полиция по негово желание и ще бъде инспектор там. Това потвърди пред \"Дневник\" главният секретар на МВР Младен Маринов. Миналия понеделник на националното съвещание на МВР като заяви, че е в затишие и летаргия, защото нямало никаква активност по разследванията на корупцията.Маринов отрече понижаването на Рашков да има връзка с изказването на Цацаров. Искането за преместване в СДВР дошло от самия полицай, макар да не стават известни причините, по които той би искал да бъде понижен. В заявлението имало само молба за преместване на подходяща длъжност в СДВР - по лични причини, обясни Маринов. Въпреки че главният секретар на МВР не можа да посочи точна дата на искането на Рашков за преместването му, както и на заповедта на вътрешния министър Валентин Радев, с която преместването е станало факт, той заяви че искането е значително по-рано от съвещанието на МВР, а заповедта на министъра била факт от сигурно една седмица.Ден след съвещанието пред \"Нова телевизия\" самият Маринов обеща проверки и рокади в Икономическа полиция.Тогава той обоснова това с критиките на прокуратурата, че в последните години това звено на ведомството не работи.\"Ще бъдат предприети бързи и незабавни мерки, включително и кадрови промени\", коментира тогава главният секретар на МВР. След въпрос на водещите дали това означава смяна на ръководството отдела, Маринов поясни, че това може да се случи след направен анализ, който да покаже до кое ниво в ръководството трябват кадрови промени и кой не си е свършила работата,Преди да поеме ръководния пост Мирослав Рашков не е работил в СДВР. Сега обаче по негово желание ще бъде инспектор в Столичната полиция, т.е. редови служител. Рашков ръководеше Икономическа полиция от лятото на 2015 г.", "date": "2017.07.04", "title": "Шефът на Икономическа полиция е понижен по негово желание"}
{"url": "http://www.dnevnik.bg/sport/2017/07/04/3001296_s_ekspresna_pobeda_federer_postavi_rekord_na_uimbuldun/", "text": "Роджър Федерер се класира за втория кръг на \"Уимбълдън\" и записа поредния престижен рекорд в кариерата си. Швейцарецът преодоля Александър Дългополов след 6:3, 3:0 и отказване на украинеца.След само 44 минути на корта записа 85-ата си победа в надпреварата, което е рекорд за \"Уимбълдън\". Седемкратният шампион ще играе във втория кръг срещу гръцкия квалификант Стефанос Циципас или Душан Лайович от Сърбия.Носителят на рекордните 18 титли от Големия шлем Федерер започна силно мача и след пробиви в първия и последния гейм взе първия сет с 6:3. Още тогава се видяха проблемите на Дългополов, но въпреки тях украинецът продължи.При 0:3 във втория сет Дългополов се отказа заради травма и мачът приключи.За зрителите на централния корт това беше второ разочарование, след като преди това по идентичен начин се разви и срещата между Новак Джокович и Мартин Клижан. Сърбинът .", "date": "2017.07.04", "title": "С експресна победа Федерер постави рекорд на \"Уимбълдън\""}
{"url": "http://www.dnevnik.bg/sviat/2017/07/04/3000583_prevrushta_li_se_makron_v_prezident_monarh/", "text": "Той изтиква министър-председателя си на заден план, държи изкъсо министрите, а партията му разширява властта си в Националното събрание. Френският президент Еманюел Макрон концентрира всички власти и полага основите на \"макронизма\", смятат анализатори.Държавният глава демонстрира, че владее ситуацията, като  във Версайския дворец, за да представи големите насоки на своя петгодишен мандат. С този ход той подля вода на своя премиер Едуар Филип, който ще представи утре (днес - текстът е от 03.07 - бел. ред.) общата политическа декларация на своето правителство. Избор, критикуван от опозицията: депутатите от партия \"Непокорна Франция\" и всички комунисти бойкотираха това събитие. \"Няма да отидем във Версай да посвещаваме президента монарх в рицарство\" и \"да позволим някой да действа през главата на Националното събрание\", казаха депутатите от Френската комунистическа партия.Този тържествен и извънреден формат - Никола Саркози и Франсоа Оланд прибягнаха към него само по веднъж - Макрон реши да превърне в ежегоден ритуал и да се откаже от обичайното телевизионно интервю на 14 юли.Президентът, на власт от месец и половина, имал \"твърде сложен\" начин на мислене, за да се занимава с отговаряне на журналистически въпроси, коментираха от неговия антураж пред в. \"Монд\".В парламента неговата партия \"Република, напред!\" и нейните съюзници разграбиха в сряда всички ръководни постове, при все че по традиция един от тях се полагаше на опозицията. \"Такава концентрация в полза на президентството, което упражнява контрол върху министър-председателя, правителството, партията на мнозинството и парламента, е характеристика на зараждащия се макронизъм\", анализира Паскал Перино от центъра за политически изследвания \"Севипоф\".\"Още в книгата си \"Революция\" Макрон обясняваше, че иска да възстанови президентската институция в цялото й великолепие, но говореше също така и за балансирано функциониране с правителството. Само че той много бързо установи не равновесие, а подчинение\".Бившият кандидат на Френската социалистическа партия за президент Беноа Амон разкритикува в петък във в. \"Либерасион\" \"авторитарна, хиперцентрализирана и концентрирана в ръцете на един човек власт\", окачествявайки Еманюел Макрон като \"либерал-авторитарен\" политик.Дванайсетина съветници са разпределени едновременно в президентския Елисейски дворец и в Матиньон, където е ръководителят на правителството, \"което дава възможност да се избегне прекомерна автономия на премиера\".\"Елисейският дворец следи много внимателно разпределението на властите в Националното събрание\", отбелязва още Паскал Перино. \"Президентът, който знае, че мнозинството му е крехко, макар и голямо, предвид необиграността на неговата група и неявяването на гласувания, създава един невиждан досега начин на работа, наподобяващ фирма: началник със своя \"съвет на директорите\", с младите си технически кадри и с поотслабени посреднически звена. Концепция по американски, погаждаща се с един от произходите на макронизма\", казва той в заключение.\"Макрон се обръща към първоизточниците на Петата република и използва всичките им разпоредби\": вертикална власт на президента и премиер, играещ ролята на бушон. Това ни изумява, защото сме познавали период, където ролите са объркани, но този път не е така\", казва историкът Кристиан Делпорт. По думите му Макрон се вдъхновява от американските президенти и особено от Обама, до най-малкия детайл като официалната снимка.Бившият държавен министър за висшето образование и научните изследвания Тиери Мандон също изтъкна в \"Туитър\", че Макрон е \"пленен\" от Америка, алюзия с официалната му снимка, на която е прав пред бюрото си, както на тази на Обама.Според есеиста Ги Сорман \"макронизмът е превъплъщение на една френска страст: просветения деспотизъм, от Бонапарт до Дьо Гол, търсенето на месията\". \"Макрон, който смята французите за монархисти по душа, е наследник на тази история, чиято равносметка не е еднозначна\", пише той в статия за в. \"Монд\", озаглавена \"Просветен деспот?\".Има ли опасност тази концентрация на власт да навреди на популярността му? Сондажите си противоречат - \"ВиаВойс\" съобщи в четвъртък за 4 процента увеличение от края на май, до 53 процента положителни мнения.Но според \"Ипсос гейм чейнджър\" и \"Кантар софрес уанпойнт\", които публикуваха социологически проучвания в сряда и четвъртък, популярността му е спаднала с от 1 до 3 пункта до 45 или до 54 процента положителни мнения. /БТА", "date": "2017.07.04", "title": "Превръща ли се Макрон в \"президент монарх\""}
{"url": "http://www.dnevnik.bg/analizi/2017/07/04/3000300_trump_koito_zasilva_anti-amerikanskite_nastroeniia_po/", "text": "Все по-трудно става да се коментира Тръмп като президент. Каквото и да решиш да анализираш в политиките му, той те е изпреварил с поредна Туитър тирада, която няма как да бъде подмината. Днес медиите в САЩ се занимават  и по-малко с политиките. Още повече управлението на Тръмп се оказва главно шум и почти нищо отвъд шума.Новият голям скандал надхвърля всичко, изстреляно досега в Туитър. Тръмп, пак лично, спонтанно и непредвидимо изпраща гневен картечен откос към водещите в ЕнБиСи Мика Бжежински (дъщеря на наскоро починалия Збигнев Бжежински) и партньорът й Джо Скарбъроу. В туита се говори за \"онази лудата Мика, с ниското IQ\", на която, продължава туитът, \"лицето още кървеше от фейслифта\" (става дума за среща около Нова година). Редица видни републиканци за пръв път открито декларираха, че това е недопустимо за президент. Два-три дни по-късно вместо потушаване и някаква форма на извинение, Тръмп пак посяга към Туитър и казва нещо като \"оная Мика, тъпа като гьон\".Републиканските кръгове продължават отчаяно да настояват на разликата между президент-ексцентрик и политическия дневен ред.При последния скандал дори и някои демократически политици и коментатори правят разграничението и казват, че колкото и трудно да им е това Наглед това е разумна позиция, но възможна ли е? Поради особеното положение на САЩ, особено след Втората световна война, такава нагласа не е реалистична. САЩ дават десетилетия наред глобален стандарт за поведения в широк спектър. Той включва интернационализация на американски традиции като защита на правата, свободна търговия, опосредяване и превантивно решаване на конфликти чрез споразумения и институции, интернационализация на върховенство на закона и пр. Тази характерна англо-саксонска програма има съмнителна приложимост, ако зад нея не стои либерална суперсила, в случая САЩ.Това условие има поне три взаимно свързани измерения. Първо, САЩ в буквален смисъл са военна и икономическа суперсила, която няма аналог в света. Второ, САЩ са либерален играч, който по принцип разбира (но по принцип, с неизбежните изключения), че има интерес да се самограничава, ползвайки ресурсите си превантивно, на първо място за гарантиране на мира, а оттам и търговския обмен, от който самата тя има най-голям интерес. Трето, двете първи условия се комбинират и дават безпрецедентния авторитет, който САЩ имат на международната сцена, главно след 1945 г.Има ли шанс такава дългосрочна програма да остане незасегната, ако се допусне президентът на САЩ бъде раздвоен на сериозна политика и неприемлива персона? Реалистично ли е светът да приеме, че персоната и политиката са две отделни неща? Шанс за подобно раздвоение няма. Понесените вреди ще трябва да се оправят много години, ако изобщо се оправят.Тенденцията в последните 5-6 месеца е институцията на президента да се вижда като временно отклонение от приемливото. Но тази палиативна нагласа не помага нито на САЩ нито по-тясно на Републиканската партия. Въпросите за политиките на новата администрация се отместват и на тяхно място застават страховете какво безумие може да случи, ако стилът на личното поведение се пренесе в зоната на сериозните решения, за каквито президентът има пълномощия. Така цялото отговорно наблюдение на президентската институция постепенно преминава от фазата на шок към напрегнато очакване какво предстои да се случи. По този начин не просто персонално Тръмп е неуместен като президент. Той е в много по-сериозна степен политическа заплаха, независимо, че републиканските лидери продължават да отместват във времето повдигането на въпроса за неговата негодност. Неслучайно в последните два-три месеца расте броят на кошмарните сценарии за въвличане на САЩ в абсурдни войни по неконтролиран, спонтанен начин, който отговаря на личното поведението на Тръмп.Ако невъздържаната и крайно непродуктивна война с медиите се пренесе в друга сфера, например отношенията с Иран, със Северна Корея, дори с Китай, възможно е САЩ да осъмнат един ден с военен конфликт, за който не са предполагали предишния ден. Случаят с войната в Ирак, например, не е такъв. Това е авантюра, но тя има далечни условия, подготвяна е, мотивирана е от лоши, но не подправени или отсъстващи сведения за химически оръжия. Още по време на войната в Залива 1991 г. сериозно се обмисля възможността да бъде свален режима на Саддам Хюсеин. Натежава скептичната позиция и въздържаната доктрина за военна интервенция на Колин Пауъл.Този риск от неуместния президент е първостепенен. Той се засилва от факта, че Тръмп няма никакъв успех в политическата сфера, рейтингът му е сринат, войната с медиите го разгражда постепенно като политическа персона. Войната в този случай е възможен изход за един истеризиран и доведен до отчаяна безизходица президент. Този риск трябва много сериозно да влезе в сметките на поддържащите Тръмп републиканци, особено в Сената.След риска от въвличане на САЩ във война се нареждат няколко не така драматични, но съществени за цялостното състояние на САЩ, вътрешно и външно, ефекта.В края на юни Изследователския център Пю публикува , което има пряко отношение към персоната на Тръмп. Оказва се, че като цяло образът на САЩ е пострадал силно в глобален мащаб и влошаването се е добавило към съществуващите анти-американски настроения в различни зони по света. Пет месеца след встъпване в длъжност Тръмп има в световен мащаб показатели, близки до тези на Буш младши в края на мандата му, когато в света се беше установил консенсус, че САЩ тласкат Близкия изток към още кризи и още хаос. Усилването на негативния образ на САЩ по света се отразява на третото условие за съхраняване на международния либерален ред, който е в пряк интерес на САЩ. Традиционно, а особено засилено след 1990 г., САЩ влияят на международните процеси с лостове на т. нар. \"мека сила\". В основата й лежи осезаемият, но трудно измерим фактор на авторитета на САЩ, който пряко зависи не от трудно разбираемите политики на Конгреса или от сложните решения на Върховния съд, макар те да задават тон и в международен план. ТойУтвърждаващият се образ на един невъздържан, налудничав, френетично воюващ с образи по медиите президент поражда нова вълна недоверие към САЩ. Дори утре Тръмп да бъде отстранен, следите ще тежат дълго след него. Самата възможност страната, която се е наложила в света като най-стабилна демокрация, да излъчи по демократичен път нещо сходно на Мусолини, Берлускони или Уго Чавез няма да се разсее бързо. В сферата на образи и внушения демократичните абстракции – процедури, конституционни положения, върховенство на закона и др. нямат много шанс да отместят внушението за безумстващ индивид начело на САЩ. Единствената положителна страна на този ефект е закъснялото осъзнаване в западноевропейските среди, че, както каза Ангела Меркел, Европа трябва да взема съдбата си в свои ръце.Вътре в самите САЩ внезапен срив на доверие или рейтинг няма, тъй като Тръмп започва с безпрецедентно ниски показатели. Има бавно, вероятно необратимо свиване на електоралната основа. Изследванията показват, че независимите избиратели, на които в крайна сметка Тръмп дължи избирането си, са оттеглили подкрепата си в голяма степен. След тях се очаква най-твърдата подкрепа от средните щати да започне да се разколебава.Но този процес е бавен предвид социално-антропологическия профил на типа избирател. Тази база е референтната група на Тръмп по най-буквален начин. Тя не просто търпи какво той прави, а очевидно го окуражава, радва му се и го вдъхновява. Това е онази Америка, която самата мрази либералните медии и е склонна, подобно на Тръмп, да каже, че СиЕнЕн и ЕнБиСи правят \"боклучарска журналистика\". Ако тази база бъде сериозно засегната републиканците в Конгреса ще се почувстват свободни да го атакуват, тъй като той руши собствената им електорална група.Английският език няма еквивалент на хубавата българска дума \"простак\" (още по-малко пост-модерната й версия \"мутра\"). Забележителната звучност и завършеност на образа на откровения простак, която българската дума съобщава директно, не може да се предаде с изрази като \"неподходящ\" (за поста си), \"груб\" или \"сексист\". А ако имаха звучната дума, дали САЩ щяха да инсталират лице като Тръмп на президентския пост?", "date": "2017.07.04", "title": "Тръмп, който засилва анти-американските настроения по света"}
{"url": "http://www.dnevnik.bg/sport/2017/07/04/3000630_ruski_debjutant_otstrani_vavrinka_oshte_na_starta_v/", "text": "Световният №3 Стан Вавринка отпадна още в първия кръг на \"Уимбълдън\". Носителят на три титли от Големия шлем загуби от руснака Даниил Медведев, който изигра първия си мач при мъжете на тревните кортове в \"Ол Ингланд клъб\".Медведев, който заема 49-ото място в световната ранглиста, се наложи с 6:4, 3:6, 6:4, 6:1 за 2.13 часа игра. 21-годишният руснак постигна първата си победа в турнирите от Големия шлем, след като при предишните си две участия в основна схема - на Australian Open и \"Ролан Гарос\", отпадна в първия кръг.Медведев записа и първи успех срещу тенисист от топ 10 в кариерата си. Във втория кръг той ще се изправи срещу преминалия през квалификациите Рубен Бемелманс от Белгия, който сложи бърз край на последното участие на Томи Хаас в Лондон след успех с 6:2, 3:6, 6:3, 7:5.Вавринка, който този сезон игра финал на \"Ролан Гарос\" и полуфинал на Australian Open, спази традицията да се представя най-неубедително в Големия шлем на \"Уимбълдън\". През 2016 г. швейцарецът отпадна във втория кръг от Хуан Мартин дел Потро.Световният №3 не намери отговор срещу мощната игра на 198-сантиметровия Медведев и допусна доста неточности. По всичко изглежда Вавринка имаше и проблеми с лявото коляно, което няколко пъти налагаше с лед. Затова загатна и необичайно лошия му сервис.Медведев направи 42 завършващи удара срещу 31 за швейцареца, а освен това допусна десет непредизвикани грешки по-малко - 29 срещу 39. Руснакът реализира пет пробива от 12 възможности и спаси четири от шестте шанса, които се откриха пред Вавринка.Медведев записа десета победа в 13-ия си мач на тревни кортове през 2017 г. Той е тенисистът с най-много спечелени двубои на тази настилка през сезона. Руснакът стигна до четвъртфиналите в Хертогенбош и \"Куинс\" и полуфиналите в Ийстборн, като беше спрян съответно от Иво Карлович, Григор Димитров и Новак Джокович.Вавринка е един oт четиримата поставени в горната половина на схемата, които напуснаха турнира още в първия кръг. По-рано  след два сета игра срещу Пиер-Юг Ербер.Иво Карлович (№21) загуби драматично от Аляж Бедене след 6:8 в петия сет, а Фернанрдо Вердаско (№31) беше елиминиран от Кевин Андерсон в четири сета.", "date": "2017.07.04", "title": "Руски дебютант отстрани Вавринка още на старта в Лондон"}
{"url": "http://www.dnevnik.bg/zdrave/2017/07/04/3000988_niama_zakonov_red_za_vzimaneto_na_biologichni_otpaduci/", "text": "Мъж , защото поискал да вземе плацентата след раждането на новороденото си бебе, но му било отказано. Мотивите му не били ясни, но според директора на болницата агресорът се е занимавал с генетични изследвания. Защо би могла да му потрябва плацентата и има ли законов ред, по който бащата можеше да вземе биологичния отпадък без да се стига до саморазправа, \"Дневник\" попита двама адвокати по медицинско право - адв. Мария Шаркова и адв. Мария Петрова, както и изпълнителния директор на \"Шейново\" д-р Румен Велев.Плацентата, също като отрязаните крайници след ампутация, изваденият апендикс след апендектомия, камъните от жлъчката и бъбреците, материалите от биопсия и всякакви други продукти от тялото, се считат за биологичен отпадък и се унищожават по определен ред. Те създават риск от инфекции и разпространяване на бактерии, така че в закона е определено, че трябва да се извозят до специален инсинератор, ако болницата няма собствен, и да бъдат изпепелени. Дори и извозването е уредено с нормативен акт, а право да боравят с такива отпадъци имат само фирми със специален лиценз, посочиха адвокатите.В този смисъл, предоставянето на нещо, което се счита за биологичен отпадък на всеки друг освен лицензираната фирма за унищожаването му, е нарушение на закона, пояснява адв. Мария Шаркова.Това не е в ущърб на човешките права, а точно обратното - то е мярка, предпазваща общественото здраве и околната среда, допълва адв. д-р Мария Петрова. И дори и да се включи логиката за вещното право тук и на човешкото тяло и неговите части се погледне през логиката за собственост, не трябва да забравяме, че като пълнолетни граждани на държавата, ние имаме различни ограничения на нашите права с оглед да се запази здравето на обществото, казва още Петрова.Освен всичко друго, дори и по някакъв начин вътрешният правилник на болницата да позволява присвояването на биологични отпадъци, със сигурност бащата не е човекът, който може да го поиска, допълва Петрова.Случилото се в \"Шейново\" обаче не е единично явление и не е за пръв път, казват още адвокатите. И двете в практиката си са срещали хора, които държат да си вземат отрязаната част от тялото, каквато и да е тя, включително ръце, камъни, кости и др. В някои случаи е \"за спомен\", в други - като част от религиозно вярване или повеля, че след смъртта, човек трябва да бъде погребан с всичките си части, за да е цял в отвъдния свят.Колкото и жалби да са се писали по този повод, това никога не се позволява, коментира адв. Петрова. Всеки който е допуснал нещо такова да се изнесе извън болницата, е нарушил закона, казва тя. \"Добър или лош, законът е такъв. Простото медицинско и логично обяснение е, че това не е просто някакъв си отпадък, а такъв който носи рискове със себе си\", коментира тя.По силата на закона плацентата се третира като биологичен отпадък и се предава за унищожение наред с всички останали отпадъци в болницата, освен ако няма друга уговорка с лицензирана фирма, пояснява изпълнителният директор на болницата д-р Румен Велев. Конкретно в \"Шейново\" единственият вариант за родилките и близките им да използват този биопродукт е, ако имат предварително сключен договор с някоя от лицензираните фирми от Агенцията по трансплантации за извличане на стволови клетки.По думите му при около 200 раждания на месец, това се случва за 12-13 раждания, като болницата е предварително предупредена всеки път. Извличането на стволови клетки става непосредствено след раждането от екип на специализираната фирма и те се извличат не от самата плацента, а от кръвта вътре и в пъпната връв. И в този вариант близките нямат досег и нямат право на досег с биологичния материал, а самата тъкан не се изнася от болницата, уточни д-р Велев.Според адв. Мария Шаркова специално по отношение на плацентата в държави като Германия и Австрия семейството се пита предварително дали иска да я получи, и ако я иска им се предоставя по съответните стандарти за съхранение и пренасяне. \"Не е невъзможно да се промени законодателството точно за този случай. Стриктно погледнато при сегашната формулировка, не е редно и остатъкът от пъпната връв да се дава на близките, а това си е обичай при нас и се прави масово в болниците\", казва тя. По думите й има например традиция плацентата да се заравя в земята и върху нея да се посажда дърво, което не би могло да застраши общественото здраве.Според Мария Петрова обаче дори това е недопустимо заради новата научно необоснована мода и пълзящ мит, че плацентата може да бъде полезна за родилките. Тя коментира, че все по-често пациентите имат претенции да си вземат плацентата и се стига до напрежение и в други болници, може би именно заради това.От една страна, има комуникационен проблем, защото лекарите не се стараят да обяснят на хората защо не е разрешено да си вземат вкъщи биологичен отпадък и какви са здравните рискове от това. Но от друга страна, може да идва точно от ексцентричната мода от САЩ, където големи нови бизнеси предлагат услугата да изсушават и превръщат плацентата в таблетки, които след това майката да пие, защото уж имали благотворен ефект, коментира адв. Петрова.\"В Америка вече е практика и има лицензирани фирми, които взимат от болниците плацентата, преработвят я и правят на хапчета, които предоставят след това на майката. Не е ясно доколко е вярно, но някои хора смятат, че това има общо благотворно въздействие върху здравето. За България нямам информация да има такива фирми\", разказва адв. Шаркова и добявя, че не би го препоръчала в никакъв случай.Директорът на \"Шейново\" коментира, че болницата не предоставя плацентите за такава дейност и не му е известно да има такава практика в България. \"Дали това наистина съществува, или е някакъв мит, не мога да кажа\", заяви Велев.Засега основно в САЩ, това е растящ бизнес, който обаче не е подплътен по никакъв начин с научни доказателства. Известни личности като сестрите Кардашиян дадоха тласък на модата в последните няколко години с личния си пример. Фирмите, които монетизират идеята, твърдят, че консумирането на плацентата помага срещу следродилната депресия, срещу болките и за подхранване на кърмата, а хрумката идва \"от природата\", защото голяма част от дивите бозайници изяждат плацентата си след раждане.Нов доклад на Американската федерална агенция за контрол на заболяванията обаче показа, че вместо полза, от това може да има вреда, защото през миналата седмица в Орегон е доказан случай на здраво новородено бебе, което е получило стафилококова инфекция от изсушената плацента под формата на хапчета, която майката започнала да приема на третия ден след раждането.За тази дейност няма медицински стандарт и тя не се регулира от властите, така че опасността от още подобни случаи е голяма, подчертават от Американската здравна служба и препоръчват на жените да не се подвеждат по модата, докато няма убедителни научни доказателства.", "date": "2017.07.04", "title": "Няма законов ред за взимането на биологични отпадъци и така трябва да бъде, коментират адвокати"}
{"url": "http://www.dnevnik.bg/bulgaria/2017/07/04/3000577_sudut_s_nov_opit_da_zapochne_deloto_za_atentata_ot/", "text": "Специализираният наказателен съд ще направи днес пореден опит да започне делото за атентата отпреди близо пет години на летище \"Сарафово\" в Бургас. Досега то винаги се отлагаше заради нередовно призоваване на част от пострадалите израелски граждани или отсъствие на някои от защитниците. Заседанието бе насрочено за 18 юли като то трябваше да започне в Бургаския окръжен съд, където щяха да отидат спецмагистратите от София. Причината бе, че тогава се навършват 5 години от терористичния акт и съдът искаше да разпита на място близки на жертвите, както и пострадали, които ще дойдат за панихидата.Молба от адвокат за обективна невъзможност да се яви на заседанието в Бургас стана причина опитът да се даде ход на делото днес в сградата на Специализирания съд в София. по делото \"Сарафово\" беше внесен в съда точно четири години след атентата на летището в Бургас от 18 юли 2012 г. При него загинаха петима израелски туристи и българският шофьор Мустафа Кьосов, както и самият атентатор. Други 35 души бяха ранени.", "date": "2017.07.04", "title": "Съдът с нов опит да започне делото за атентата от 2012 г. в Сарафово"}
{"url": "http://www.dnevnik.bg/bulgaria/2017/07/04/3000559_prezidentut_radev_shte_svidetelstva_po_deloto_sreshtu/", "text": "За днешното заседание по  за договора с Полша за ремонт на самолетите МИГ-29 е призован като свидетел президентът Румен Радев. Той ще трябва да даде показания пред съда, тъй като преди да бъде избран за държавен глава бе командир на Военновъздушните сили.Ненчев е привлечен под отговорност за  е извършил престъпление по служба, от което са настъпили значителни вредни последици.Обвинението твърди, че от май до септември 2015 г. Ненчев не е осигурил авиационната безопасност и летателната годност на авиацията на Военновъздушните сили, като не изпълнявал договорите за ремонт на руските изтребители с фирмата производител \"РСК МИГ\", а преговарял с Полша.\"Вместо тези договори да бъдат приведени в реално изпълнение, министър Ненчев е казал на своя заместник – Десислава Йосифова, да ги пази в служебната си каса и да не предприема каквито и да било действия по изпълнението им, за да не бъде осъществен ремонтът на самолетите, собственост на страната ни в АО \"РСК МИГ\". Същите указания министър Ненчев продължил да дава и през следващите няколко месеца на подчинените си в министерството\", твърдят от прокуратурата.От ноември 2014 г. до края на март 2016 г. Ненчев не утвърдил и проект за инвестиционен разход за ремонт на агрегати и доставка на резервни части за самолетите МиГ-29, с което не осигурил авиационната безопасност и летателната годност на ВВС., че за ремонта на МИГ-овете е трябвало да се водят преговори и с Полша.Иначе част от процеса протича при закрити врата като за всяко заседание съдът решава дали да е публично или не, тъй като обвинителният акт е с гриф за секретност. Въпреки настояването на съдия Петър Стоицев и на подсъдимия, и защитата му прокуратурата отказа да разсекрети обвинителния акт. Повече за позицията на държавното обвинение четете .Обвинението срещу Ненчев бе повдигнато дни след като кабинетът \"Борисов 2\" подаде оставка, а два месеца по-късно внесе и обвинителния акт. Съдията докладчик, на когото бе разпределено делото - доскорошният прокурор Стефан Милев,, на което призова всички над 20 свидетели по делото. То по-късно бе преразпределено, защото Милев бе избран за временен ръководител на Софийския районен съд. \"Новият\" съдия по казуса наложи друга дисциплина - за възможност за по-качествено разпитване на свидетелите, като определи още три дати за разпита на останалите.Срещу Ненчев има и друго дело - във военния съд за облеклата на армията.", "date": "2017.07.04", "title": "Президентът Радев ще свидетелства по делото срещу Ненчев"}
{"url": "http://www.dnevnik.bg/sport/2017/07/04/3000642_grigor_dimitrov_i_cvetana_pironkova_zapochvat/", "text": "Григор Димитров ще изиграе 20-ия си мач на \"Уимбълдън\", а Цветана Пиронкова ще запише 47-о поредно участие в основната схема на турнирите от Големия шлем. Българските тенисисти излизат днес за първите си мачове в Лондон.Те ще се изправят срещу преодолими, но трудни съперници в лицето, срещу които имат колкото спечелени, толкова и загубени мачове. Все пак на тревните кортове в \"Ол Ингланд клъб\" бившите полуфиналисти ще влязат като фаворити в двубоите с Диего Шварцман и Сара Ерани.Третият му мач срещу Шварцман ще е трети на корт №12 и ако няма забавяния заради дъжд, вероятно ще започне около 18.00 ч. Програмата стартира в 13.30 ч. с двубоя между поставения под №22 Ришар Гаске от Франция и испанеца Давид Ферер. След тях участващата с \"уайлд кард\" представителка на домакините Кейти Бултър ще дебютира в Големия шлем срещу американката Кристина Макхейл.Първата среща с Шварцман беше много болезнена за Димитров - през май миналата година във финала на турнира в Истанбул, когато изпусна аванс от сет и 5:2, за да загуби със 7:6 (5), 6:7 (4), 0:6 и наказателен гейм за край на мача след три счупени ракети. Вторият им двубой отново беше през 2016 г. Този път той направи обрат - 4:6, 6:4, 6:3, за да се класира на полуфиналите в Чънду.Ако стигне до втора победа срещу Шварцман, Димитров ще играе във втория кръг с кипъреца Маркос Багдатис или представителя на домакините Джеймс Уорд. Първият поставен тенисист, срещу когото може да се изправи полуфиналистът в Лондон от 2014 г., е №23 Джон Иснър в третия кръг. Американецът започва участието си срещу своя сънародник Тайлър Фриц, а във втория кръг може да срещне Дуди Села или Марсел Гранойерс.Димитров, №13 в турнира, попадна в потока на рекордьора по титли от Големия шлем Роджър Федерер. Среща между седемкратния шампион и българския тенисист е възможна на осминафинал. Швейцарецът също започва участието си днес - срещу украинеца Александър Долгополов. Мачът е трети и последен на централния корт, където програмата стартира в 15.00 ч.Потокът на Федерер и Димитров ще излъчи единия четвъртфиналист в третата четвърт на схемата. Другият ще излезе от потока, в който поставени са №6 Милош Раонич, №10 Александър Зверев, №17 Джак Сок и №25 Алберт Рамос.Трикратният шампион в Лондон Новак Джокович ще играе с левичаря от Словакия Мартин Клижан във втория мач на централния корт. Двамата ще излязат на корта след края на двубоя между световната №1 при жените Анжелик Кербер и американката Ирина Фалкони.Мачът на полуфиналистката от 2010 г. срещу Ерани е четвърти и последен на корт №5, като се очаква да стартира около 20.00 ч. Преди тях на този корт ще се изиграят мачовете Татяна Мария - Анастасия Павлюченкова (от 13.30 ч.), Алберт Рамос - Джордан Топмпсън и Стефанос Циципас - Душан Лайович.Българската тенисистка, която заема 133-ото място в световната ранглиста, има две победи и две загуби в досегашните си четири двубоя с бившата финалистка от \"Ролан Гарос\".30-годишната италианка се намира 77 места по-напред в класацията на WTA, а най-доброто й индивидуално постижение на \"Уимбълдън\" е достигането до третия кръг през 2010 и 2012 г.Пиронкова освен полуфинала през 2010 г. има четвъртфинал през 2011 г. и осминафинал през 2014 г. Ако запише трета победа срещу Ерани, първата ракета на България ще срещне във втория кръг поставената под №5 Каролин Вознячки от Дания или Тимеа Бабош от Унгария.В навечерието на двубоя Пиронкова представи собствена марка - Pironetic, с която ще играе на \"Уимбълдън\". \"Любимият ми турнир е най-подходящото място да ви загатна поне малко от това, което скоро предстои. Дано да ви хареса\", написа българката в социалните мрежи.", "date": "2017.07.04", "title": "Григор Димитров и Цветана Пиронкова започват участието си в \"Уимбълдън\""}
{"url": "http://www.dnevnik.bg/sviat/2017/07/04/3000443_hladen_priem_ochakva_bejancite_otishli_v_baltiiskite/", "text": "Балтийските страни изнамериха начин да живеят без бежанци - приемат всички кандидати и се разминават със санкциите на Европейската комисия. Но го правят така, че бежанците не се задържат в страната. Напоследък става ясно, че изпитаният механизъм заяжда и може да породи нов социален проблем.Мехарена, роден в Еритрея, пристигнал в Латвия преди година от Италия. В Италия пък дошъл от Египет; преди това живял в Уганда, Етиопия и Израел. Всъщност научил за Латвия едва преди самия полет - не му разрешили сам да избере дестинация. Видяното не го зарадвало.\"Еритрейци има много във всички европейски страни и те поддържат връзка. Всички знаят, че в Германия дават на бежанците жилище и 400 евро джобни. А в Латвия - по 139 евро месечно и нищо повече\", казва той пред руската редакция на Би Би Си.С тези пари в Рига е трудно да наемеш и едностаен апартамент. Но там изобщо не се канят да вдигат помощите. \"Плащанията са ни такива, каквито са. Как ще си позволим да плащаме някому повече. Не сме такава страна\", посочва шефът на парламентарната комисия по вътрешните работи Айнарс Латковскис. Човек естествено може да си потърси работа. В Латвия обаче официално назначават само говорещи латвийски, а езикът по принцип се учи с години. По думите на Мехарена тъкмо ниският стандарт кара бежанците да напускат Латвия, веднага щом получат официален статут - също като мнозина негови познати \"Те няма да се върнат доброволно. Повечето не можаха да живеят тук. Не могат да приемат това (разликата в доходите между Германия и Латвия, бел. Би Би Си). Мнозина обаче са взели пари назаем, за да стигнат до Европа - и трябва да ги връщат\", добавя еритреецът, сам платил 3000 долара на каналджии.Латвийските политици не виждат нищо лошо в това местене. \"Нали живеем в свободна страна, не в Русия. Проблем са войната и тежката ситуация в региона на Сирия. Трябва да се търси решение. А бежанците са просто последица\", казва Латковскис.Бежанците си заминават - обща тенденция и за трите балтийски страни. Според директора на Литовския бежански център Робертас Микуленас от 349 кандидати за убежище, пристигнали в страната, 248 са я напуснали след предоставяне на статут. Помощите за бежанци в Литва варират от 102 до 204 евро на месец. В Латвия са пристигнали по линия на програмата за разпределяне 317 души, но никоя инстанция не знае със сигурност къде се намират - в страната или извън нея. Това, че някой си е заминал, проличава от факта, че след като е получил официално бежански статут, не е потърсил полагащия му се наставник. По данни на Фонда за социална интеграция на такива услуги са имали право 327 разселени лица. През май обаче са ги ползвали 31 души. Сходно е и положението в Естония - от 136 пристигнали по разпределение петима са напуснали страната, а 74 скитат из Европа (по-малко от три месеца). Бежанските помощи в Естония са 130 евро месечно.Крайно ниските помощи, чийто размер е установен на държавно равнище, явно са пряко свързани с готовността на бежанците да остават там, където са разпределени от службите на ЕС. По-скоро - да не остават.Формално всички са доволни: търсещите убежище получават легален статут и възможност свободно да се движат в ЕС (за да се преместят в крайна сметка при приятели и роднини в Западна Европа), а балтийските страни изпълняват всички изисквания на Еврокомисията за приемане на бежанци.Полша, Чехия и Унгария, ще трябва още на 15 юли официално да обяснят пред ЕК антиимигрантската си позиция, защото са официални участници в програмата за разпределяне, но до момента не са приели нито един. Сега ги заплашва глоба.Латвия, Литва и Естония не са застрашени от глоби. Но местните националисти подкрепят с две ръце колегите си в региона. Тези дни 23 депутати от латвийския парламент подписаха писмо до Европейската комисия с молба да бъдат спрени санкциите срещу Полша, Чехия и Унгария.\"Санкциите не решават нищо - казва за руската редакция на Би Би Си един от авторите, депутатът от групата Национално обединение \"Всичко за Латвия!\" Карлис Креслинш. - И не се знае дали става дума за бежанци или за мигранти. Бежанци има, ако страната е окупирана, ако пък там има някаква вътрешна борба, това са мигранти. Те не се задържат в Латвия, почти всички са си заминали. Значи са дошли да търсят по-добър живот.\" Мисъл, която май няма да успокои за дълго местните политици. Споменатият вече Мехарена стои в Латвия вече година - досега плащал наема с помощта на приятели, а тези дни се надявал да намери работа. \"Имам висше инженерно образование, но ще работя физически труд на строеж. Дано да стане\", казва еритреецът.Ще му се да замине за Лондон, където живее семейството му. Мехарена обаче не бърза - според него едва ли би успял да си уреди легална работа извън Латвия.\"Ако се изселя в друга страна, там няма да ме приемат. Познавам няколко души, напуснали Латвия. Всички се преместиха в Германия, но никой не може да работи там\", казва Мехарена.Защото бежанският статут, получен в Латвия, дава право да получаваш помощи и да работиш именно в Латвия. В други страни от ЕС никой не му гарантира нищо - властите на ЕС изобщо не насърчават двукратното местене. Бежанците, напуснали Латвия, могат да разчитат само, че другаде статутът им ще бъде потвърден, щом минат всички процедури повторно. Но още не се знае някой да е успял.\"Те (бежанците, напуснали Латвия) чакат там по половин година, за да си подадат документите пак. През това време им помагат приятели. Но това е загуба на време\", казва Мехарена.В крайна сметка бежанците се връщат. Така се случило с друг човек от Еритрея, който първо си намерил работа в Латвия, после заминал за Германия да си продължи следването, а най-накрая се върнал - станало ясно, че в Германия нито ще може да учи, нито дори да работи или да получава помощи.По същата схема се движат и други бежанци. Връщат се в Латвия и там се сблъскват пак с познатите проблеми: нищожни помощи, непознаване на езика, трудности в търсенето на жилище и работа. Как смятат да ги решат местните власти, не се знае. /БТА", "date": "2017.07.04", "title": "Хладен прием очаква бежанците, отишли в балтийските страни"}
{"url": "http://www.dnevnik.bg/gradska_sreda/2017/07/04/3000540_stolichnata_obshtina_obiavi_poruchka_za_85_mln_leva_za/", "text": "Столичната общината обяви обществена поръчка за ремонт на една четвърт от Западния парк в София. Търгът е с прогнозна стойност 8.5 млн. лева без ДДС, като средствата се осигуряват по оперативната програма \"Региони в растеж\" 2014-2020г.В обхвата на предвидените ремонтни дейности попадат 530 декара от парка, който е с обща площ от 2000 декара, като е вторият най-голям парк в София след Борисовата градина. Според поръчката ще бъдат подновени настилките, пейките, кошчетата за отпадъци, информационните табели, водните обекти и отводнителните системи. Ще бъде изградено ново осветление, видеонаблюдение, детски площадки. Новите настилки ще бъдат от гранитни плочи и павета, бетон и пясък.Няколко нови обекта ще бъдат изградени, които са определени като \"знаковите места в парка\". Това са главният вход на парка от към бул.\"Сливница\", езерото и алпинеумът в близост до него, сухият фонтан, където се пресичат двете основни алеи, детската площадка. В парка ще бъдат изградени и Розариум, зелено училище, пикник кът, площадка за разхождане на кучета.Офертите на кандидатите ще бъдат оценявани с до 100 точки, с по 50 точки за цената и техническото предложение. Крайният срок за подаване на оферти в конкурса е 14 август.", "date": "2017.07.04", "title": "Столичната община обяви поръчка за 8.5 млн. лева за ремонт на Западния парк"}
{"url": "http://www.dnevnik.bg/sviat/2017/07/04/3000666_trump_sled_noviia_raketen_opit_na_kim_chen-un_tova/", "text": "Северна Корея е изстреляла балистична ракета по посока на Японско море, предаде БТА. Тестът е извършен в ранните часове на деня, в който САЩ отбелязват националния си празник.Информацията за изстрелването е на южнокорейските въоръжени сили и на японското министерство на отбраната. След 40 минути полет ракетата е паднала, вероятно във водите на изключителната икономическа зона на Япония. Южнокорейските военни съобщиха, че ракетата е изстреляна от провинция Северен Пьонан и е прелетяла 930 километра.Командването на американските сили в Тихия океан потвърди, че Северна Корея е изстреляла ракета със среден обсег. Президентът Доналд Тръмп реагира в \"Туитър\" на поредното ракетно изпитание, като разкритикува севернокорейския лидер Ким Че-ун.\"Това момче няма ли нещо по-добро за вършене в живота си? Може би е време Китай да накара Северна Корея да прекрати това безумие веднъж завинаги\", написа Тръмп.", "date": "2017.07.04", "title": "Тръмп след новия ракетен опит на Ким Чен-ун: Това момче няма ли какво по-хубаво да прави с живота си"}
{"url": "http://www.dnevnik.bg/zdrave/2017/07/04/3000680_lekari_ot_sheinovo_izliazoha_na_simvolichen_protest/", "text": "Лекарите от акушеро-гинекологичната болница \"Шейново\" в София излязоха на символичен протест тази сутрин след нападението над д-р Албена Гагова от баща на новородено дете заради поисканата от него плацента на бебето. Пред БНР д-р Мишел Шоайб от болницата обясни, че проявата е замислена като общ протест срещу насилието над медици, учители, полицаи. Крайно време е да се събуди гражданското общество и да се опитаме да ограничим такива брутални действия. \"Вече е крайно време обществото да надигне глас срещу такива насилия и нападения, не само срещу медицински лица, срещу всеки стабилен човек, който извършва скужебните си задължения. Имаме намерение да го наблюдаваме докрай, за да може лицето наистина да получи заслуженото. Не само това лице, всяко лице, което си позволява да напада\", подчерта д-р Шоайб.Според него липсва прилагане и контрол на вече записаните законови промени за подобни прояви на насилие.Той съобщи и че бащата, който е ударил лекаря, има \"дебело\" досие.Още през 1997 година, когато е бил непълнолетен, Владимир Стоянов е осъден за притежание на наркотици и грабеж. Три години по-късно пък влязъл незаконно в България и пак бил осъден. Той обаче вече е реабилитиран по 3-те присъди и се води неосъждан, съобщава БиТиВи.През октомври 2016 г. е бил задържан за това, че криел 22-ма иракчани в къща в София. Бил в ареста 2 месеца, но след това съдът го е пуснал под гаранция.", "date": "2017.07.04", "title": "Лекари от \"Шейново\" излязоха на символичен протест (допълнена)"}
{"url": "http://www.dnevnik.bg/citat_na_deniia/2017/07/04/3000700_citat_na_denia_vruzkata_mejdu_cvetanov_i_iztrebitelite/", "text": "Това заяви държавният глава Румен Радев пред журналисти в отговор на въпрос дали вчера на срещата с Бойко Борисов, премиерът е подкрепил позицията на Цветанов, с която се намеква за корупция при избора на изтребители с участие на президента.Президентът каза, че срещата при премиера е била по инициатива на Борисов. На нея двамата са обсъждали как да предотвратят война между институциите, която някои депутати от ГЕРБ опитват да разпалят.Радев определи като държавнически подход поведението на Борисов и изрази надежда \"неговата партия да възприеме точно неговия подход\". Държавният глава отбеляза, че действията и твърденията на премиера противоречат на тези на заместник-председателя на ГЕРБ Цветан Цветанов.Радев определи комисията в Народното събрание, която бе създадена да провери процедурата, по която е минал изборът на изтребители за армията, като опит българският парламент да се превърне в постоянен трибунал. По думите на държавния глава този парламент не произвежда закони, а политически скандали.Днес  срещу бившия военен министър Николай Ненчев за договора с Полша за ремонт на изтребителите \"МиГ-29\".", "date": "2017.07.04", "title": "Цитат на деня: Връзката между Цветанов и изтребителите е, че някой му задава курса"}
{"url": "http://www.dnevnik.bg/na_put/2017/07/04/2996717_otkus_ot_vremeto_gleda_s_deset_ochi_na_nikolai_n_ninov/", "text": "Луксозно цветно издание с пътеписи от мистични места в България е по книжарниците50 000 км зад волана700 часа отвъд пътеките300 обектаGPS индексМегалитни гори.Системи за свещенодействия.Смайващи конструкции.Лица на полухора-полубогове.Мистични релефи.Страховити съоръжения.Геометрически постановки.Скални надписи, рисунки, барелефи.Стълби доникъде.Ниши в нишите.Живи светилища.Полеви аномалии.Иманярски безчинства.Едно приключение, наситено с тайнства.Едно пътешествие из непозната България.\"Времето гледа с десет очи\" разказва за новите приключения на автора в места, липсващи на карти и пътеводители.Устоял на пороите и тежките возила, чакълестият път навива щърбави дъги към хижа \"Бунтовна\". На деветия километър северно от село Кръстевич напускаме трошливата настилка, за да свием в изровена, песъчлива отсечка. Тя опасва от югозапад гористия склон на Стайков камък, в който набързо се пъхваме напук на парливото слънце.Под дъбовите корони едреят сенки в свежозелено.Тишината струи от клоните на дърветата.Диви циклами светят в ланшната шума.Прекрасен октомври в Централна Средна гора.Тайнственият мегалит носи името на върха, зад който се е стаил, но заклети ловджии в района твърдят, че било тъкмо обратното. Чували от дедите си за един Стайко войвода, но за брата на славния Петко войвода ли иде реч, чието лобно място е на деветдесет километра оттук, нямат представа. Какви ги е вършил насам този или може би друг Стайко и какво общо с делата им има канарата на 999 метра надморска височина, също не знаят.Не зная и аз, но съм сигурен, че зрелищната и неизследвана находка в местността Габровица тепърва ще събира възторзите на любители и специалисти. Ще се множат вероятно и хипотезите почитан ли е бил в древността този обект, как е постигнат балансът в простата на пръв поглед конструкция, плод на акустично строителство ли е аранжираният многотонен ансамбъл.Известният на шепа хора Стайков камък представлява седемметрова гъба с леко отместена от пънчето гугла, която опира в съседна скала. Достъпът изисква усилия и доза хладнокръвие. Изкачите ли върха от югозапад, озовавате се пред гуглата, която ще поискате мигом да изкатерите. Откажете се, тръпката не е за всеки. Гуглата докосва панорамна площадка с възхитителна гледка към Кози грамади - останете там и се насладете на вълнистата шир от зелени овали, другото е излишно геройство. От северозапад обаче, с пет-шест задъхвания повече и малко изобретателност ще стъпите върху друга площадка в основата на гъбата. Видяното дълго ще ви държи. Мястото е особено, плашещо и мачкащо представите за градеж и обемни решения, а адреналинът задължително скача от слизането обратно.Погледната от упор полукълбестата гугла напомня за \"шапката\" на трилита край Бузовград, който също допира странично близка скала, предлагайки приказен обзор. Тук обаче мегалитната композиция е опростена и далеч по-сложна за изпълнение. Огледът от северозапад дава пълна представа за изумителното творение, отвъд границите на общоприетото. Имаме монумент от четири самостойни елемента. Върху изкуствено заравнен постамент е изправен и поставен обработеният носещ монолит (пънчето), чийто заострен край подпира във височина \"месестата\" част на гуглата.Допирът й в съседната скала (също дооформена, наместена и напасната с постамента) доосигурява крепежния ефект. За разлика от покривните плочи на долмените в Странджа и протодолмените в Средна гора, които са положени върху три или повече опорни точки, гуглата на Стайков камък разчита само на две. Уникалният баланс няма как да е резултат от природни приумици, а от сръчности, решими днес с инженерни познания и подемни машини.Но как са го постигнали древните? Строителните им стандарти разпалват всевъзможни предположения (Розовец, Старосел, Панагюрски колонии) сред любителите на праисторията. Като изключим археофантастите, звуковата левитация изглежда приемлива теза най-вече заради оскъдните разкази на очевидци, прокраднали се в специализираната литература. През 1961 англичанката Пати Слейд присъства на церемония в Индия.Единадесет жреци в бели одежди пеели, обикаляйки канара, която според Пати тежала към четиридесет тона. След като я обиколили единадесет пъти, те спрели, допрели пръстите си в нея, вдигнали я на височината на раменете си и след двайсетина секунди я поставили на земята. После подканили, който желае да се присъедини към тях. С още неколцина ентусиасти Пати повторила ритуала, напявайки каквото запомнила от жреческия текст. По даден сигнал всеки докоснал с върха на пръстите си скалата и тя увиснала във въздуха. Не чак до раменете им и не толкова дълго, след което я върнали на мястото й. Според Пати Слейд силата на насоченото към скалата пеене свършила цялата работа.Че звукът премества камъни твърди и шведският авиодизайнер Хенри Киелсон. Прилагайки скици от видяното със собствените си очи, той разказва как тибетски монаси повдигат каменни плочи с помощта на тринадесет метални барабани и шест триметрови рогове. Отворени от едната страна, барабаните имали различни размери. Те гледали към плочите с отворената си част, разположени в дъга. И барабаните, и тръбите били фиксирани в стойки на шестдесет и три метра от плочите. Удряйки отсечено и в усилващ се ритъм с кожени пръти по тях, монасите възпроизвеждали гръмък тътен, който премествал плоча след плоча на указаното недостъпно мястоОфициалната наука мълчи.Атрактивното съоръжение на шестдесет километра от Пазарджик и на още толкова от Пловдив, крие още загадки. В тесния процеп, оставен между двата монолита под гуглата, са втъкнати една под друга две каменни \"тапи\", характерни за реквизита на определени светилища (Бачево, Осеново, Мечкул). Въпреки че процепът не е утробовиден, точно по обед слънчевият лъч прониква от югоизток, проектирайки върху скалната площадка прекъснат в средата равнобедрен триъгълник. Пънчето на гъбата има същата форма. Съвпадение или търсен ефект? Умело изработен постамент или ритуална площадка, върху която се сливат пред очите ни слънчевото и земното начало? Ами следите от отвесни вдълбавания, които личат около допира на гуглата със скалата?Луко Лулчев, краеведът от Стрелча, с когото кръстосваме местността, допуска, че Стайков камък е слънчев портал. Древните, припомня той, посрещали изгревите в ранни зори на високи скалисти места. Това преклонение било втъкано в бита им, небесното покровителство и слънчевата енергия осмисляли дните им.Според Луко скалната гъба, както и култовите камъни, са натоварени с памет за минали времена. Хлътнините по гуглата, които се забелязват от панорамната площадка на върха, са съхранили три човешки фигури, загърнати в роби.Две от лицата са детски и към тях сочи отново равнобедрен триъгълник, възприеман като символ на живота. Макар някои от изображенията да пораждат съмнения за светлинна илюзия, Луко смята, че са дело на човешка ръка, понеже предците ни знаели как да оцветяват камъка и да кодират в него своите послания. Но това, което не му дава спокойствие, са няколкото загадъчни морени, заснети преди време от него. Не открил изсичания по тях, а след като уж на шега увеличил резолюцията на снимките, изпъкнали на места знаци и образи.- Абе, камъкът зарежда, лекува и помни - казва Луко, докато свива поредната цигара. – И настоява да четем от скалните книгиАко човек разгледа внимателно релефа на гуглата от различни ъгли и разстояния, и ако падовете на светлината решат да са благосклонни, той наистина би съзрял видяното от Луко плюс четвърто и пето лице, точковидни вдълбавания, още триъгълници, силуети, кръгови врязвания. Доколко те са част от алегоричния език на траките, следва да преценят геолози и палеографи. А археоастрономите да установят място за обожествяване на небесните явления ли е тази мегалитна конструкция в Средна гора, или поредната проява на култа към камъка.Съботният ден ни дарява с още изненади. Югозападно от Стайков камък, дъбовият масив между Кръстевич и Красново отново е застлан с дива циклама, която местните наричат ботурче или конско копито. Гората грее от бусове в светла лила. След около час тези начални есенни ласки ще изчезнат в насаждения от нискостеблен бук, заедно с мащабните скални струпвания, на които попадаме под Стайков камък.Влезли в ролята да стареят с векове, находките нямат чет. Като реликви от изоставен храм са разпръснати кръгли ниши, отвесни улеи, обредни ями, скални яйца, провиралки. Сядаме в каменен престол (който ни подсеща за троновете в Стрелча, Кушла и Рояк), приклякваме, оглеждайки отвътре два протодолмена. Откриваме и изсечен кръст, а върху съседен валун и символа Ипсилон (Y). Луко пояснява, че предците ни го издълбавали върху камъните на крепостни стени, върху керамични съдове, амулети. Времена по-късно, древният старобългарски знак ще украсява и обредните хлябове.Въпреки, че Габровица е със статут на защитена територия, и тук е иманярствано безогледно, само че безумията в тази несъмнено светилищна зона, включваща и Стайков камък в съседство, продължават с каменоделски срезове, с липса на цели каменни блокове. Кощунствата не са от вчера, но могат да се случат и днес предвид близостта на комплекса с камионния път за хижа \"Бунтовна\".На същите злостни примери ще се натъкнем и следващото утро в местността Гораница над Стрелча, където освен споменатите дотук ритуални съоръжения, друга скална гъба ще ни впечатли с двуметровото си пънче, подпряло многотонна гугла в една единствена точка. И Гораница, разбира се, е защитена от закона, но неотдавнашният добив на камък потриса, да не говорим, че по-дребните скални късове с ниши и ямки стоят неестествено, очевидно килнати знайно от кого.Луко с право ругае и посяга пак към цигарите, въпреки трите байпаса на сърцето му. Насякла брадясалото му лице, покрусата го връща в минали и скорошни битки с безхаберници, в чиито сметки праисторията нямала място. Рушели се и сега скални образувания, но кой да бие тревога за някакви камъняци, за нечии краеведски измислициДва дни по-късно, преглеждайки снимките, показвам исполинската гъба на внука, а той отсича безцеремонно:- Никаква гъба не е това. Това е Кметът на света!Петгодишните не търпят възражения. Дори да се намеси научната общност, Стайков камък е новият световен управник.", "date": "2017.07.04", "title": "Откъс от \"Времето гледа с десет очи\" на Николай Н. Нинов"}
{"url": "http://www.dnevnik.bg/biznes/2017/07/04/3000685_tol-taksite_shte_zavisiat_i_ot_chasa_na_preminavane/", "text": "Тол-таксите ще имат различна цена според това в кой час на деня се ползват магистралите. Това заяви в сутрешния блок на БНТ министърът на регионалното развитие Николай Нанков. Логиката на това е, че така ще се стимулират товарните превозвачи, заради които основно се въвежда системата, да преминават през България в часове извън пиковите.Нанков отново каза, че очаква до края на годината да бъде сключен договор с изпълнителя на тол-системата, а в края на 2018 г. тя вече да работи и да носи приходи.Предстои нова среща с организациите на товарните превозвачи, на която ще се уточнят ограниченията за движението им през лятото, за да не пречат на трафика. Министърът уточни, че решението ще се вземе като се имат предвид наблюденията за трафика, защото в различни дни и часове по отделните пътища те варират.През следващата седмица се очаква да се обяви обществена поръчка за изграждането на тунела \"Железница\" по трасето на автомагистрала \"Струма\". В рамките на този мандат на правителството реалистичното е да се изградят още 75 км от \"Хемус\", обяви още Нанков.", "date": "2017.07.04", "title": "Тол-таксите ще зависят и от часа на преминаване"}
{"url": "http://www.dnevnik.bg/sviat/2017/07/04/3000604_evroparlamentut_reshava_dali_mariia_gabriel_da_stane/", "text": "Европейският парламент ще гласува по обед кандидатурата на Мария Габриел (ГЕРБ/ЕНП) за еврокомисар по цифрова икономика и цифрово общество. Двете парламентарни комисии (по култура и по промишленост, изследвания и енергетика), които , единодушно препоръчаха на евродепутатите да я подкрепят.Положително гласуване би изпратило досегашен евродепутат на поста еврокомисар по цифрови икономика и общество. Мястото на българския представител в Еврокомисията остана празно, след като Кристалина Георгиева напусна поста в началото на тази година. ", "date": "2017.07.04", "title": "Европарламентът решава дали Мария Габриел да стане комисар"}
{"url": "http://www.dnevnik.bg/bulgaria/2017/07/04/3000686_valeri_simeonov_shte_poiska_ostavkata_na_shefa_na/", "text": "Вицепремиерът Валери Симеонов обяви пред Нова Телевизия, че обмисля да поиска оставката на шефа на Дирекция за национален строителен контрол (ДНСК) Милка Гечева. Повод за решението му е заведение на плажната ивица, което се разпростира върху 1.3 дка, но е обявено като преместваем обект.По думите на Симеонов той лично е провел разговор с Гечева, в който е сигнализирал за проблема. След като видяла снимки на заведението от високо, тя също се съгласила, че това не е преместваем обект.\"ДНСК пречат на прилагането на закона. Чувствам се саботиран, но аз трудно се отказвам от това, с което съм се захванал. Най-вероятно ще поискам оставката на Гечева\", заяви Симеонов.Вицепремиерът добави, че е посетил няколко заведения в Слънчев бряг, . Той определи действията си като \"развлечение в почивните дни\" и уточни, че те нямат наказателни мерки.Симеонов припомни, че позволеният шум след 22 ч. е 50 децибела. Той е успял да замери 91 децибела на 400 метра разстояние от едно от най-популярните нощни заведения в Слънчев бряг.\"Това е брутално газене на закона. В Слънчев бряг генераторите на шум са по централните алеи, а навътре в самия курорт е по-спокойно.  няма да се издаваме\", допълни съпредседателят на Обединени патриоти.Според него алкохолният туризъм в страната е \"резултатът от лакомията на местни измислени бизнесмени, на хора, които са решили да забогатеят за един сезон\". По думите му никой от тези хора няма комуникация с големи туроператори, които вече избягвали да предлагат този тип почивка.Валери Симеонов каза още, че приобщаването на ромския етнос зависи от премахването на гетата. Той предложи във всяко подобно място да има полицейско управление и постоянно полицейско присъствие. Така щял да се въведе законът в гетото и местното население да започне да изпитва респект към полицаите.\"На много места в Европа е така. В квартал \"Моленбек\" в Брюксел (бел. ред. - кварталът е заселен почти изцяло от мюсюлмани, повечето от които мигранти) полицейското управление е вътре в него. С моментни хрумвания в сутрешния блок обаче няма да решим проблема\", заяви Симеонов.Повод за коментара му станаха събитията в Асеновград в последната седмица. Миналия понеделник избухна скандал между роми и българи на язовир край града, който доведе до масов бой, при който пострадаха 7 души, а девет души, всички от които роми, бяха арестувани и прокуратурата им повдигна обвинения. От тогава всяка вечер", "date": "2017.07.04", "title": "Валери Симеонов ще поиска оставката на шефа на строителния контрол"}
{"url": "http://www.dnevnik.bg/sport/2017/07/04/3000681_vinus_uiliams_zaiavi_che_e_susipana_sled_smurtonosnata/", "text": "Седемкратната шампионка в турнири от Големия шлем Винъс Уилямс заяви, че се чувства съсипана след . Американката започна успешно участието си на \"Уимбълдън\", където преодоля Елизе Мертенс.На пресконференцията след мача тя се разплака на въпрос, свързан с пътния инцидент. Уилямс е разследвана за автомобилна катастрофа с фатален край от 9 юни. Според първоначалния полицейски доклад тя е предизвикала пътно-транспортно произшествие, довело до смъртта на Джеръм Барсън.\"Няма думи, които да опишат колко съкрушително е. Напълно безмълвна съм\", каза Уилямс. Тя се разплака и напусна залата за пресконференции, за да се успокои, след което се върна и отговори на още въпроси.Американката посочи, че \"тенисът все още е любовта на живота й\" и че й носи радост. По думите и в живота човек няма как да е подготвен за всичко.\"Нямам идея какво ще донесе утрешния ден. Това научих\", каза Уилямс, която е петкратна шампионка в \"Уимбълдън\".", "date": "2017.07.04", "title": "Винъс Уилямс заяви, че е съсипана след смъртоносната катастрофа"}
{"url": "http://www.dnevnik.bg/sport/2017/07/04/3000708_milan_e_na_krachka_ot_obrat_i_prepodpisvane_s_donaruma/", "text": "\"Милан\" е на крачка от това да направи обрат и да задържи талантливия си вратар Джанлуиджи Донарума. Според \"Гадзета дело спорт\" преговорите са завършили и се очаква единствено официалното обявяване.Донарума ще подпише петгодишен договор, като ще взима по 6 милиона на сезон. В клуба ще бъде и брат му Антонио, който също е вратар, но със стипендия от 1 млн. евро годишно.В новия договор на стража ще има клауза за откупуване от 100 милиона евро, но в случай, че отборът се класира за Шампионската лига. Ако \"Милан\" не играе в най-силния европейски клубен турнир, тогава клаузата ще е 50 милиона.Донарума дебютира за \"росонерите\" на 16 години и бързо успя да се наложи в състава. Този сезон той привлече вниманието с отличните си игри. След края му .Интерес към привличането му има от \"Реал\" (Мадрид) и ПСЖ.", "date": "2017.07.04", "title": "\"Милан\" е на крачка от обрат и преподписване с Донарума"}
{"url": "http://www.dnevnik.bg/sviat/2017/07/04/3000746_sasht_veche_ne_sa_priiateli_na_konservatorite_na_merkel/", "text": "Управляващите консерватори на германския канцлер Ангела Меркел се отказаха от термина приятел, характеризирайки отношенията със САЩ, в представената в Берлин предизборна програма на двете сестрински десни партии - ХДС и ХСС, предаде агенция \"Ройтерс\".Преди 4 години в общата програма на Християндемократическия съюз и баварскияХристиянсоциален съюз Съединените щати бяха представени като \"най-важния приятел\" на Германия извън Европа. Програмата от предишните избори през 2013 г. представяше \"приятелството\" с Вашингтон като \"крайъгълен камък на международните отношения на страната\" и говореше за укрепването на трансатлантическите икономически връзки чрез отстраняване на търговските бариери.И двете думи - \"приятел\" и \"приятелство\", липсват от новата редакция на програмата, озаглавена \"За Германия, в която живеем добре и щастливо\". С нея двете сестрински партии ще участват в  т.г. Вместо това САЩ сега са представени като \"най-важния партньор\" извън Европа. От ХДС все още не коментират промяната в терминологията.Според \"Ройтерс\" тази промяна нагледно показва влошаването на двустранните отношения след през януари. Агенцията припомня думите на новия американски президент, че  със своята миграционна политика, която той нарече безумна. Освен това той неведнъж се изказваше гневно за големия , обвиняваше Берлин и други европейски партньори, че дължат , и съвсем отблъсна западните си партньори със своето решение миналия месец да изтегли САЩ от .Проучване на социологическия център \"Пю\" от миналата седмица констатира, че само 35% от германците сега гледат благосклонно на САЩ. При предишния президент Барак Обама положително отношение към задокеанския партньор имаха 57 на сто от германците.В програмата освен това намира място една почти дословна констатация, която Меркел направи миналия месец след трудната среща на лидерите на Г-7 в Италия и която тогава предизвика широк отзвук. \", останаха до известна степен в миналото. Ние, европейците, трябва да поемем съдбините си в своите собствени ръце по-решително, отколкото сме правили това в миналото\", се посочва в програмата.В нея се потвърждава ангажимента на Германия към НАТО като военен алианс, като в същото време се отбелязва, че ЕС трябва да бъде в състояние да се защитава самостоятелно, ако иска да оцелее в далечна перспектива.Добавен е и специален раздел под заглавие \"Германия и Франция са моторът на Европа\", в който се обещава \"да се вдъхне нов живот на приятелството\" между двете страни. Документът обаче изключва общата отговорност за дълговете в Европа и се казва, че солидарността е възможна само ако страните от ЕС спазват правилата на Пакта за растеж и стабилност. Двете партии изразяват готовност да работят с новото френско правителство за постепенно развитие на еврозоната стъпка по стъпка, но се обявяват срещу издаването на еврооблигации за дълговете.В сферата на вътрешната политика управляващите консерватори дават предизборно обещание да ликвидират безработицата и да осигурят пълна заетост. Те уверяват избирателите, че в най-голямата европейска икономика, която в момента се радва на стабилен икономически ръст, няма да се вдигат данъците и ще се инвестира повече. Обещават се също повече средства за полицията, като се назначат още 15 000 полицаи в 16-те провинции с цел поддържане на реда и укрепване на сигурността, строеж на 1.5 млн. нови жилища през следващия парламентарен мандат, по-силна финансова подкрепа за семействата и разширяване на мрежата на широколентовия интернет в Германия.Двете сестрински партии, които се очаква да спечелят изборите, смятат да постигнат пълна заетост до 2025 г., което според тях означава безработица под 3 процента (сега тя е 5.5 процента). \"Мисля, че можем да постигнем това\", каза Меркел на съвместна пресконференция с лидера на ХСС - баварския премиер Хорст Зеехофер.В сферата на външната политика Меркел предлага още план \"Маршал\" за Африка с цел да се намали броят на мигрантите, бягащи към Европа. Обещава се помощта за развитието на Африка да се увеличава в съотношение 1:1 с разходите за отбраната.Предизборните анкети вещаят на консерваторите солидна преднина над левоцентристката Германска социалдемократическа партия, но и необходимост от друга партия като коалиционен партньор за управление на десницата. В момента съюзът ХДС/ХСС има предпочитанията на около 40% от избирателите срещу 24% за ГСДП, която е сегашният коалиционен партньор на Меркел.", "date": "2017.07.04", "title": "САЩ вече не са \"приятели\" на консерваторите на Меркел"}
{"url": "http://www.dnevnik.bg/bulgaria/2017/07/04/3000755_bivshiiat_voenen_ministur_prizemi_aviaciiata_obiavi/", "text": "Бившият военен министър Николай Ненчев \"катастрофира категорично с Полша, в същото време отряза доставките от Русия. Авиацията изпадна в пълен колапс.\" Това заяви президентът Румен Радев пред журналистиq преди да влезе в съдебната зала като свидетел по делото срещу Ненчев за договора с Полша за ремонт на изтребителите \"МиГ-29\".Радев отрече да е препоръчвал на Ненчев да сключи договор с Полша, а само му е казвал, че страната има потенциал да поддържа българските самолети, но това трябва да се изследва.Радев обаче е посъветвал да се сключи незабавно договор с руската \"РСК МиГ\", който обаче Ненчев не е изпълнил. Три основни неща съм твърдял във всякакви документи, разменени с Ненчев, заяви държавният глава. Това са незабавен договор с \"РСК МиГ\", за да не остане авиацията на земята. Търсене на възможност за диверсификация на доставки и услуги с Полша и доставката на нов самолет.Според Радев по случая с Полша Ненчев напълно се е провалил, тъй като е успял да издейства само един договор за ремонт на шест двигателя.По думите на държавния глава Ненчев се е хвърлил \"слепешката\" към голям договор с Полша за интеграция на логистична поддръжка, въпреки предупреждението на Радев, оглавявал ВВС по това време, че такъв контракт ще е \"много труден, дълъг, може би невъзможен\".Президентът се съгласи с прокуратурата и обвинението, че Ненчев е поставил авиацията на трупчета като според Радев това е станало заради невежеството и безхаберието му.На излизане от съдебната зала, където бе разпитван близо три часа, президентът заяви, че \"тази година е най-критична за авиацията ни и се надявам да я прескочим\". \"За съжаление първото от моите искания (за незабавен договор с \"РСК МиГ\"- бел.ред.) не се изпълни, затова и авиацията е в това състояние\", допълни Радев.Пред магистратите държавният глава е разяснил какво означава да не се вземат решения на време и какви са последствията от това. Според него безопасността на полетите е в резултат единствено на огромната мобилизация на летците.По негово желание разпитът му премина при закрити врата заради класифицирана информация.Бившият министър на отбраната Николай Ненчев пък заяви, че не е слушал изявленията на Радев пред залата, но много добре слушал думите му пред съда. \"Струва ми се, че той изцяло подкрепи тезата, че съм невинен\", обясни Ненчев. След това той изчете части от докладни записки, подписани от бившия командир на ВВС или негов заместник.Там се казвало - да се прекрати по-бързо зависимостта от Русия, която зависимост е парадоксална; При съпоставка среден нальот към авиационни произшествия е постигнато второ място от 16 години. Това е добър атестат за нивото на безопасност на полетите; Безспорен успех за диверсификацията и премахване на зависимости от Русия и др. констатации.\"Навън се прави политика, в съдебната зала се съблюдава закона\", обобщи Ненчев думите на Радев.Защитата му адвокат Менко Менков каза, че казаното от Радев в залата било изцяло в противовес на прокуратурата и опровергавало тезата на обвинението. Като негов адвокат пред съда бе и зам.- председателят на ДСБ Радан Кънев.", "date": "2017.07.04", "title": "Бившият военен министър приземи авиацията, обяви президентът Радев (допълнена в 13:29)"}
{"url": "http://www.dnevnik.bg/sport/2017/07/04/3000537_hokeen_mach_postavi_rekord_sled_blizo_11_dni_igra/", "text": "Група хокейни ентусиасти живяха и спяха със стик в ръка в продължение на 11 дни в преследване на мисията да играят повече от 250 часа, без да спират. Усилията им се отплатиха и заветната цел беше постигната с време десет дни и 11.03:20 часа.Мачът се игра в залата на \"Бъфало сейбърс\" от Националната хокейна лига (НХЛ). Постижението е с един час повече от предишния рекорд, поставен през февруари 2015 г. в Едмънтън, Канада.Срещата започна в 21.00 часа на 22 юни и приключи след 8.00 часа в понеделник, 3 юли. Събитието беше с благотворителна цел и събра над 1 млн. долара за института за изследване на рака \"Розуел парк\" в Бъфало.В двубоя участваха 40 ентусиасти, повечето от които бяха над 40 години. Те се сменяха на всеки четири часа, като някои от тях получиха контузии. Резултатът при поставянето на новия рекорд беше 1723:1695 в полза на \"Отбор сини\" срещу \"Отбор бели\".В основата на идеята за подобно събитие е 45-годишният жител на Бъфало Майк Лесаковски. За да бъде признато постижението като световен рекорд, той трябва да изпрати до \"Гинес\" пълното видео и официалния лист с резултата от мача, който е дълъг над 50 страници.", "date": "2017.07.04", "title": "Хокеен мач постави рекорд след близо 11 дни игра"}
{"url": "http://www.dnevnik.bg/bulgaria/2017/07/04/3000756_kat_shte_proveriava_i_putnicite_v_kolite_za_neplateni/", "text": "Електронни фишове ще се връчват и на пътниците в колата, когато шофьорът бъде спрян за проверка. Това обяви пред БНТ началникът на сектор \"Пътен контрол\" в отдел \"Пътна полиция\" Росен Рапчев.Той обясни, че през лятото ще се извършват масови проверки за скорост по магистралата, при които автомобилите ще бъдат вкарвани в едната лента и отбивани в определените места за почивка. Там ще бъдат направени обстойни проверки на водачите.\"Пътните полицаи имат вече таблети и на тях ще видят дали някой в колата има електронен фиш, който не е получил на посочения постоянен адрес. Ако се установи подобно нещо, фишът ще се разпечатва и ще се връчва на място\", допълни Рапчев, като каза още, че може дори да се отнема книжката на хора с неплатени глоби. По думите му всяка седмица пътната полиция хваща средно по 1000 души, които шофират без книжка или под въздействието на алкохол или наркотици. Само при 10-15% от всички случаи се е стигнало до сваляне на номерата на колата, тъй като тогава собствениците на автомобилите са шофирали лично.Рапчев допълни, че скоростта и агресивните водачи са основна причина за произшествията по пътищата. За целта пътната полиция ще има свои екипи, които ще се движат по магистралите и при наличието на подобно нарушение шофьорите ще бъдат \"демонстративно изкарани от пътя\".", "date": "2017.07.04", "title": "КАТ ще проверява и пътниците в колите за неплатени глоби"}
{"url": "http://www.dnevnik.bg/sviat/2017/07/04/3000768_surbiia_bi_izbrala_evropeiskiia_sujuz_pred_rusiia_ako/", "text": "Ако Сърбия бъде принудена да избира между по-близки отношения с Русия и членство в Европейския съюз, тя ще избере второто, заяви сръбският премиер Ана Бърнабич в интервю за американската информационна агенция \"Блумбърг\". заявила, че като премиер ще продължи пътя, който е започнал нейният предшественик, президентът Вучич, за да подготви страната за членство в ЕС до 2020 г., когато приключва мандатът ѝ. \"Запътили сме се към ЕС – това е ясно\", изтъкнала \"Имаме емоционална връзка с Русия заради традициите, културата и религията. Много хора у нас приемат Русия за наш голям брат, за наш защитник\". Тези сантименти не могат да бъдат пренебрегнати, но \"стратегическият ни път води към ЕС\".заявила още, че постигането на напредък в нормализирането на отношенията с Прищина сега зависи от това Косово да одобри някаква степен на автономия на сърбите, които живеят в северната част на страната.Брюкселският диалог между за нормализиране на отношенията и помирение навлиза в нова фаза, за чиято подготовка ще работят експертни екипи от двете страни.Това договорили в централата на ЕС президентът на Сърбия Александър Вучич и президентът на Косово Хашим Тачи, пише белградският вестник \"Политика\". Изданието отбелязва, че това е била първата среща на Вучич и Тачи като президенти на двете държави. Белград и Прищина за пръв път разговаряха на ниво президенти на 6 февруари 2013 г., когато в Брюксел се срещнаха Томислав Николич и Атифете Яхяга, припомня \"Политика\"./БТА", "date": "2017.07.04", "title": "Сърбия би избрала Европейския съюз пред Русия, ако се наложи, заяви премиерът Бърнабич"}
{"url": "http://www.dnevnik.bg/biznes/2017/07/04/3000772_osvobodeniiat_ot_temenujka_petkova_jaklen_koen_se/", "text": "Освободеният от енергийния министър Теменужка Петкова Жаклен Коен се връща на висок пост в държавната енергетика, пише в днешния си брой  като уточнява, че това е поръчка от високо ниво, а успешната му кариера е се дължи на близките му контакти с ДПС.По време на втория кабинет \"Борисов\" - през февруари 2016 г., той беше освободен от Теменужка Петкова като изпълнителен директор на Българския енергиен холдинг заради \"\". След това - по време на служебното правителство на Огнян Герджиков, беше освободен и като председател на борда на атомната централа.Първоначалното назначение на Коен и на двата поста става по времето на правителството на Пламен Орешарски. На въпрос чии интереси ще защитава неизвестният през 2014 г. в енергийните среди Коен, повечето отговори тогава клоняха към ДПС и търговец на скрап, припомня \"Капитал Daily\".Със сигурност Коен не е любимец на енергийния министър Теменужка Петкова и затова е логично да се предположи, че назначението му идва от по-високи ниво, което е потвърдено от двама независими източници на \"Капитал Daily\".", "date": "2017.07.04", "title": "Освободеният от Теменужка Петкова Жаклен Коен се връща в държавната енергетика"}
{"url": "http://www.dnevnik.bg/sport/2017/07/04/3000794_fetel_se_izvini_i_niama_da_bude_nakazvan_za_incidenta/", "text": "Пилотът на \"Ферари\" Себастиан Фетел няма да бъде наказван допълнително за , съобщи международната автомобилна федерация (ФИА).Германският пилот беше заплашен от тежка глоба, анулиране на резултата от състезанието и дори забрана за участие в един старт, след като миналата седмица ФИА започна разследване на случилото се между двамата претенденти за световната титла във .Фетел удари отзад Хамилтън, а след това го блъсна странично, след като преди това англичанинът намали темпото преди изтеглянето на колата за сигурност. Германецът, който вчера навърши 30 години, беше наказан с десет секунди престой в бокса и отнемане на три точки от състезателния му лиценз. Пилотът на \"Мерцедес\" беше оправдан от стюардите.В понеделник в централата на ФИА в Париж се състоя изслушването на Фетел и шефа на \"Ферари\" Маурицио Аривабене. На срещата са присъствали също състезателният директор на Формула 1 Чарли Уайтинг и директорът по сигурността Лоран Мекис.", "date": "2017.07.04", "title": "Фетел се извини и няма да бъде наказван за инцидента с Хамилтън"}
{"url": "http://www.dnevnik.bg/biznes/2017/07/04/3000817_valeri_simeonov_se_zae_s_privatizaciiata_na_bulgarski/", "text": "Вицепремиерът Валери Симеонов ще постави на днешното заседание на Министерския съвет въпроса за нарушения на приватизационния договор за Българския морски флот, съобщи самият той пред Нова телевизия.Компанията е приватизирана през 2008 г. от компанията  KG Maritime Shipping, собственост на братята Кирил и Георги Домусчиеви, и по думите на вицепремиера досега половината кораби са нарязани на скрап. \"От персонал 2360 човека, които трябва да имат на десетата година - догодина, 2018 г., към момента имат 124 работещи и всичко това не е основание за прекратяване на приватизацията, можете ли да си представите?\" - възмути се Валери Симеонов.Той каза, че по дело пред \"продажния\" според него Арбитражен съд при Българската търговско-промишлена палата държавата е задължена да плати и да промени условията в приватизационния договор. Сега, по думите на вицепремиера, са нужни 2.4 млн. лв., за да може това решение да се обжалва пред Върховния касационен съд. Без да изясни същността на процедурата той подчерта, че дори държавата да загуби делото, парите ще останат в бюджета на Министерството на правосъдието, тоест ще се \"прехвърлят от единия джоб на държавата в другия\".Симеонов задал въпрос на последното правителствено заседание, но не получил отговор и увери, че ще повдигне темата отново днес.В началото на април 2017 г. Арбитражният съд при Българската търговско-промишлена палата излезе с решение, с което позволи договорът за приватизация на Параходство \"Български морски флот\" (БМФ) да бъде променен. Основното желание на собствениците е да се промени ангажиментът им да поддържат определен тонаж на корабите. Оправданието им е, че има \"стопанска непоносимост\", тъй като корабният бизнес е изпаднал в криза малко след приватизацията на БМФ, писа през май.Искът е срещу Агенцията за приватизация и е от юли миналата година. Арбитражът в състав Валентина Зартова, Станимир Цоцов и Дончо Хрусанов уважава желанието на корабособственика. Държавното ведомство ще трябва и да заплати и част от разноските на частната компания по делото в размер на 3.7 млн. лв. И най-вече на собствениците на флота са спестени неустойки от над 55 млн. лв., които иначе би трябвало да се платят през лятото на 2018 г. за неизпълнението на условията по приватизационния договор. ", "date": "2017.07.04", "title": "Валери Симеонов се зае с приватизацията на Български морски флот от Домусчиеви"}
{"url": "http://www.dnevnik.bg/sviat/2017/07/04/3000812_malta_e_na_put_da_prieme_gei_brakovete_shest_godini/", "text": "Католическата Малта ще разреши гей браковете едва шест години, след като легализира разводите, съобщава Би Би Си. Тя бе и първата държава в Европа, която забрани терапията, която цели да промени сексуалната ориентация на ЛГБТ хората.Законът за равенство в брака бе първият текст, пратен в парламента от наскоро избрания за втори мандат премиер . Той вероятно ще получи и подкрепата на дясноцентристката опозиционна Националистическа партия. Новият текст ще промени досега съществуващия Закон за брака, като въведе  вместо \"съпруг\", \"съпруга\", \"майка\" и \"баща\". Чрез него ще получат и право да осиновяват деца.Критиците на закона обаче го обявиха за прекалено прогресивен. Католическата организация Cana предупреди, че той е прелюдия към разрешението за даряване на сперма и на  за хомосексуални двойки.Гей браковете са разрешени в Белгия, Дания, Финландия, Франция, (преди дни) в Германия, Ирландия, Люксембург, Холандия, Португалия, Испания, Швеция и Великобритания; регистрирано съжителство с почти същите права като брака е възможно в Австрия, Хърватия, Кипър, Гърция, Унгария, Италия, Малта и Словения. Регистрирано съжителство с ограничени права има в Чехия и Естония. България е една от малкото държави, която не е уредила  по никакъв начин. Останалите са Латвия, Литва, Полша, Румъния и Словакия.", "date": "2017.07.04", "title": "Малта е на път да приеме гей браковете шест години след като разреши развода"}
{"url": "http://www.dnevnik.bg/bulgaria/2017/07/04/3000826_petur_nizamovperata_e_privlechen_kato_obviniaem_za/", "text": "Районната прокуратура в Асеновград привлече като обвиняем по бързо производство Петър Низамов – Перата, който стана известен покрай т.нар. \"граждански патрули\", които обикаляха района на границата с Турция за да ловят нелегални мигранти. 31-годишният мъж е обвинен в хулиганство и нанасяне на лека телесна повреда по хулигански подбуди, съобщиха от прокуратурата.В неделя,, Низамов нападна оператора на Би Ти Ви Петър Джанаваров. Според обвинението той хванал потърпевшия с едната ръка за врата и го ударил в дясното око. Освен това отправил множество обидни думи към оператора, след което заплюл него и камерата, като всичко това станало пред десетки свидетели. До момента той е бил осъждан три пъти за причиняване на лека телесна повреда по хулигански подбуди, но От районната прокуратура в Асеновград уточниха, че разследването на случая продължава и в момента.", "date": "2017.07.04", "title": "Петър Низамов–Перата е привлечен като обвиняем за хулиганство и нанасяне на лека телесна повреда"}
{"url": "http://www.dnevnik.bg/bulgaria/2017/07/04/3000878_kabinetut_otpusna_308_hil_lv_za_stipendii_na_daroviti/", "text": "Правителството отпусна нови 308 880 лв. за изплащане на стипендии на ученици с постижения в областта на науката и на спорта. Средствата са предвидени по централния бюджет за финансови стимули по Програмата на мерките за закрила на деца с изявени дарби от държавни и общински училища, съобщиха от пресслужбата на Министерския съвет.По бюджета на Министерството на образованието и науката и към общини се трансферират общо 62 235 лева за стипендии на ученици, постигнали високи резултати в областта на науката. За високите си спортни постижения възпитаници на общински и държавни спортни училища ще бъдат стимулирани със стипендии в общ размер на 246 645 лева.Стимулите са за деца, класирани на първо, второ или трето място на конкурс, олимпиада или състезание на национално или международно равнище, а в областта на спорта – на първо, второ и трето място на олимпийски игри, световно, европейско или балканско първенство, или ако са шампиони от финали на държавно индивидуално първенство.", "date": "2017.07.04", "title": "Кабинетът отпусна 308 хил. лв. за стипендии на даровити деца"}
{"url": "http://www.dnevnik.bg/zelen/2017/07/04/3000800_nezakonno_otkloniavane_na_otpadni_vodi_pred_hotel_na/", "text": "Незаконно отклонение на отпадни води към тръба на дъждовната канализация при шахта пред хотел \"Свети Никола\" е констатирала проверка на Регионалната инспекция по околната среда и водите в Бургас в понеделник в местността Каваците.Не е ясно кой е нарушителят, извършил това незаконно отклонение, каза за \"Дневник\" директорът на екоинспекцията инж. Тонка Атанасова. Тя обясни, че незаконният изкоп е направен преди летния сезон, а когато извършителят не е хванат на място, не може да се докаже кой е той.Преди ден Министерството на туризма съобщи, че се прави проверка, след като посетители на хотела са се оплакали, че хотелът е свързал отпадните си води към тръба на дъждовната канализация, след което биологични отпадъци са се изсипали на плажа.Отклоняването на отпадните води е предизвикало препълване и блокиране на канала на помпена станция \"Созопол\". В такива случаи водата от пречиствателната станция се връща в канала за дъждовни води и отпадните води замърсяват морето, обясни още Атанасова.От РИОСВ са уведомили ВИК и община Созопол още в понеделник и са спрели отклонението.", "date": "2017.07.04", "title": "Незаконно отклоняване на отпадни води пред хотел на Каваците е установила проверка"}
{"url": "http://www.dnevnik.bg/bulgaria/2017/07/04/3000816_bnp_pariba_pursunul_fainens_e_zablujdavala_klientite/", "text": "Комисията за защита на потребителите (КЗП) съобщи, че небанковата финансова институция \"БНП Париба Пърсънъл Файненс\" ЕАД е заблуждавала клиентите си, като е предлагала безлихвени потребителски кредити, но е премълчавала изискването за такса \"ангажимент\", която дори прави заема по-скъп, отколкото при наличието на лихва по него.От КЗП уточниха, че това е нелоялна практика и са я забранили със заповед, която е потвърдена от Върховния административен съд.От разследването на комисията се разбира, че финансовата институция е предоставяла заеми с 0% годишна лихва за купуване на различни стоки от търговски вериги. Потребителите обаче не са информирани своевременно, че за да бъде фиксиран лихвеният процент, и то при условие че годишната инфлация не надвишава 24%, трябва да заплатят такса \"ангажимент\".Тарифата се изчислява върху пълния размер на главницата, заплаща се разсрочено с всяка погасителна вноска и е дължима в остатъчния си размер при предсрочно погасяване на кредита. Тези обстоятелства са посочени едва в договора за отпускането на заема.Според КЗП по този начин институцията създава впечатлението, че няма допълнителни такси и лихви към главницата на кредита, като в същото време и с въвеждането на такса \"ангажимент\" не гарантира напълно фиксирането на нулевия лихвен процент.От комисията за потребителите са изчислили, че при тази схема потребителят плаща сума, която е по-висока от евентуално начислен лихвен процент. За пример дават кредит в размер на 3829 лв. За еднакъв период той ще струва на потребителя 4518.22 лв. с 18% такса \"ангажимент\" и 4397.64 лв. с 18% годишен лихвен процент.Освен това \"БНП Париба Пърсънъл Файненс\" нарушавала Закона за потребителския кредит, според който при предсрочно погасяване на заема кредитополучателят дължи лихвите и разходите само за времето, в което е ползвал заема, но не и тези до края на срока на договора. В разглеждания от КЗП случай се предвижда потребителят да плати цялата т.нар. такса \"ангажимент\".", "date": "2017.07.04", "title": "\"БНП Париба Пърсънъл Файненс\" е заблуждавала клиентите си, установи Комисията за потребителите"}
{"url": "http://www.dnevnik.bg/bulgaria/2017/07/04/3000840_kabinetut_otpusna_157_mln_lv_za_lichni_asistenti_na_15/", "text": "По програмата за интеграция за хората с увреждания допълнително е бъдат предоставени 15.7 млн. лв., реши правителството днес. Увеличението на финансирането е за сметка на намалени други разходи в в бюджета на Министерството на труда и социалната политика за 2017 г.Средствата ще се предоставят на общините чрез Агенцията за социално подпомагане за предоставяне на услугите личен асистент, социален асистент и домашен помощник на хората, за които е извършена социална оценка по операция \"Независим живот\", финансирана по оперативната програма \"Развитие на човешките ресурси\" 2014-2020 г.По този начин ще се осигури устойчивост на услугите от страна на държавата, информира правителствената пресслужба.С осигурените допълнителни средства през 2017 г. ще бъде оказана подкрепа на над 15 хил. души с увреждания или на възраст над 65 г., които не могат да се обслужват сами. С парите ще бъдат назначени 6400 лични асистенти, 1000 социални асистенти и 2500 домашни помощници.", "date": "2017.07.04", "title": "Кабинетът отпусна 15.7 млн. лв. за лични асистенти на 15 хил. души"}
{"url": "http://www.dnevnik.bg/skorost/2017/07/04/3000839_prokarvane_na_shosetata_prez_pusteeshti_zemi_i/", "text": "Осигуряване на радио- или телефонна връзка по автомагистралите и скоростните пътища, изграждане на пътни трасета предимно през пустеещи земи и до 10-метрова зона, в която край пътя да няма никакви обекти, предвижда проект на Наредба за проектиране на пътища,  на Министерството на регионалното развитие и благоустройството. След приемането им, правилата ще важат при проектирането на нови и при реконструкцията на съществуващи шосета.В момента проектиране на пътища и съоръженията по тях се прави по остарял модел, текстовете не са актуални и в тях липсват важни раздели, отнасящи се до проектиране на пътни възли и кръгови кръстовища, на зони за отдих, за обхват и съдържание на пътните проекти и др, се казва в аргументите в подкрепа на документа.Според проекта на нормативния акт пътищата трябва да отговарят на екологични изисквания, поради което трябва да се избягва преминаване през вододайни зони и природни резервати. Приоритетно те ще минават през необработваеми и слабо продуктивни земи, като могат да вървят само по границите на земеделски земи с трайни насаждения.Регламентираната в проекта на наредбата безопасна зона, в която не трябва да има билбордове, преместваеми обекти, дървета, стълбове и други препятствия, започва от края на активната лента за движение, варира от 1.5 м за третокласни и местни пътища и скорост по-ниска от 60 км/час до 10 м при автомагистрали и скоростни пътища.С наредбата се въведени и нови видове кръгови кръстовища, като се предвижда те да могат да бъдат изграждани на места, където се пресичат повече от четири пътни потока, както и в места, където обикновеното кръстовище ще бъде със сложна геометрия. Според наредбата такива съоръжения са подходящи и при ситуация, в която разликата в прогнозната интензивност на движението по основното и второстепенното направление на движението е не повече от 30%, практически е трудно да се установи кое е главното направление и въвеждане на път с предимство не би отговаряло адекватно на транспортната интензивност.В документа е обърнато внимание и на велоалеите, като те трябва да широки минимум 1.25 метра, ако са за една лента на движение и 2 метра при две ленти. Общите алеи за колоездачи и пешеходци, трябва да са широки минимум 2.50 метра.", "date": "2017.07.04", "title": "Прокарване на шосетата през пустеещи земи и телефонно покритие на магистралите предвижда нова наредба"}
{"url": "http://www.dnevnik.bg/kultura/2017/07/04/3000866_trakiiski_sukrovishta_ot_bulgariia_shte_gostuvat_v/", "text": "Изложбата \"Легенди в злато. Тракийски съкровища от България\" ще гостува на музея \"Бригенс\" в норвежкия град Берген. За целта правителството реши на днешното си редовно заседание да осигури държавна гаранция в размер на 100 хил. лв. за временната експозиция.Изложбата ще се проведе от септември до декември тази година. В експозицията присъстват ценности от фондовете на 12 музея – Националния исторически музей, регионалните исторически музеи в Шумен, Враца, Русе, Ловеч, Сливен, Плевен и Пазарджик, Регионалния археологически музей в Пловдив, историческите музеи в Казанлък и Свищов и Музейния център в Созопол.Държавната гаранция от 100 хил. лв. се осигурява за времето на транспортирането на експонатите до Норвегия и връщането им обратно в България.", "date": "2017.07.04", "title": "Тракийски съкровища от България ще гостуват в норвежкия музей \"Бригенс\""}
{"url": "http://www.dnevnik.bg/bulgaria/2017/07/04/3000905_pravitelstvoto_otpuska_dopulnitelni_200_hil_lv_na/", "text": "На днешното си редовно заседание правителството одобри допълнителни разходи в размер на 200 хил. лв. за нуждите на прокуратурата. Парите са предназначени за купуване на микробуси, които след осигуряването на подходящо оборудване ще функционират като мобилни центрове за разследване.По бюджета на община Долна баня пък са одобрени допълнителни 228 хил. лв. Те са за ремонт на дома за деца, лишени от родителска грижа \"Констанца Ляпчева\". Той ще бъде преструктуриран в център за настаняване от семеен тип. Това налага преустройството и обособяването на помещенията в сградата в среда, близка до семейната, в която децата да се чувстват добре и спокойни.Парите по този проект се предоставят за сметка на преструктуриране на разходите и трансферите по централния бюджет за 2017 г.", "date": "2017.07.04", "title": "Правителството отпуска допълнителни 200 хил. лв. на прокуратурата за микробуси"}
{"url": "http://www.dnevnik.bg/biznes/2017/07/04/3000855_agenciiata_po_hranite_zabrani_prodajbata_na_200_kg/", "text": "Агенцията по храните затвори два обекта и бракува или забрани за продажба 200 кг храни през юни, съобщи пресслужбата на институцията.Миналия месец са извършени са общо 2213 проверки в магазини за продажба на храни и в заведения за хранене.", "date": "2017.07.04", "title": "Агенцията по храните забрани продажбата на 200 кг храни през юни"}
{"url": "http://www.dnevnik.bg/sviat/2017/07/04/3000821_germaniia_otchete_riazko_uvelichenie_na_kibershpionaja/", "text": "Германия е сред основните мишени в света за шпионаж и кибератаки от чужди правителства като Турция, Русия и Китай. През 2016 г. е регистрирано \"забележимо увеличение\" на кибершпионажа от турското разузнаване MIT след неуспешния опит за преврат на 15 юли, както и на опити на Русия да повлияе на федералните парламентарни избори на 24 септември 2017 г.Това се твърди в годишния доклад на германското контраразузнаване BfV, цитиран от \"Ройтерс\". В него се казва още, че има софтуерни \"бомби с часовников механизъм\", които може да бъдат използвани за саботаж на изключително важна инфраструктура.Индустриалният шпионаж струва на германския бизнес милиарди евро всяка година. Най-големите губещи често са дребни и средно големи компании, допълват авторите на отчета, заемащ 339 страници.В него се описват заплахи за сигурността, включително от войнстващи ислямисти и насилие от крайнодесни организации, но се отделя специално внимание на растящата честота на операции с кибершпионаж срещу Германия. \"Последиците за страната ни се простират от отслабени позиции за преговори до големи материални загуби и икономически щети, засягащи националния суверенитет.\"Основни мишени са министерството на външните работи и посолствата в чужбина, както и министерствата на финансите, на икономиката, канцлерството и армията.Вътрешният министър Томас де Мезиер каза на пресконференция за представяне на доклада, че правителството работи в тясно сътрудничество с бизнеса за по-добра защита на германските фирми. Най-засегнатите сектори са оръженият, аеро-космическият и изследователските институти.Кибератаките не само водят до загуби на информация, но и чрез инсталиране на програми с отложено действие - тихи, дигитални бомби с часовников механизъм - може да позволят манипулиране на данни и саботаж на оборудване, особено в критично важни елементи на германската инфраструктура. Такава, например е Sandworm - зловредна програма, която специалистите свързват с Русия и с която през последните години активно са нападани правителствени сайтове, обекти на НАТО, комунални и телекомуникационни фирми.Русия, Китай и Иран са основните страни, провеждащи шпионаж срещу Германия, макар и да го правят поради различни причини, се казва в доклада.Русия иска да паднат санкциите на ЕС и политически цели в Германия са атакувани от хакерската група APT 28, известна още като Fancy Bear, за която се смята, че се контролира от Москва. Освен това Русия използва интернет тролове, за да влияе на общественото мнение и да прокарва проруски гледни точки към събитията.Докладът отчита рязко увеличение на пропагандата и дезинформацията в кампании, използващи подкрепяни от Русия медии и социални мрежи. \"Смята се, че руски държавни агенции се опитват да влияят на партии, политици и общественото мнение със специално внимание към парламентарните избори през 2017г.\", казват авторите. Де Мезиер заяви, че очаква в навечерието на вота да има \"изтичане\" към социални мрежи и медии на информация, открадната от руснаците при хакерския пробив срещу Бундестага през 2015г.Ханс-Георг Маасен, ръководител на контраразузнаването, каза на същата пресконференция, че няма сигнали Москва да подкрепи някоя конкретна партия за изборите. Той допълни, че BfV не разполага и с факти, потвърждаващи, че вирусната атака от миналата седмица, поразила най-тежко Украйна, е започната от Русия.Интересът на Иран е бил движен основно от израелски и проеврейски цели и политически опоненти на властта в Техеран. Докладът посочва рязко намаляване на потенциалните опити на Иран да закупи техника и материали с двойно предназначение за своята ядрена програма. Но това не важи за иранската ракетна програма.Китайският шпионаж се е засилил от идването на власт на президента Си Цзинпин през 2013г. и все по-често е фокусиран върху големи политически събития като предстоящата среща на върха на Г-20 в Хамбург, както и върху германска технология и критици на Пекин. Китайците използват социални мрежи като LinkedIn и Facebook в опит да вербуват западни информатори. Тясната връзка между правителството и бизнеса в Китай прави трудно да се различат държавният от индустриалният шпионаж, допълват авторите.Турция е разузнавала основно за базирани в Германия сепаратисти от Кюрдската работническа партия (ПКК) и симпатизанти на Фехтуллах Гюлен, когото Анкара обвинява, че е вдъхновител на метежа от миналото лято.", "date": "2017.07.04", "title": "Германия отчете рязко увеличение на кибершпионажа от Турция"}
{"url": "http://www.dnevnik.bg/sport/2017/07/04/3000845_tenisistka_bremenna_v_petiia_mesec_igrae_na_singul_i/", "text": ", защо да не можеш да играеш в турнир от Големия шлем в петия месец. Вероятно това си е казала тенисистката от Люксембург Манди Минела, когато е подала заявка за участие в тазгодишния \"Уимбълдън\".В понеделник Минела, която заема 82-ото място в световната ранглиста, се изправи срещу бившата шампионка от \"Ролан Гарос\" Франческа Скиавоне. 31-годишната тенисистка допусна тежка загуба с 1:6, 1:6 за 53 минути.На пресконференцията след мача тя обяви, че \"Уимбълдън\" е последният й турнир през този сезон, защото е бременна от четири месеца и половина. Преди това обаче й предстои най-малко още един мач на тревните кортове в \"Ол Ингланд клъб\".Минела ще участва в турнира на двойки в тандем с латвийката Анастасия Севастова. В първия кръг те ще се изправят срещу преминалите през квалификациите Ипек Сойлу от Турция и Варатчая Вонгтеанчай от Тайланд.Преди два месеца тенисистката от Люксембург взе участие и в \"Ролан Гарос\". На сингъл тя отстъпи в първия кръг срещу белгийката Кирстен Флипкенс, а на двойки със Севастова също отпаднаха на старта.", "date": "2017.07.04", "title": "Тенисистка, бременна в петия месец, играе на сингъл и двойки в \"Уимбълдън\""}
{"url": "http://www.dnevnik.bg/sport/2017/07/04/3000876_ludogorec_iska_napadatel_na_leh_poznan_tvurdiat_v/", "text": "Младежкият национал на Полша Давид Ковнацки е трансферна цел на  пишат медиите в страната. Нападателят, който е собственост на \"Лех\" (Познан) е желан още от \"Стандард\" (Лиеж) и \"Сампдория\", твърди изданието \"Супер Експрес\".През миналия сезон Ковнацки вкара 9 гола за \"Лех\" в Екстракласа, а тимът му завърши на третото място и ще участва в квалификациите на Лига Европа.Според \"Супер Експрес\" най-настоятелен за подписа на играча е \"Сампдория\", а желанието на 20-годишния футболист е да се пробва в Италия. Цената, която му е поставена е 2.5 млн. евро.Изданието твърди още, че желанието на всички в \"Лех\" е да продадат играча в клуб, който участва в европейските турнири и по този начин това може да донесе допълнителни средства от различни клаузи.По информация на \"Дневник\" обаче на този етап \"Лудогорец\" не търси нови футболисти в предни позиции. Разградчани разполагат с голмайстора на Първа лига Клаудиу Кешеру,  и Жуниор Кишада за върха на атаката.Нов играч за нападението ще се вземе, ако шампионите се разделят с някой измежду Кешеру и Кафу.", "date": "2017.07.04", "title": "\"Лудогорец\" иска нападател на \"Лех\" Познан, твърдят в Полша"}
{"url": "http://www.dnevnik.bg/biznes/2017/07/04/3000903_bivshi_slujiteli_na_pikadili_si_iskat_zaplatite_ot/", "text": "Над 700 служители в затворилата през март магазините си верига \"Пикадили\" настояват Народното събрание, Министерският съвет и президентството да намалят представителните си разходи и да ги обезщетят за неплатените им заплати и осигуровки.В писмо до институциите протестиращите обявяват, че свикват протест пред Народното събрание на 11 юли.\"Щом държавата намери стотици милиони за КТБ, ще намери и няколкостотин хиляди лева, за да възстанови откраднати заплати. Откраднати, по вина на държавните институции, които създават всички условия, позволяващи на разни мошеници наричащи се \"бизнесмени\" и \"работодатели\", да се гаврят с хората пред очите на цяла България...\" пишат служителите на фалиралата компания.Те припомнят, че са сигнализирали институциите още през март, но до този момент институциите не са предприели нищо по техния казус.Упадъкът на веригата започна след оттеглянето на белгийската Delhaize Group в средата на 2014 г. и последвалия неуспешен опит за сливане с \"Карфур\".По това време собственици на \"Пикадили\" са братята Валентин и Десислав Попови (които имат бизнес най-вече в сектора на недвижимите имоти, но без видими акционерни участия) и Николай Лазаров, става ясно от документи в Търговския регистър, публикувани тогава. По информация напрез лятото на 2016 г. братята Попови са се оттеглили от участието си.От есента на 2015 г. бизнесът на \"Пикадили\" е преместен в специално създадената компания \"Селект трейд\". По същото време веригата тегли 11.8 млн. лв. от \"Инвестбанк\". Вместо за оборотни средства парите отиват за покриване на дългове към молове и доставчици, ново финансиране от банки или партньор не са намерени и така се стига до ", "date": "2017.07.04", "title": "Бивши служители на \"Пикадили\" си искат заплатите от представителните разходи на политиците"}
{"url": "http://www.dnevnik.bg/politika/2017/07/04/3000921_bsp_borisov_izpuska_kontrol_nestabilnostta_se/", "text": "Минаха 2 месеца откакто е избрано правителството, и нашето впечатление е, че Бойко Борисов изпуска контрол, каза лидерът на БСП Корнелия Нинова. Според нея вместо обещаната стабилност има нестабилност и корупция. Нинова каза, че 2 месеца по-късно правителството все още няма управленска програма, а управляващите използват език на омраза, като наричат опозицията в парламента \"убийци\". Нинова смята, че протестите на родителите на деца с увреждания и предстоящите на полицията показват разделение в обществото. Нинова обърна внимание и на \"войната на институциите\", която ГЕРБ започнали с комисията, която да разследва процедурата за избор на изтребител.Нестабилността се задълбочава, каза Нинова и добави, че в БСП искали държавата да се стабилизира. Лидерът на БСП смята, че управляващите са се заиграли много лошо на тема сигурност. Вместо Цветанов и Борисов да се правят на доброто и лошото ченге, трябвало да изпълнят ангажиментите, поети на Консултативния съвет за национална сигурност (КСНС). Нинова каза, че на заседанието на КСНС е взето решение до 30 юни да има готов план за попълване на личния състав в сферата на сигурността и план за ускорена модернизация на армията. Днес пускаме писмо до президентската администрация дали са постъпили планове, каза Нинова.", "date": "2017.07.04", "title": "БСП: Борисов изпуска контрол, нестабилността се задълбочава"}
{"url": "http://www.dnevnik.bg/evropa/2017/07/04/3000355_i_pravitelstvoto_na_makron_se_namesi_v_ikonomikata_po/", "text": "Програмата на френския президент Еманюел Макрон включва либерализиране на икономиката и трудова реформа с цел улесняване на предприемачеството. Решението на правителството за първия индустриален проблем пред него обаче не е особено революционно, пише Лий Томас за \"Ройтерс\".За да спаси доставчика на части за коли GM&S от закриване, новото правителство използва традиционния за Франция подход – комбинация от големи държавни субсидии и инвестиции от големи компании.След седмици търсене на купувач за предприятието държавният секретар към министъра на икономиката Бенжамен Грево обяви, че такъв е намерен. Сделката обаче включва до 5 милиона евро държавни субсидии, както и по 5 милиона евро от купувача и от производителите на коли \"Рено\" и \"PSA Пежо Ситроен\".Междувременно правителството не иска да изглежда нито безсилно, нито твърде контролиращо. \"Не трябва държавата да прави всичко, защото това не би било добро решение на случая\", каза Гриво пред радио RTL. \"Държавата не е длъжна и да предостави всичките пари. Ролята на държавата е да ангажира всички участници в казуса, за да седнат те на масата за преговори\", добави той.Зад усилията за спасяването на компанията и нейните 277 работни места във френската провинция стои икономическият министър Бруно ле Мер. Определяйки се като защитник на свободния пазар обаче, той изрази недоволството си от случая по време на кръгла маса на бизнес лидери миналата седмица.\"Случаят е типичен за френската система. През 70-те години в дълбоката провинция е създадена компания, за да съживи региона. Наоколо обаче липсва индустриална мрежа и за малката компания има само няколко големи клиента. Това просто не е устойчиво\", каза той.Поради факта, че GM&S постепенно станала неконкурентоспособна, се наложило правителството да убеждава двата автомобилни гиганта – в които държавата притежава дялове – да продължат да правят поръчки за милиони евро. Въпреки това се очаква чрез сделката да се запазят само 120 работни места.\"Първоначално GM&S беше корпоративен проблем, но вече се превърна в политически. Ясно е, че новото правителство не иска да се занимава с корпоративен провал в първите седмици на мандата си\", заяви пред \"Ройтерс\" индустриален експерт.Във Франция от векове се очаква държавата да помага на важни индустриални компании в беда. Неуспешните опити на предишния президент Франсоа Оланд да предотврати затварянето на завод за стомана и на фабрика на PSA се оказаха едни от провалите на неговото управление, пише \"Ройтерс\".", "date": "2017.07.04", "title": "И правителството на Макрон се намеси в икономиката по стар обичай"}
{"url": "http://www.dnevnik.bg/detski_dnevnik/2017/07/04/3000913_koito_pee_otiva_na_pochivka/", "text": "Проектите \"Майко Мила!\" и \"Маргаритка\" отправят интересно и забавно предизвикателство към родители и деца: да пеят детските песнички от , да се заснемат във видео и ако са достатъчно атрактивни – да стегнат багажа за едноседмична или уикенд почивка с цялото семейство. няма да оценява певческите способности на кандидатите, а артистичните им умения и общата атрактивност на изпълнението във видеото. То трябва да се качи в , а журито, съставено от четирите дами от \"Майко Мила!\" и \"Маргаритка\", ще изберат видеото, което печели наградата на журито - едноседмична почивка за четиричленно семейство в хотел Arte Spa&Park Hotel Velingrad. Паралелно с това ще може да се гласува и видеото, събрало най-много харесвания, ще печели наградата на публиката - уикенд за четиричленно семейство в Arte Spa&Park Hotel Velingrad.", "date": "2017.07.04", "title": "Който пее, отива на почивка"}
{"url": "http://www.dnevnik.bg/bulgaria/2017/07/04/3000869_radev_budeshtiiat_antikorupcionen_organ_triabva_da/", "text": "Президентът Румен Радев и премиерът Бойко Борисов са се съгласили, че в бъдещия антикорупционен орган трябва да влезе и дирекция \"Корупция\" на ДАНС.Това заяви днес държавният глава, като отново потвърди позицията си за нуждата от създаване на единен и независим антикорупционен орган, който трябва да включва експерти с различни профили. Радев даде показания като свидетел по делото срещу бившия военен министър Николай Ненчев за договора с Полша за ремонт на изтребителите МиГ-29. Той говори пред журналисти преди и след това, като коментира и По думите му министър-председателят бил абсолютно съгласен и разбирал, че е необходимо дирекция \"Корупция\" от ДАНС да бъде изведена от агенцията и да бъде приведена в бъдещ единен орган, т.е. да се гарантира нейната независимост и самостоятелност.\"Това за мен е една много сериозна крачка напред. Очаква, това да стане\", коментира Радев.Според него единният орган трябва да е комплексен, да включваДопълни, че по този начин като има някакъв сигнал, подаден до органа, той трябва да бъде абсолютно разнищен, \"да се стигне до дъното и да се каже има ли корупция или няма и ако има - каква е\".Радев призова за нов антикорупционен орган и обвърза създаването му с приключването на съдебната реформа преди две седмици. Вчера Борисов е изразил подкрепа за тази идея. Още в обяви, че е започнала работа по изготвянето нов антикорупционен закон, който вероятно ще е готов до края на юли и ще бъде внесен в парламента през есента и приет до края на годината.Това ще е третият подобен проект в рамките на две години. Първите два не бяха гласувани от предишния парламент. Първоначално идеята беше да има независим орган, наречен бюро, в който да влизат Комисията за конфликт на интереси, Боркор и звено от Сметната палата. Във втория вариант към тях се добави и Комисията за отнемане на незаконно придобито имущество.", "date": "2017.07.04", "title": "Радев: Бъдещият антикорупционен орган трябва да стига до дъното"}
{"url": "http://www.dnevnik.bg/bulgaria/2017/07/04/3000995_evroparlamentut_ochakvano_odobri_mariia_gabriel_za/", "text": "Българският кандидат за европейски комисар Мария Габриел очаквано бе одобрена от евродепутатите, съобщи постоянното представителство на България в ЕС в \"Туитър\". Редица представители на брюкселските институции поздравяват Габриел.\"Очаквам с нетърпение да влезеш в екипа и да работим заедно за осъществяването на цифровия единен пазар в ЕС\", заяви вицепредседателят на Комисията Андрус Ансип. Габриел, която ще заеме поста еврокомисар по цифровата икономика и общество, ще работи пряко с Ансип.\"Поздравления за Мария Габриел - новият български еврокомисар. Силен глас за България в Европа, нова сила в подкрепа на единния цифров пазар\", написа на български език председателят на групата на Европейската народна партия, от чието семейство е и ГЕРБ, Манфред Вебер. Габриел е била одобрена с 517 гласа \"за\", 77 \"против\" и 89 \"въздържал се\". Сега тя трябва да получи и формалната подкрепа на Европейския съвет.", "date": "2017.07.04", "title": "Европарламентът очаквано одобри Мария Габриел за еврокомисар"}
{"url": "http://www.dnevnik.bg/sviat/2017/07/04/3000853_es_i_iaponiia_se_gotviat_da_obiaviat_turgovsko/", "text": "Европейският съюз потвърди, че ще проведе среща на върха с Япония този четвъртък с надеждата двете страни да обявят политическо решение за споразумението за свободна търговия, предадоха \"Франс прес\" и БТА. В срещата ще участват председателят на Европейската комисия Жан-Клод Юнкер, председателят на Европейския съвет Доналд Туск и японският премиер Шиндзо Абе.\"В момента се разработва амбициозно и справедливо споразумение за свободна търговия\", съобщи Туск в \"Туитър\" през изминалата нощ. Премиерът Абе обяви на правителствено заседание в Токио, че общо договаряне по споразумението тази седмица ще е изключително важно, както и \"да се развее знамето на свободната търговия в контекста на протекционистките мерки в цял свят\", заяви днес на правителствено заседание японският премиер Абе, цитиран от ДПА.Преговорите  през пролетта на 2013 г. Япония е високо ценена от износителите на ЕС, , че големият й пазар благоприятства вътрешните производители. Изчисления на Брюксел от началото на преговорите сочат, че споразумение за свободна търговия с Япония може да увеличи с 0.6 до 0.8 на сто европейския брутен вътрешен продукт и да доведе до създаването на 400 000 работни места.ЕС и Япония полагат огромни усилия, за да постигнат \"политическо споразумение\" преди  в петък и събота в Хамбург. Обявяването на търговско споразумение точно преди срещата в Германия би им позволило да изпратят \"силен сигнал\" в подкрепа на свободната търговия към другите страни по света, по-специално към американския президент Доналд Тръмп, който ще участва във . Само ден по-късно се очаква германският канцлер Ангела Меркел да отправи към Тръмп - който по-рано тази година  САЩ от  с Япония и още 10 държави - послание да не води борба със свободната търговия.Европейският комисар за търговията Сесилия Малмстрьом и еврокомисарят за земеделието и развитието на селските райони Фил Хоган пристигнаха по спешност в Токио в края на миналата седмица за решаващи консултации. Във вторник в Брюксел, преди посещението на Абе за Г-2, ще бъде и японският министър на външните работи Фумио Кишида за окончателно договаряне на споразумението. Брюксел определя споразумението за свободна търговия между ЕС и Япония (Jefta) като също толкова амбициозно, както и трудно постигнатото споразумение за търговия и инвестиции (CETA) с Канада. То обаче би могло да има много по-голяма икономическа тежест, тъй като ЕС е третият търговски партньор на Япония, а азиатската страна е на шеста позиция за Стария континент, отбелязва АФП.Споразумението, което се очаква да бъде представено в четвъртък, се отнася за достъпа на стоки на всяка от страните до пазара на другата. По някои технически въпроси - за защитата на инвестициите и уреждане на споровете - Брюксел и Токио възнамеряват да си дадат повече време след лятната ваканция, обясни Сесилия Малмстрьом в Токио. Европейски представители, цитирани от \"Ройтерс\", обявиха във вторник, че ще е необходимо допълнително \"изглаждане на различията\" между двете страни преди политическата среща в четвъртък, защото има някои разногласия по \"ключови въпроси\". Окончателното споразумение между Брюксел и Токио се очаква едва в следващите месеци, до края на есента.Преговорите се препъват в проблеми като прекалено високите мита за сирената и редица земеделски продукти, внасяни от ЕС от една страна, а от друга - европейските мита за японските автомобили.\"Европейски представители, цитирани от \"Ройтерс\", обявиха във вторник, че ще е необходимо допълнително \"изглаждане на различията\" между двете страни преди политическата среща в четвъртък, защото има някои разногласия по \"ключови въпроси\". Окончателното споразумение между Брюксел и Токио се очаква едва в следващите месеци, до края на есента.Заедно САЩ и Япония отговарят за около една трета от световната търговия, но твърдят, че обменът между тях може да нарасне значително, ако сделката бъде финализирана.", "date": "2017.07.04", "title": "ЕС и Япония се готвят да обявят търговско споразумение преди Г-20"}
{"url": "http://www.dnevnik.bg/gradska_sreda/2017/07/04/3000922_grajdani_nastoiavat_za_zapazvane_i_na_pavetata_po_bul/", "text": "Граждани от инициативата  настояват за запазване на павираната настилка по бул. \"Прага\" в столицата, който в момента също е в ремонт. Те ще изпратят сигнали до Министерството на културата, прокуратурата и РДНСК, тъй като според тях с плана за премахването им Столичната община нарушава Закона за културното наследство.Покрай дебатите за ремонта на булевард \"Дондуков\" стана известно, че от миналата година паветата в централната градска част София са декларирани . Според инициативата булевардът е посочен поименно в заповедта на министъра на културата.\"За нас е изключително странно след решението за запазване на паважа по бул. \"Дондуков\" той да бъде премахнат на друго емблематично място в София – бул. \"Прага\", коментира Веселин Кирев от Гражданската инициатива за обществен и релсов транспорт.по-скъпи от бетоновите, ще има ли реконструкция на подземната инфраструктура, ще се изгражда ли велоалея. Те се безпокоят, че след евентуално асфалтиране много от кестените ще изсъхнат, както това се е случило вече от едната страна на бул. \"Георги Софийски\".Според тях ремонтът трябва да бъде изпълнен с павета с по-малки размери (8-10 см.) и на арки, каквито са в частта до бул. \"Пенчо Славейков\", подходящи за по-натоварени булеварди. От инициативата твърдят, че шумовата карта на София доказва, че паветата не са основна причина за шумовото замърсяване. На 5 юли, сряда, от 19 ч. те организират протест на Петте кьошета с настояване за реакция от страна на институциите.Не всички граждански обединения подкрепят идеята за паваж. От  са против запазването на паважа по големите пътни артерии. Те приветстват асфалтирането, но настояват за изграждане на бус ленти и обезопасяване на велосипедния трафик.", "date": "2017.07.04", "title": "Граждани настояват за запазване и на паветата по бул. \"Прага\""}
{"url": "http://www.dnevnik.bg/sport/2017/07/04/3001001_djurant_podpisa_nov_dogovor_s_goldun_steit_za_53_mln/", "text": "Звездата на \"Голдън стейт\" Кевин Дюрант се съгласи да подпише нов двегодишен договор с шампиона в НБА. Най-полезният играч от финалната серия с \"Кливланд кавалиърс\" е поредният баскетболист на \"воините\", който парафира след , Андре Игуадала и Шон Ливингстън.Според ESPN договорът на Дюрант е на стойност 53 млн. долара, но още през следващата година той ще го разтрогне и ще задейства опцията да подпише друг максимален контракт.Само за сезон 2017-18, Дюрант ще заработи около 25 млн. долара, като той направи компромис да вземе по-малко пари, но шампионите да задържат състава си.Във финалната серия крилото записа 15 мача, в които вкара средно по 28.5 точки, помагайки на  да спечели с 4:1 срещу \"Кливланд\".Междувременно пресслужбата на НБА обяви, че таванът на заплатите за новия сезон става 99 млн. долара. Увеличението е с близо 5 млн., след като през миналата година беше 94.143.Нивото на такса лукс пък се повишава до 119.266 млн. долара.Минималният обем на заплатите за всеки от клубовете, който се равнява на 90% от тавана, вече е 89.184 млн. долара.", "date": "2017.07.04", "title": "Дюрант подписа нов договор с \"Голдън стейт\" за 53 млн. долара"}
{"url": "http://www.dnevnik.bg/biznes/2017/07/04/3001004_deloto_sreshtu_poskupvaneto_na_gaza_zapochna_pri/", "text": "Делото за цената на природния газ, парното и тока, която влезе в сила от 1 април, започна при закрити врата, съобщи БНР. Искането за липса на публичност, е на държавната \"Булгаргаз\" заради търговската тайна.Делото е, според която Комисията за енергийно и водно регулиране (КЕВР) е взела решението за поскъпването без да изясни всички факти и обстоятелства от значение за образуване на цената.Съдът даде срок на регулатора и на \"Булгаргаз\" да представят допълнителни доказателства и да обосноват цената до 10 октомври.Прокурорът по делото Виктор Малинов е уточнил пред БНР, че дори съдът да счете цената за незаконна, няма как тя да бъде отменена със задна дата.С решението, което , регулаторът увеличи цената на газа с около 30%, а в резултат поскъпнаха парното и токът. От 1 юли ", "date": "2017.07.04", "title": "Делото срещу поскъпването на газа започна при закрити врата"}
{"url": "http://www.dnevnik.bg/razvlechenie/2017/07/04/3001074_djud_lou_shte_pomaga_na_edi_redmein_vuv_fantastichni/", "text": "Джъд Лоу ще играе младия професор Албус Дъмбълдор в продължението на \"Фантастични животни и къде да ги намерим\". Филмът, чието действие се развива във фантастичната вселена на Хари Потър, започна снимки в понеделник, съобщи \"Варайъти\" а сценарист отново е Дж. К. Роулинг.Еди Редмейн отново ще е в главната роля на Нют Скамандър - \"магизоолог\", който изследва фантастичните зверове в десетилетията преди появата на детето магьосник, а Джони Деп ще е големият му враг - тъмният маг Гелерт Гриндеуалд. Действието се развива през 20-те години на миналия век, но в Париж, скоро след като Скамандър залови Гриндеуолд в края на първия филм.Естествено, той е успял да избяга и работи по тъмна мисия - издигането на вълшебниците над всички немагически същества. Тук се включва Дъмбълдор (директор на училището за магии от поредицата за Хари Потър), някогашен приятел на Грийнуолд, който вероятно единствен може да го спре.Във филма ще се завърнат героите Тина, Куийни, Якоб, братът на Нют - Тезей, както и Кридънс. Ново попълнение е актрисата и дъщеря на Лени Кравиц Зоуи, чиято героиня Лета Лестрейндж се мерна за кратко в първия филм.\"Фантастични животни и къде да ги намерим\" бе замислен като продължение на филмите за Хари Потър след като всички седем книги от голямата поредица за детето магьосник бяха филмирани. Той реализира повече от 800 млн. долара приходи и се очаква да има още четири серии. Втората би трябвало да излезе през ноември 2018 г.", "date": "2017.07.04", "title": "Джъд Лоу ще помага на Еди Редмейн във \"Фантастични животни и къде да ги намерим 2\""}
{"url": "http://www.dnevnik.bg/biznes/2017/07/04/3001072_vsiaka_treta_platena_usluga_na_patentnoto_vedomstvo/", "text": "Министерството на икономиката обяви, че 19 от най-често ползваните платени услуги на Патентното ведомство вече ще се предоставят на заявителите абсолютно безплатно. Това са част от предприетите мерки от правителството за редуциране на административната тежест, уточняват от министерството, като допълват, че в днешния брой на Държавен вестник е публикуван новият ценоразпис на услугите.Така 30% от общия брой на административните услуги, които се предоставят на бизнеса и гражданите по ценоразпис, вече са безплатни. В останалите 44 случая цените са значително намалени, твърдят от министерството.Цената за проучвания за изобретения се намалява наполовина, ако заявителите са микро- и малки предприятия по Закона за малките и средни предприятия, държавни или общински училища, държавни висши училища, академични научноизследователски организации на бюджетна издръжка или изобретатели, вписани в държавния регистър на патентите или на полезните модели.Въведен е нов критерий, според който всички цени за административни услуги, събирани съгласно посочения ценоразпис, ще бъдат намалени с още 10% при подаване на заявлението онлайн. Сроковете за предоставяне на някои от услугите също са намалени.Списък с услугите, които ще се предоставят безплатно от Министерството на икономиката:- Обикновено проучване за новост в областта на изобретенията с изготвяне на доклад от проучване;- Обикновено проучване за новост в областта на изобретенията с изготвяне на доклад от проучване и писмено становище;- Обикновено проучване за новост и изобретателска стъпка в областта на изобретенията с изготвяне на доклад от проучване;- Обикновено проучване за новост и изобретателска стъпка в областта на изобретенията с изготвяне на доклад от проучване и писмено становище;- Обикновено проучване за патентна чистота за територията на РБ в областта на изобретенията. Цената е на обект;- Обикновено проучване за предшестващо състояние на техниката в областта на изобретенията;- Проучване за патентни аналози, в т.ч. публикувани заявки в България в областта на изобретенията;- Обикновено проучване за новост на дизайн по отношение на заявени и регистрирани промишлени дизайни с действие на територията на РБ за един дизайн;- Обикновено проучване за новост на дизайн в чужди бази данни със свободен достъп, за една страна за един дизайн;- Обикновено проучване за идентичност и сходство с по-ранни марки/географски означения, действащи на територията на РБ, за 1 клас по международната класификация на стоките и услугите (МКСУ);- Обикновено проучване за идентичност и сходство с по-ранни марки/географски означения в чужди бази данни, за 1 клас по международната класификация на стоките и услугите (МКСУ) за една страна по национален ред за съответната страна, за страни, които предоставят свободен достъп до базите данни;- Обикновено проучване за идентичност и сходство с по-ранни марки/географски означения в чужди бази данни, за 1 клас по международната класификация на стоките и услугите (МКСУ) за една страна по реда на Мадридската спогодба и протокола към нея, за страна членка;- Проучване в базите данни за различните обекти на индустриална собственост и националните фондове по име на изобретател, заявител, притежател, автор, селекционер, ползвател или лицензополучател, представител по ИС;- Проучване в базите данни за различните обекти на индустриална собственост и националните фондове по номер на заявка или защитен документ;- Издаване на приоритетно свидетелство;- Обикновено издаване на различни видове удостоверения;- Издаване на удостоверения за платени такси;- Вписване на представител по индустриална собственост и издаване на удостоверение;- Вписване и публикация на промяна на името и/или адреса на представител по индустриална собственост.", "date": "2017.07.04", "title": "Всяка трета платена услуга на Патентното ведомство вече е безплатна"}
{"url": "http://www.dnevnik.bg/gradska_sreda/2017/07/04/3000976_fandukova_momentut_za_vuzstanoviavane_na_1300_godini/", "text": "Още преди откриването му през 1982 г. паметникът \"1300 години България\",, е бил определен като незавършен. Година по-късно със своя заповед министърът на строителството и селищното устройство Григор Стоичков му отнема акт 16. В годините от 1988 до 2011 г. паметникът е бил обект на експертизи, които са показали, че той е в лошо състояние и е опасен за гражданите.Това показват документи, на които днес кметът на София Йорданка Фандъкова се позова, по време на пресконференция по повод демонтирането. На събитието присъстваха още зам.-кметът по културата Тодор Чобанов, главният архитект на София Здравко Здравков и общинските съветници от ГЕРБ Силвия Христова и Николай Стойнев.По думите на Фандъкова тези документи показват, че \"моментът за възстановяване на паметника отдавна е отминал\". Тя посочи, че авторът на творбата - Валентин Старчев, е бил част от комисия, която през 2003 г. установява, че е необходимо незабавното демонтиране на плочите и спомагателната конструкция. В тази комисия е бил и Светлин Русев, който през миналата седмица се обяви за запазването на паметника. Валентин Старчев пък обжалва решението на Столичния общински съвет от 2014 г. за премахване на творбата му.  автора.\"Много от тези хора, които днес се обявяват за защита на паметника, през годините са имали цялата възможност да направят нещо за възстановяването му\", каза Фандъкова. По думите й Столичният общински съвет е взел решението за премахването на монумента след дълги обществени обсъждания, като нито един инициативен комитет не е предложил проект за запазването на творбата.Фандъкова каза, че скулптурите, които в момента се демонтират, ще бъдат поставени в Националния исторически музей, като Валентин Старчев е бил поканен да участва. Спомагателната метална конструкция ще бъде дадена на вторични суровини, което ще \"донесе допълнителни средства за Столичната община\".На мястото на \"1300 години България\" ще бъде възстановен мемориалът на Първи и Шести пехотен полк. При възстановяването ще бъде върнат и лъвът, който е бил част от комплекса, който в момента се съхранява в Националния военноисторически музей. Фандъкова припомни, че Столичната община е провела конкурс за възстановяване на мемориала, но нито един от проектите не е получил минималните 50 точки.По думите на Тодор Чобанов предстои да бъде обявен нов конкурс за проект, като заданието за него се пише в момента. По думите му плочите, на които са били изписани имената на войниците от Първи и Шести пехотен полк, са тежко пострадали, а някои дори липсват. Той обеща, че избраният проект ще премине през обществени обсъждания и художествения съвет на Столичната община. Той посочи, че това ще бъде основна разлика от \"80-те години, когато е било взето грешното решение за разрушаването на войнишкия мемориал\".Здравко Здравков увери, че Столичната община е издала всички необходими документи за демонтирането.", "date": "2017.07.04", "title": "Фандъкова: Моментът за възстановяване на \"1300 години България\" отдавна е отминал"}
{"url": "http://www.dnevnik.bg/bulgaria/2017/07/04/3001077_grabej_na_inkaso_avtomobil_v_sofiia_se_okaza/", "text": "Грабежът на инкасо автомобила в София в началото на годината е инсцениран от шофьора, съпругата му и негов приятел, съобщи на брифинг в прокуратурата градският прокурор Емилия Русинова, цитирана от агенция \"Фокус\". Престъплението беше извършено на , като бяха откраднати около 360 000 лв.Инкасо автомобилът беше намерен изоставен вблизост, а в него беше открит закопчан с белезници и шофьора. Любопитното е, че в колата останали още 405 хиляди лева, тъй като подготвеният от крадците сак за парите се оказал малък.Още в първите часове след грабежа основната версия на разследващите беше именно инсценировка. Днес сутринта са били задържани и извършителите.Русинова уточни, че са намерени и част от парите, предмет на престъплението. \"Намерените пари са пакетирани по начина, по който са били отнети от инкасо автомобила, с лепенките на съответната фирма, което е безспорно за нас, че те са част от средствата, отнети по време на въоръжения грабеж. Към днешна дата можем да кажем, че е инсцениран въоръжен грабеж, тъй като от събраните доказателства правим извод, че в него са участвали шофьорът на инкасо автомобила, негов приятел и съпругата на шофьора\", допълни тя.Русинова посочи, че паричните средства са намерени в дома на близка приятелка на шофьора, с която той е имал лични отношения. За инсценировката шофьорът на автомобила е предоставил на своя приятел собствените си белезници и тиксо.Така, когато вторият охранител е слязъл от колата, е инсценирано нападението, обезвреждането на шофьора, закопчаването му с белезници и залепянето на устата с тиксо.", "date": "2017.07.04", "title": "Грабеж на инкасо автомобил в София се оказа инсценировка"}
{"url": "http://www.dnevnik.bg/detski_dnevnik/2017/07/04/3000830_premierut_i_ministri_za_magistralata_v_znaniiata_i_kak/", "text": "След като решението бе взето от правителството, премиерът Бойко Борисов, вицепремиерът Томислав Дончев и министрите Красимир Вълчев (образование и наука), Владислав Горанов (финанси), Валентин Радев (вътрешни работи) и Бисер Петков (социална политика) слязоха в Гранитната зала, за да обяснят защо образованието е основен приоритет, как обхващането на децата в училище е важно за икономиката и как полицаи \"внимателно ще принуждават\" родителите да пускат децата в училище. В залата бяха представители на регионалните управления на образованието и на медиите.\"Дневник\" публикува едно към едно основните тези на премиера и министрите за образованието като приоритет и задължителното обхващане на децата в училище. \"Темата е образование - основен приоритет на това правителство. Аз поне не си спомням друго правителство с конкретна цифра, а тя е около 330 млн. на година, да увеличава учителските заплати. Но това не е й най-важното - най-важното е, че в България трябва да имаме образовани хора. Виждате ги в Асеновград, в Столипиново и където и да било - образованието не е на необходимото ниво. Затова сигурно е правилно и необходимо и на полицаи, и на военни, и на доктори, и на санитари да се вдигнат заплатите - всички искаме да се повишат. Решихме като начало незабавно да говорим за преподавателите. За тези, които създават образовани хора. Всичките ни други програми за иновации, за растеж на икономиката, за квалификация и преквалификация, минават през нивото първо на преподавателите, и второ - по-старите поколения сме ги изпуснали безспорно - децата, всяко едно дете от България да посещава, да излиза образовано, да може да чете, да пише и с познания от училище. Само това гарантира просперитета след това и на икономиката, и на държавата. Безработицата в момента е 6% - тя повече не може да падне по простата причина, че особено в някои от етносите не знаят да четат и да пишат, а по този начин не могат да отидат и да си намерят каквато и да е работа\" (Бойко Борисов).\"На практика искаме всички вас - правителството, министерствата на образованието, социалното министерство, на финансите, на вътрешните работи, да бъдат въвлечени всяко дете да посещава училище; всяко дете да излиза оттам ограмотено. И това с всичките ни ресурси, които имаме, трябва да бъде направено. Молбата и заповедта ми - както искате го наричайте, това е най-важното нещо; това е магистрала в знанията; само така с потенциала човешкия, който имаме, можем да достигнем до по-голяма производителност на труда. Защото България ще почне да се мери с останалите, когато производителността на труда стане такава, каквато е в други държави, към които се стремим\" (Бойко Борисов).\"Министърът на образованието трябва да направи такава формула, че тези учители, които работят в по-трудна среда - не искам да говоря аз за етноси, защото всеки български гражданин, всяко българче ни е ценно и важно, но преподавателите... майка ми е била учителка и знам - като си дойдеше и каже: \"Надула ми се е главата.\" Не навсякъде еднакво лесно се работи с учениците - особено в тези райони, където трябва повече грижа. Защото, скъпи мои, ако не успеем, в момента какво имаме? По-доброто за данъкоплатеца е да отиде да тежи на социалната система. По-лошото е - да стане престъпник. Трети вариант няма. Когато отива обаче на тежестта на социалната система, тогава пък работещите българи казват: \"Докога ние ще им плащаме?\" Веднага се вкарваме в едно етническо напрежение и противопоставяне, става един омагьосан кръг и ако се замислят и едните, и другите - това е единственото, което е редно да се направи и което правим в момента\" (Бойко Борисов).\"Постепенно от 1 септември да образоваме децата и да ги вкараме след това да работят. Защото на практика, когато затвориха Трудови войски, тогава това беше един от инструментите да стават шофьори или мазачи, или мозайкаджии. След затварянето на Трудовите войски - виждате 15% и нагоре. Това е вече голяма маса хора на базата на по-малко от 2 млн. работещи и на социалната система ни ляга вече непосилна тежест - говорим за стотици милиони, които се дават. Затова ще задължим тези семейства да изучат децата си; ще дадем пари, ще инвестираме в учители, в каквото е необходимо, но те трябва да се изучат. Това ще гарантира, че след 15 години няма да имат толкова голям проблем следващите поколения\" (Бойко Борисов).\"Често коментираме проблеми и предизвикателства, които има образованието - колко е качествено, колко е обвързано с пазара на труда и т.н. Най-големият проблем обаче е на входа на образователната система, защото каквито и коментари да имаме по отношение на качеството на образователния процес, какво правим с тези, които изобщо не попадат в системата? А те за съжаление не са малко - данните показват, че малко над 5% от българчетата, 1/4 от ромчетата, над 10 % от децата от турски произход не са обхванати от образователната система. Това е непригодно не само за пазара на труда - това означава утре те да бъдат клиенти на социалната система; някои от тях за съжаление да бъдат клиенти или с тях да се налага да работи Министерството на вътрешните работи\" (Томислав Дончев).\"Това няма как да е проблем само и единствено на образователните институции - училище, структурите на Министерството на образованието, тук е необходимо да се мобилизира цялата държава, тъй като проблемите са интегрални. Механизмът трябва да работи на ниво училище, където е цялата институционална мощ на държавата; плюс службите на социалното министерство; плюс служителите на МВР; плюс социални работници; плюс представители на местната власт. Да са мобилизирани всеки според компетенциите му да може да взема мерки, така че всяко дете да бъде записано, когато идва време да посещава първи клас, и впоследствие - да бъде задържано в училище, което включва всякакъв комплекс от мерки. Профилът, програмата, диагнозата трябва да е на ниво дете и ако за дадено семейство не е ценност детето да ходи на училище, тук според мен приоритет има общественият интерес и ние трябва да направим абсолютно всичко - като започнем от санкции: там, където законът ни го позволява, и където е необходимо, минем през мотивация и подкрепящи мерки детето да бъде задържано в клас. Успеем ли да го направим това до 14-15 години, това дете ще има съвсем друго бъдеще - и от гледна точка на личностна, и от гледна точка на професионална реализация\" (Томислав Дончев).\"Проблемите не се делят по ведомства - това са проблеми на обществото и проблеми на държавата. Затова държавата с цялата си мощ, с отлична координация на място, на терен, трябва да бъде на мястото си. Този механизъм сработва сега - първата ни цел е тази учебна година. И резултат от действията ни трябва да има веднага. И това не е краят, това е само началото - ако имаме окуражаващи резултати от този механизъм, аз повдигам темата дали той не трябва да бъде оформен в закон. Изследванията показват, че битката трябва да бъде започната преди това, в последните групи на детските градини - в момента анализираме какви мерки можем да предприемем там. Целият този механизъм трябва да бъде снабден с индикатори, за да мерим прогрес. Валиден е въпросът - какво правим с децата, които вече са в училище - само престоят им в сградата не гарантира професионално и личностно развитие\" (Томислав Дончев).\"Необхванатите, отпадналите деца до момента не са се водили на никого - ако искате да употребя такъв битов израз. Оттук нататък на база информацията от всяко населено място на всички отговорни институции ще бъде дирена сметка колко са децата и защо те не са в училище. Ние не може да твърдим, че проблемът с обхващането, т.е детето да бъде в класната стая, е ангажимент само на директора или само на учителя - има държавни служби с различни компетенции, които трябва да се намесят - местна власт, социални работници, служител на МВР, ако е нужно. Трябва да се влезе в квартала, в махалата, в конкретното семейство и да се диагностицира какъв е проблемът - материален или друг. Имаме цял спектър от проблеми - от липса на обувки до липса на желание на детето и на родителите. Всеки от тези проблеми трябва да се реши по различен начин\" (Томислав Дончев).\"Формулата да обхване и да изучим всички деца е доста сложна; съдържа множество мерки; много комплексна е. Ние вярваме, че ако изведем две, ще постигнем значителен успех в краткосрочен и дългосрочен план. Едната е координираната работа на институции - държавата с всичките и политики няма как да не може да реши проблема с преждевременното отпадане на ученици. Втората е мотивираните учители - учителят е този, който на място прави така, че детето да се обучи и да имаме по-добро общество; учителите са тези, които понякога заместват родителите, вземат децата от вкъщи, учат ги да се мият\" (Красимир Вълчев).\"Неграмотността се възпроизвежда от едно поколение на друго. От международни изследвания може да се види - най-голям дял от децата са от семейства с ниски образователни възможности, в които няма отношение към образованието; децата са натрупали дефицити още на входа на първи клас. Ако те бъдат обхванати в предучилищна възраст, много по-дълго пребивават в образователната система; много по-често стигат до гимназиално образование, придобиват базова грамотност и са пригодни за пазара на труда. Ключово е да предотвратим отпадането от 5 до 7 клас, когато много голяма част от децата по социални и културни причини напускат образователната система\" (Красимир Вълчев).\"Ние ще използваме всички инструменти - ще бъдат създадени екипи във всяко населено място, в които ще се включват представители на образователните институции, на общините, на дирекциите за социално подпомагане, на МВР. Те ще трябва да идентифицират учениците, които са отпаднали или в риск, и да приложат комплекс от мерки за вкарването им в образователната система. Ако детето не бъде открито на постоянен адрес, ще се търси на настоящ; ако не бъде открито на настоящ, ще се търси на цялата територия на страната. Екипите във всеки момент ще имат списък кои деца не са обхванати - ще работят с родителите, в много от случаите ще работят с медиатори. Основаната цел е да бъдат убедени децата и родителите, че образованието е най-важната ценност. Ако те не бъдат включени в образователната система, това е най-голямото увреждане. Ако едно дете бъде увредено физически от родителя, ще има наказателна отговорност, но ако бъде увредено откъм социални и житейски възможности, такива механизми рядко се активират\" (Красимир Вълчев).\"Коя е по-голямата обществена загуба от преждевременното отпадане на деца и ученици от образователната система? И по отношение на пазара на труда, и по отношение на възпроизвеждането на грамотност. Много често тези деца стават криминален контингент, а както каза премиерът - в най-добрият случай са контингент на социалната система. Така че няма по-важна задача. Това е посланието на днешното ни присъствие тук\"(Красимир Вълчев).\"Днес инициираме задействането на механизма - проблемите ще бъдат много повече, отколкото на хартия можем да опишем. Със сигурност обаче като един от министрите, наблюдаващ икономиката, доста сме закъснели с подобни мерки и трябва да инвестираме максимално много, в т.ч. и ресурс от бюджета за превенция за отпадането от училище. До мен е един репресивен министър , който трябва да впрегне онази част от средствата и силите на държавата, които да гарантират спазването на закона. В частта \"права и стимули\" има много какво да се говори, но в частта изпълнение на закона... знаете, че в конституцията е записано, че образованието е задължително - то не е дадено като въпрос за преценка от страна на родителя дали детето трябва да ходи на училище или не. И държавата трябва да си свърши работата\" (Владислав Горанов).\"МВР е репресивно - то е репресивен апарат, принуждава хората да спазват законите - най-общо казано. Но ГЕРБ повдига темата и говори за бъдещето на България. Децата са бъдещето на България. Образованието е първият ни приоритет - влязохме във власт, огледахме се, сега гледаме механизми. Всяко българче - мисля, че премиерът вече го каза - ни е важно. С мерки, които може да си позволи МВР, тези хора ще бъдат принудени буквално да заведат децата си на училище. Има координационен център - там, където има нужда, се появява полицията и помага - на социални работници, на екипите, за които става дума; за да влезем, да не бият учителите, да не бият социалните работници, а внимателно да ги принудим да се съгласят да си заведат децата в предучилищна и училищна възраст. По-добре да се занимаваме с децата, да ги накараме да влязат в училище, отколкото след това да се занимаваме с престъпници\" (Валентин Радев).", "date": "2017.07.04", "title": "Премиерът и министри за \"магистралата в знанията\" и как полицаи \"внимателно\" ще връщат децата в училище"}
{"url": "http://www.dnevnik.bg/sviat/2017/07/04/3000886_bil_klintun_ujasite_na_xx_vek_biaha_otrocheta_na_hora/", "text": "Майке (втората съпруга на Кол), благодаря ти за възможността да кажа няколко думи. Благодаря и на Петер, на Валтер, на семейството на Кол. На лидерите на Европа и на Европейския съюз. На канцлера Меркел, президента Макрон. На другите министър-председатели и политици, които са тук.Моля ви да помислите за нещо, което не е в бележките ми. Оглеждах днес тълпата и всички нас, които някога бяхме управляващи, всички, които дойдохме днес – защо?Защото Хелмут Кол ни даде възможността да се включим в нещо, по-голямо от самите нас. По-голямо от мандатите ни. По-голямо от изплъзващите ни се кариери. Защото всеки от нас рано или късно ще е в ковчег като този.Обичах го. Хилъри казваше, че го обичам, защото беше единственият човек с по-голям апетит от мен. Идваше във Вашингтон толкова често, че веднъж той ме заведе в своя любим ресторант – в столицата на моята държава. Казва се \"Филомена\", още е на същото място, препоръчвам го.Защо казвам това? Защото XXI век за Европа, каквато е сега, започна под неговия взор. Той трябваше да отговори на пет наистина големи въпроса, които имат последствия до ден днешен. Ние сме тук заради неговите отговори.Трябва ли да има истински обединена Германия след падането на Берлинската стена? Какво точно ще значи, колко ще струва – ще бъде трудно, но ние сме един народ в една страна и трябва да преодолеем хаоса и трудностите. Въпреки че в неговия случай това му коства изборите, защото издигането на Източна Германия отне повече, отколкото някой би могъл да предположи тогава.Трябва ли да има истински Европейски съюз и трябва ли той да се разрасне така, че Германия никога да не бъде на границата на Европа отново, да бъде източник на хаос и война? Поляците, унгарците, чехите, другите – можем ли да го направим заедно?Трябва ли Германия – на която съседите отдавна не се доверяваха – да прояви агресия, за да спре клането в Босна, като подкрепи първата намеса на НАТО извън границите на страните членки и първото разгръщане на германски войски в чужбина от Втората световна война насам?След разрухата на войната най-сетне Берлинската стена пада – трябва ли само да въздъхнеш с облекчение? Или трябва да осъзнаеш, че това е било ужасно преживяване и за Русия, и да подадеш приятелска ръка – заедно с чек, и да дадеш на мен възможността да направя същото?Да се запази ли НАТО, или да се разтури – тогава много хора мислеха, че трябва да се разтури. Вместо това той се разрасна, не като заплаха, а като обещание, със специални партньорства едновременно с Русия и Украйна за да се гарантира териториалната цялост и сътрудничеството в бъдеще.Това бяха много важни въпроси. Днес звучи толкова лесно, и може да кажете – не само лесно, ами вижте как реалността се намеси, колко различни изглеждат нещата сега. Може да мислите всички нас, побелелите, за изкуфели в сегашните реалности.Най-важно е какво ни тласка напред. Обичам този човек, защото апетитът му се простираше отвъд храната. Защото той искаше да създаде свят, в който никой не се налага. Свят, в който сътрудничеството е по-добро от конфликта, в който разнообразни групи хора взимат по-добри решения от отделните диктатори. В който младите хора ще са свободни да кажат, че по наше време сме сгрешили – или поне, че не сме направили достатъчно.Нищо не показва това по-добре от готовността му да загърби огромната тежест на германската култура и история и приноса ѝ към Европейския съюз, от готовността да отстъпи първото председателство на централната банка. Беше ясно – трябва да се научим да споделяме.Навсякъде по света сега има вълна на политиката на идентичността. Кои сме ние? И трябва ли да се определяме най-вече според особеностите си или най-вече според общите си черти?Не се залъгвайте, Хелмут Кол обожаваше да бъде германец. Аз се погрижих при една негова визита в САЩ да бъде дори повече германец, като го заведох в Милуоки – нашия най-германски град. В училища с интензивно преподаване на немски, където той говори на немски с афроамерикански ученици, които говорят на немски по цял ден в училище.Той беше на мнението, че в един взаимнозависим свят, където границите са повече мрежи, отколкото стени, където технологиите създаваха удивителни неща, но и ни направиха по-уязвими от всичко - от тероризъм до кибертероризъм.Той обожаваше да бъде германец. Опита се да ме накара да ям неща, които не исках да ям, защото обичаше да бъде германец. Обожаваше да бъде и европеец. Но в неговото голямо, политическо, често арогантно лидерство имаше зачатък на разбирането, че ужасите на XX век бяха все отрочета на хора, които смятаха, че да доминираш е по-добре, отколкото да си сътрудничиш.Затова всички ние сме тук. Всички ние, които някога бяхме, искахме да се върнем и да кажем благодаря, че ни даде възможността да сме част от нещо по-голямо от самите нас. Благодаря че ни даде възможността да сме малко по-добри, да си спомним за полските работници в Гданск – техните животи са не по-малко важни от нашите в очите на Бог.В крайна сметка политиката не се върти около начините за доминиране, а около възможностите на обикновения живот на максимално много хора. Най-богатият човек на света един ден ще лежи в ковчег. Най-могъщият... Независимо дали убиваш или опазваш животи, всички си отиваме у дома, както казват в САЩ и в нашите афроамерикански църкви – те наричат събирания като днешното \"отиване у дома\".Heimat (бел.ред. - немска дума, която означава принадлежността на човек към социална група; превежда се като \"у дома\" или като \"родината\"). Никой не обичаше това повече от Хелмут Кол.Спи спокойно, приятелю. Най-големият дар, който ни остави, е урокът, че най-важното нещо в живота е какво ще оставим на децата си. Свободата, мирът, сигурността да градят своето благоденствие, да преследват своите мечти и да вярват, че могат да са много големи, когато въздигат, а не когато рушат.Ти се справи добре с живота и тези от нас, които го споделиха, те обичат заради това. Благодаря.", "date": "2017.07.04", "title": "Бил Клинтън: Ужасите на XX век бяха отрочета на хора, избрали доминацията пред сътрудничеството"}
{"url": "http://www.dnevnik.bg/bulgaria/2017/07/04/3001095_bnp_pariba_lichni_finansi_othvurli_obvineniiata_che/", "text": "\"БНП Париба Лични финанси\" отхвърли, като предлага безлихвени потребителски кредити за покупка на стоки на изплащане, но с премълчано изискване за такса \"ангажимент\", която дори прави заема по-скъп, отколкото при наличието на лихва по него.От КЗП уточниха, че това е нелоялна практика и са я забранили със заповед, която е потвърдена от Върховния административен съд.От небанковата финансова институция разпространиха до медиите отворено писмо, в което подчертават, че не предлагат подобен потребителски кредит от 2015 г. До тогава пък този продукт е предоставян като потребителски кредит с 0% годишен лихвен процент, а не с 0% годишен процент на разходите, както е обявено от КЗП.От \"БНП Париба Лични финанси\" подчертават, че наличието на такса \"ангажимент\" е било обявявано както в преддоговорната информация, така и на първата страница на договорите за отпускане на кредит.Предлаганият кредит бил премахнат като услуга след няколко проведени изследвания на клиентската удовлетвореност.\"За нашата компания е изключително важно да бъдем максимално коректни със своите клиенти и те да го знаят – това е част политиката на отговорно кредитиране, която следваме\", пише в съобщението на \"БНП Париба Лични финанси\".", "date": "2017.07.04", "title": "\"БНП Париба Лични финанси\" отхвърли обвиненията, че заблуждава клиентите си"}
{"url": "http://www.dnevnik.bg/sviat/2017/07/04/3001091_junker_kum_evrodeputatite_otvratitelni_ste_video/", "text": "Председателят на Европейската комисия Жан-Клод Юнкер остро критикува депутатите в Европейския парламент заради това, че нищожен брой от тях уважиха обръщение от премиера на малката Малта в пленарната зала в Страсбург.\"Отвратителни сте!\", каза Юнкер и призова евродепутатите да показват повече уважение дори към най-малките членове на Европейския съюз.Председателят Антонио Таяни два пъти направи забележка на председателя на еврокомисията да не държи подобен тон, но Юнкер заяви, че повече няма да стъпи на подобни събития.\"Фактът, че днес в парламента на този дебат присъстват едва 30 депутати, реално илюстрира факта, че парламентът не се държи сериозно. Европейският парламент е отвратителен, много жалък\", каза дългогодишният премиер на Люксембург, също един от най-малките членове на ЕС.\n    \"Ако господин Мускат беше госпожа Меркел или господин Макрон... щяхме да имаме пълна зала\", добави Юнкер по време на прегледа на малтийското председателство на ЕС, което приключи на 30 юни. В Малта живеят около 400 000 души, а в Люксембург - малко над 500 000.Джоузеф Мускат изслуша с усмивка размяната на остри реплики, след което представи какво е свършила страната му в месеците, когато Великобритания формално задейства процедура за напускане на ЕС. Брекзит е катастрофално творение, което всички трябваше да предвидим, но никой от нас не се задейства да го предотврати, заяви малтийският премиер.", "date": "2017.07.04", "title": "Юнкер към евродепутатите: Отвратителни сте! (видео)"}
{"url": "http://www.dnevnik.bg/sport/2017/07/04/3001113_mejdunarodnata_federaciia_po_leka_atletika_podnoviava/", "text": "Международната федерация по лека атлетика (IAAF) ще поднови половите тестове, които бяха забранени преди няколко години. Специална изследователска комисия доказа, че високото наличие на тестостерон носи голямо предимство при определени спортове.Спортният арбитражен съд (КАС) забрани тестовете през юли 2015 г. за срок от 2 години, докато  докаже, че това влияе върху спортните резултати.Последните изследвания, направени от докторите Стивън Бърмон и Пиер-Ив Гарние бяха публикувани наскоро в британския Журнал за спортна медицина. Те са базирани на проби, взети от 2127 атлети от двата пола на световните първенства през 2011 и 2013 г.Резултатите сочат, че високите нива на тестостерон \"дават значително състезателно предимство\" на 400 метра гладко бягане и с препятствия, 800 метра, хвърляне на чук и овчарски скок.Тестовете станаха популярни покрай южноафриканската бегачка на средни разстояния Кастер , която многократно беше проверявана след състезания.След нея бяха направени проби на още десетки атлетки, но КАС забрани тестовете, тъй като ги нарече дискриминиращи. Това се случи след обжалване на индийската спринтьорка Дутее Чанд, която доказа, че има високо наличие на тестостерон по рождение.", "date": "2017.07.04", "title": "Международната федерация по лека атлетика подновява половите тестове при жените"}
{"url": "http://www.dnevnik.bg/zelen/2017/07/04/3001096_blizo_60_sa_jertvite_ot_poroini_dujdove_v_kitai/", "text": "Най-малко 56 са жертвите, а 22 души са изчезналите заради пороите в Южен Китай, които започнаха през последните дни на юни и продължават досега, предава \"Асошиейтед прес\", като се позова на Министерството на гражданската администрация на КНР, цитира БТА. Проливните дъждове наводняват градове, прекъсват електроснабдяването и редица транспортни артерии.Близо 490 литра (на кв/м) дъждове се изсипаха върху няколко големи града от четвъртък насам, включително и над курорт Гуейлин в Гуанси-Чжуанския автономен район, се казва в съобщението на министерството.Според националния метеорологичен център обилните валежи над Южен Китай ще продължат поне до края на седмицата.Над 11 млн. души в 11 южни провинции на страната са засегнати от бедствието, причинило наводнения, земни свличания и градушки. Много реки излязоха от коритата си, заливайки околните населени райони и съсипвайки селскостопанската реколта.В момента равнището на водата в големите реки и езера на южната провинция Хунан е тревожно високо. Има разкъсани диги, което е наложило мащабни спасителни евакуации.Засегнати са и въздушните съобщения. Поради проливни дъждове са отменени или сериозно забавени редица полети от няколко летища, обслужващи големи градове, като Чънду, Чанша, Гуанчжоу, Шънжън. Хиляди пътници са блокирани по аерогарите. Има и спрени влакове, прекъснати пътища до много южни градове и села. Телевизията показва репортажи за големи наводнения в редица градове, където ниските етажи и магазините са залети от вода.Още до вчера преките икономически щети от бедствието се изчисляваха на близо 3 млрд. долара и продължават да нарастват.", "date": "2017.07.04", "title": "Близо 60 са жертвите от поройни дъждове в Китай"}
{"url": "http://www.dnevnik.bg/sviat/2017/07/04/3000996_makron_pode_iniciativa_za_demokratichni_subraniia_za/", "text": "В обръщение пред двете камари на френския парламент в понеделник , че Париж до края на годината ще даде първия тласък на едно от най-старите му предизборни обещания. Става въпрос за т.нар. демократични събрания, които трябва да зададат посока за реформи на Европа. Идеята е граждани да обсъждат бъдещето на Европейския съюз и да дадат пример на останалите държави, които да \"пренесат\" инициативата в подходящ формат.Макрон обяви, че макар да вярва в Европа, не смята евроскептицизма от последното десетилетие за неоправдан. \"Франция трябва да поеме инициативата. Искам да го направя заради тясното сътрудничество, което вече започнах с германския канцлер (Ангела Меркел)\", каза той. Президентът добави, че \"до края на годината (Франция) ще започне демократични събрания из цяла Европа.\" \"Всеки един от нас ще реши дари да се присъедини към тази инициатива.\"На срещата си през май, ден след като Макрон встъпи в длъжност, заедно с Меркел той  \"пътна карта\" за задълбочаването на европейската интеграция и промяна в договорите.\"Дневник\" обобщава основните моменти в плана на френския държавен глава.Според обобщение на плана, изложено на  (т.е. преди президентските избори), идеята е събранията да се проведат \"в рамките на шест до десет месеца, във всяка държава, по начини, определени по избор на правителствата и общностите\".Всяка държава трябва да има пълна свобода кога и как да организира дебатите. Важното е те да се фокусират върху набелязване на обществени проблеми и търсене на решения.От думите на Макрон следва, че първата държава ще бъде Франция, а втората, която се очаква да започне събранията, е Германия.Целта според Макрон е гражданите да обсъждат действия и приоритети, които ЕС би трябвало да приеме. Този метод беше използван още когато държавният глава като кандидат-президент оглавяваше движението \"Напред!\". Сбирките би следвало да предизвикат дебат между европейците; да съберат граждани на различни страни членки в спонтанни дискусии.\"Няма да питаме хората за мнението им каква Европа не искат. Ще ги въвлечем в това приключение\", каза Макрон по време на дискусия в Страсбург през октомври - още когато влизането му в предизборната надпревара не беше само предмет на спекулации.Мерило за успеха им ще бъде до каква степен те успяват да мобилизират хора, които не са от брюкселските среди или от катедрите по политология в университетите. Последните две групи са сред \"вечните участници\" в дискусиите, организирани от Европейската комисия в различните държави членки. Необходимо е обратното - да бъдат въвлечени и хора,  за това колко свързани с живота им са решенията в Брюксел.Макрон иска на базата на дебатите, които ще се проведат във възможно най-голям брой страни членки, да се създаде \"пътна карта\" с обобщение на предизвикателствата, пред които блокът е изправен според граждани на повечето държави, и на приоритетите, на които Европа трябва да се посвети. С тази дейност трябва да се захванат първоначално националните правителства, а впоследствие и самата еврокомисия.Президентът вярва, че след провеждането на дебатите Брюксел трябва да изработи график на промените, които ще приеме, за следващите пет години.Европейската комисия може и да не посрещне поредната обща инициатива за дебат с ентусиазма, на който се надява Макрон. Достатъчно е да се припомни сдържаният тон на  в края на март, в която европейските лидери отправиха далеч по-умерени послания, отколкото преди десет години, в навечерието на кризата, припомня брюкселското издание EUObserver.Уморената от дебати на тема \"Европа в криза\" комисия вече изложи пет сценария за бъдещето на съюза, които намериха отзвук сред страните членки. Поредният дебат за бъдещето, излагащ паралелни възможности, при положение че комисията на Жан-Клод Юнкер вече е изредила възможностите пред блока, може да не се приеме радушно - особено ако ще доведе до нова промяна на европейските договори.И други европейски лидери са излагали предложения за \"въвличане на гражданите\" - особено в годините, след като Франция и Холандия гласуваха срещу Европейската конституция през миналото десетилетие. \" Досега гражданите са приемали подобни инициативи по-скоро абстрактно.\"Европейските лидери правят отново и отново една и съща грешка. Те искат размишления и дебати по време на еврокризата. Тези действия обаче са контрапродуктивни: гражданите се чувстват покровителствани, а не смятат, че биват приемани сериозно, тъй като осъзнават, че консултациите с тях имат предимно символичен характер\", обяви през май организацията Democracy International за Деня на Европа по повод на \"демократичните събрания\" на Макрон.Опозицията във Франция определя инициативата на Макрон като част от маркетинга му след еврофилски настроените избиратели и сред представители на европейските институции.", "date": "2017.07.04", "title": "Макрон поде инициатива за \"демократични събрания\" за бъдещето на ЕС"}
{"url": "http://www.dnevnik.bg/biznes/2017/07/04/3001122_vtori_zastrahovatel_triabva_da_dade_obiasneniia_zashto/", "text": "За десетина дни Комисията за защита на конкуренцията предяви твърдение на второ застрахователно дружество за това, че налага ограничения на брокерите.След като в края на юни установи, че \"Алианц\" ограничава брокерите да правят отбив от собственото си възнаграждение в полза на крайните клиенти, сега обявява същото и за застрахователната компания \"Надежда\". Според КЗК нарушението се изразява в налагането на забранени вертикални споразумения за определяне на цени на препродажба в посредническите договори със застрахователните брокери по отношение на договорите за общо/имуществено застраховане, с изключение на задължителната застраховка \"Гражданска отговорност\" на автомобилистите.Компанията има 30 дневен срок, за да представи писмени възражения или да поиска неин представител да бъде изслушан.Проверката на застрахователния пазар за подобни практики след самосезиране на регулатора. Проверяваните животозастрахователни компании са \"ОББ-Метлайф\", \"Булстрад Живот\", \"Алианц България Живот\", а общозастрахователните са \"ДаллБогг: Живот и здраве\", \"Надежда\", \"ЕИГ Ре\", \"Енергия\", \"Булстрад\" и \"Алианц България\"", "date": "2017.07.04", "title": "Втори застраховател трябва да даде обяснения защо ограничава брокерите"}
{"url": "http://www.dnevnik.bg/sport/2017/07/04/3000771_germanska_recepta_za_futbolni_uspehi/", "text": "\"Футболът е проста игра, 22-ма души гонят топката в продължение на 90 минути и накрая германците винаги печелят\", гласи прословутото изказване на Гари Линекер. Днес то е същото толкова актуално, както когато е изречено от бившия английски национал. В последното десетилетие свикнахме германският национален отбор да завършва на челно място на големи футболни форуми от юношеските формации до мъжкия отбор. Тази тенденция беше затвърдена с  и Успехът на германците в Русия впечатли мнозина заради отсъствието на големите звезди в състава. Тимът беше съставен предимно от млади играчи със средна възраст 24 години, като само трима от тях бяха част от селекцията на Йоахим Льов при спечелването на световното първенство в Бразилия през 2014 г.Отново през 2014 г. юношите до 19 години триумфираха с европейската титла, а две по-късно Германия в състав до 23 години завоюва сребърните медали в Рио де Жанейро, като драма с дузпи срещу домакините я лиши от олимпийската титла.Бундестимът има потенциал да играе водеща роля в световния футбол още дълго време, което го превръща в основен фаворит за световното в Русия догодина. Основната причина за това израстване на Германия се корени в дългосрочния план за развитие на младите, който местният футболен съюз и държавата започнаха да прилагат в начало на века.\"Решихме да инвестираме повече в образованието, защото имахме нужда от по-добри в техническо отношение футболисти. Създадохме центрове за върхови постижения, които дадоха резултат. Триумфът на световното първенство е продукт на отличната работа с млади играчи\", заяви  след триумфа в Бразилия.Повратната точка за реформирането на германския футбол е европейското първенство през 2000 г. в Белгия и Холандия. Бундестимът записва едно от най-слабите си участие на големи футболни форуми, като завършва четвърти в група с Португалия, Англия и Румъния с една спечелена точка и един вкаран гол.\"Отзвукът след първенството беше огромен. Всеки настояваше за реформи, след като Германия получи правото да домакинства световното първенство през 2006 г. Това, което не се знаеше, беше, че вече имаше промени, но медиите не се интересуваха от темата до тогава\", каза бившият играч на \"Дармщат\" Улф Шот, цитиран в книгата на Рафаел Хонигщайн Das Reboot.През 1998 г. германският футболен съюз одобрява проект на Шот и бившия германски национал Дитрих Вайзе за създаването на 121 регионални центъра за откриване на млади таланти. Тяхната цел е да осигурят индивидуално обучение на 4000 деца от 13 до 17-годишна възраст по два часа седмично.\"Идеята беше да всеки да има достъп до регионален център в рамките на 25 километра от дома си. Израстването далеч от футболните градове не трябваше да е пречка за децата да получат първокласно футболно обучение\", казва Вайзе.Проектът на Шот и Вайзе влиза в сила през 2000 г., като клубовете от първа и втора Бундеслига са задължени да инвестират в академии, за да получат професионален лиценз от сезон 2002/2003 г. В списъка са лицензионни критерии са включени и конкретни изисквания колко младежи трябва да има в първите отбори, колко треньори и физиотерапевти трябва да наемат клубовете, как да се работи с местните училища.Така всеки талантлив футболист в страната не само може да бъде забелязан, а след това с него да се работи за развитието му в зависимост от неговите индивидуални способности.В първите две години от новата реформа тимовете са инвестирали 114 млн. евро в развитието на млади играчи. Броят на регионалните центрове постепенно нараства на 366, като 600 хил. деца могат да присъстват поне веднъж в годината на обучение при един от 1300-те професионални треньори. Германският футболен съюз отпуска бюджет от 14 млн. евро, като през 2003 г. въвежда специален лиценз за треньори на юноши.Година по-късно Бундеслигата до 19 години е разделена на три географски лиги, а през 2007 г. е създадено първенство за юноши до 17 години. Инвестициите до 2011 г. в развитието на млади таланти достигат 500 млн. евро.\"Създаването на юношески лиги е жизненоважна част от процеса на реформиране. Взимането на най-доброто в национален мащаб прави възможно сравняването на играчите и повишаване на качеството\", каза настоящият спортен директор на \"Хофенхайм\" Ралф Рагник.Младите играчи трудно биха се развили и показали пълния си потенциал, без шанс за изява. Клубовете от Бундеслигата са пример за налагане на местни футболисти в първия състав, като 47% или 221 от общо 470 са германци. За сравнение, разликата с Висшата лига е драстична, където англичаните са 30% от общия брой.\"Клубовете в Бундеслигата вършат отлична работа със сътрудничеството с регионалните лиги. Нашият коз е, че младите имат по-голям шанс за изява в сравнение с Англия например, където клубовете купуват чуждестранни играчи за много пари\", заяви Льов.Голмайсторът на Купата на конфедерациите Тимо Вернер стана най-младият играч, който премина границата от 100 изиграни мача в Бундеслигата. На 20 години и 203 дни той подобри постижението на капитана на Германия в Русия Юлиан Дракслер с 22 дни.Други футболисти като Никлас Зюле, Максилилиан Арнолд и Макс Майер изиграха 100 мача в първенството преди да навършат 21 години.Едно от предимствата на елитните германски клубове в това отношение е, че те не са частна собственост. С въвеждането на правилото \"50+1\", за да може един отбор да получи лиценз, мажоритарният дял от акциите се държи от плащащите членски внос. Това ги прави далеч по-обществено ориентирани.Германските клубове със сигурност не се различават от останалите - те искат да печелят, независимо дали на терена ще бъдат 11 чуждестранни играчи. Наличието на толкова лицензионни изисквания обаче просто не им оставя друг избор.", "date": "2017.07.04", "title": "Германска рецепта за футболни успехи"}
{"url": "http://www.dnevnik.bg/bulgaria/2017/07/04/3001154_razbita_e_prestupna_grupa_za_trafik_na_jeni_primamvani/", "text": "                        51 са жертвите на престъпната група за трафик на жени, а кметът на село Семчиново е бил сред лидерите й.Това съобщи Стоян Темелакиев, зам.-директор на ГДБОП, цитиран от агенция \"Фокус\", във връзка с разбитата организирана престъпна група за трафик на жени с цел сексуална експлоатация. Групата е действала вняколко европейски държави.\"Престъпната група се е занимавала със събиране, трафикиране и експлоатация на жени от България с цел проституция в Испания. В по-голямата си част набирането им се е извършвало чрез измама, възползвайки се от техния социален статус. Веднъж след като са в Испания, организаторите на групата налагат своите условия на експлоатация върху тях с насилие и заплахи \", обясни Стоян Темелакиев.Жените са принуждавани не само да проституират, а и да крадат пари, кредитни карти и ценности от клиентите си, които след това са продавани на нелегалния пазар. \"Много от тези предмети стигат и до България. За да могат да крадат, жертвите са принуждавани да дават на клиентите си ,упойващи вещества.Голяма част от престъпната група живеят в град Торемолинос, Испания, заедно с жертвите и от там ги извозват с коли или микробуси до района на Пуерто Банус в Марбея, където предлагат сексуални услуги. В тази област групата има пълен контрол над проституцията, контролира и обществените пътища.\"За станалия вече известен кмет на село Семчиново може да се приеме, че и той е бил един от лидерите на групата. За него работят момичета, а той оказва и логистична помощ за останалите лидери на групата\", посочи Темелакиев.За момента разследващите имат данни за 51 жертви. Всички са от семейства с много ниски доходи в страната ни и с ниско образование и са прекарвани в Испания с измама, че ще им намерят работа.", "date": "2017.07.04", "title": "Разбита е престъпна група за трафик на жени, примамвани с обещания за работа"}
{"url": "http://www.dnevnik.bg/sport/2017/07/04/3001134_valverde_zapochna_rehabilitaciia_samo_48_chasa_sled/", "text": "Алехандро Валверде изуми всички с невероятния дух, който показва след счупването на капачката на лявото си коляно. Колоездачът на \"Мовистар\" напусна  след катастрофа в първия етап.В неделя Валверде беше опериран, а часове по-късно започна и рехабилитацията му. Испанецът все още е в болницата в Дюселдорф, но вече прави специални упражнения, които да му помогнат.\"На 36-ия час от операцията вече мога да сгъвам коляното си на 30 градуса, момчета\", похвали се Валверде в социалните мрежи със съобщение, насочено към съотборниците му.Два дни след като претърпя  той вече се движи и може да става от леглото.Испанската телеграфна агенция EFE твърди, че Валверде вече има изготвена специална програма за възстановяване. По информация на изданието счупването на капачката не е от най-тежките възможни, а добрата новина за колоездача е, че пателарното сухожилие е здраво.\"Пълното възстановяване на такава контузия изисква между 2 и 6 месеца. На шестата седмица може да се започне с леко натоварване на коляното, но ще знаем повече за състоянието на Алехандро в края на месеца\", казва един от лекарите на \"Мовистар\". имаше страхотен сезон дотук, като през пролетта спечели пет състезания. Той триумфира в Обиколката на Андалусия, Баския и Каталуня, както и в двете най-престижни Арденски класики - \"Флеш Валон\" и \"Лиеж - Бастон - Лиеж\".Контузия като тази обаче го вади от участие в Обиколката на Испания, която започва в средата на август.Първоначалните прогнози са, че Валверде няма да кара повече през сезона, но според медиите в Испания може да да се завърне за световното първенство, което е през септември в Норвегия.", "date": "2017.07.04", "title": "Валверде започна рехабилитация само 48 часа след операция на счупената капачка"}
{"url": "http://www.dnevnik.bg/analizi/2017/07/04/3000761_a_kakvo_e_krasiv_pametnik/", "text": "Четири причини бяха най-често посочвани досега в полза на разрушаването:Достатъчно ли е това да бъде разрушен, ако въобще е вярно? Идейната и историческата стойност на паметника на съветската армия (ПСА) не е съмнителна, а е чисто невярна, просто лъжа е, но той няма да бъде разрушен по тази причина. Невярна е, защото съветската армия не е освобождавала България от никого, за да изразява българският народ конкретна признателност, както е написано на паметника. За естетическата стойност на ПСА приемам, че е съмнителна, но само толкоз - отнасям се с уважение към имената на скулпторите, които са участвали в изпълнението на проекта, сред тях и Васка Емануилова. И да отбележа - не смятам, че трябва да бъде разрушен, можело е да бъде преместен.Не е вярно. Тази легенда е удобна, за да придаде на разрушаването идея, че възстановява справедливостта на историята, без да си дават сметка възстановителите, че са като две капки вода с разрушителите от отречените времена. Мемориалните плочи в памет на 1-ви и 6-ти пехотен полк от войните за национално обединение не бяха на мястото на паметника \"1300 години България\", а досградата на НДК, съвсем малко вляво в посока към ул. \"Фритьоф Нансен\". Това означава, че военният мемориал \"1912 - 1918\" можеше да бъде възстановен и без разрушаването на паметника \"1300 години България\" - моля да бъдем точни. И тъкмо повод да попитам - кога най-сетне паметните плочи от черен гранит с имената на загиналите войници и офицери в двете Балкански войни и в Първата световна ще бъдат върнати на мястото им?Абсолютно вярно. Всичко се руши. Включително паметниците. После вземаме за аргумент, че е порутен - благодарение на нашето безхаберие Лицемерието е благородно.А сега де! Ей тука май е заровено кучето. Това грозилище ли било паметник, вика народът, а общинската власт с още по-благородно лицемерие се кълне във вездесъщия вкус за красиво и грозно: какъв по-мощен аргумент - народът не харесва паметника, защото е грозен. А какво е красив паметник?...Всъщност ни предстои европредседателство и затова не търпи отлагане премахване на грозното в пространството около НДК. (Паралелно с незаличимото разкрасяване от корупционните скандали около същото НДК.)Четирите причини за разрушаването и особено страстното им отстояване не могат да заличат усещането за вече изживяни исторически периоди на \"обновление\". Разрушаванията не могат да бъдат различни, затова и най-изтънчените им пропагандисти звучат като онези отпреди 70 години...А паметникът на съветската армия няма да бъде разрушен, нито дори преместен, по причини, които нямат общо с български дебати за историческа, идейна, естетическа и друга стойност. А защото една голяма държава /от великите/ не е съгласна. Паметникът \"1300 години България\" ще бъде разрушен, защото никоя велика сила не се интересува от него.И това е най-грозното усещане от това разрушение...", "date": "2017.07.04", "title": "А какво е красив паметник?"}
{"url": "http://www.dnevnik.bg/bulgaria/2017/07/04/3001190_deloto_za_atentata_v_sarafovo_otnovo_ne_zapochna_nov/", "text": "Делото за атентата в Сарафово отпреди пет години отново не започна, като отново причината е че не могат да бъдат призовани редовно пострадалите. Следващият опит делото да тръгне ще е на 20-ти септември, за когато отново е насрочено заседание.", "date": "2017.07.04", "title": "Делото за атентата в Сарафово отново не започна, нов опит ще има през септември"}
{"url": "http://www.dnevnik.bg/sviat/2017/07/04/3001164_makedonski_sud_ostavi_gruevski_bez_pasport_no_otkaza/", "text": "Бившият македонски премиер Никола Груевски остава без международен паспорт заедно с още близо 20 души, обвиняеми по няколко дела заради скандала с масовите подслушвания отпреди няколко години, съобщи държавната агенция МИА.С решението си съдът  на Груевски и другите бивши държавни служители, срещу които специализираната прокуратура (CJO) внесе обвинения преди няколко дни. Бившият премиер обаче няма да има възможност да напуска страната.Сред лицата, на които е наложена подобна мярка, са и бившият вътрешен министър Гордана Янкулоска и бившият шеф на разузнаването и братовчед на Груевски Сашо Миялков, както и други министри от кабинета на Груевски и на неговия наследник Емил Димитриев (който заемаше поста до встъпването на социалдемократа Зоран Заев), съобщава електронното издание МКД.Забранява им се и издаването на нов паспорт, включително на дипломатически документи за самоличност. Те ще са длъжни да се явяват в съда веднъж седмично. Дори да не пожелаят да предадат документите си, властите в страната от този момент ще ги считат за невалидни, обяви Основен съд 1 в Скопие.Същевременно институцията смята всички искания за задържане на Груевски и останалите, срещу които CJO внесе обвинения, за \"неоснователни\".Сред няколкото обвинения на прокуратурата срещу Груевски са такива за злоупотреба със служебно положение, злоупотреба със средствата за финансиране на предизборна кампания, нарушение на избирателното право и неправомерно влияние. Бившият премиер вече получи обвинение заради подбудителство към насилие, внесено от специализираната прокуратура през септември миналата година. Той отрича всички обвинения.", "date": "2017.07.04", "title": "Македонски съд остави Груевски без паспорт, но отказа да го задържи"}
{"url": "http://www.dnevnik.bg/kultura/2017/07/04/3001162_telefonni_kabini_na_taims_skueur_razkazvat_istorii_na/", "text": "Три телефонни кабини бяха инсталирани на Таймс скуеър в Ню Йорк като част от творческа инсталация, предаде \"Франс прес\", цитирана от БТА.Идеята е на Аман Моджадиди, американски творец от афганистански произход. Инсталацията се казва \"Имало едно време\". Всеки, който влезе в една от кабините и вдигне слушалката на телефона, ще чуе от другата страна гласовете на нюйоркчани, дошли от други страни. Те разказват перипетиите си на мигранти. Историите им са 70, а общата им продължителност е 5 часа и 30 минути. Инсталацията ще бъде на Таймс скуеър до 5 септември.Творецът е замислил проекта много преди Доналд Тръмп да дойде на власт. Сега той планира или да пренесе телефонните кабини в Париж, или да събере истории на мигрантите в специален сайт. Кабините може да бъдат инсталирани и покрай основните миграционни трасета.", "date": "2017.07.04", "title": "Телефонни кабини на \"Таймс скуеър\" разказват истории на мигранти"}
{"url": "http://www.dnevnik.bg/bulgaria/2017/07/04/3001181_mujut_koito_napadna_lekar_ot_sheinovo_ostava_v_aresta/", "text": "Софийският районен съд остави в ареста Владимир Стоянов, който беше задържан \", съобщиха от прокуратурата. На 1 юли мъжът се разгневил, че д.р Албена Гагова отказала да му даде плацентата на новороденото му дете, и я ударил няколко пъти с юмруци.Лекарката е със счупен нос, комоцио, разкъсана устна и множество наранявания. Стоянов беше задържан ден след нападението, като от МВР съобщиха, че той има богато криминално минало.В съдебната зала днес Стоянов каза, че срещу него няма никакви доказателства. За да прикрие лицето си от камерите, той влезе в съдебната зала с найлонов плик на главата.Мнението на прокуратурата е, че по делото са събрани достатъчно доказателства, че именно Стоянов е извършител на престъплението. Вземането на най-тежката мярка за неотклонение пък беше аргументирано с установената посредством доказателствата по делото реална опасност същият да извърши друго престъпление.Както в пледоарията на прокурора, така и в мотивите на съда, беше изрично посочено, че високата обществена опасност на самото деяние, отличаващо се с изключителна грубост и бруталност, както и фактът, че са нанесени няколко леки телесни повреди на пострадалата, сами по себе си са в достатъчна степен обуславящи опасността Стоянов да извърши и друго престъпление.Като аргумент за задържането на Стоянов се посочва и високата степен на обществената опасност и на самия обвиняем. Тя се доказвала от неприключилите към настоящия момент наказателни производства спрямо него, две от които са в съдебна фаза, а третото – на досъдебна фаза.", "date": "2017.07.04", "title": "Мъжът, който нападна лекар от \"Шейново\", остава в ареста"}
{"url": "http://www.dnevnik.bg/razvlechenie/2017/07/04/3001194_ed_shiirun_obiavi_che_izostavia_tuitur_zaradi_onlain/", "text": "Авторът на най-продавания поп албум за миналата година Ед Шийрън обяви, че е изоставя акаунта си в \"Туитър\" заради обидните коментари по свой адрес, предаде \"Гардиън\".\"Престанал съм да го ползвам изобщо. Не мога да го чета. Влизам в сайта и е пълно със злобни коментари\", казва той пред британския \"Сън\". \"И един коментар разваля деня ми. Не мога да разбера защо хората ме мразят толкова\".Едно от предположенията му за причината е негово интервю, което почитателите на колежката му Лейди Гага разбират неправилно като критика към нея. Според Шийрън те са една от основните групи, които го тероризират онлайн.Певецът е поредната знаменитост, която обръща гръб на социалната медия заради атаки на потребителите срещу него. В САЩ певицата от групата Fifth Harmony Нормани Кордей и актрисата Лесли Джоунс закриха акаунтите си миналата година заради расистки обиди, макар че Кордей се завърна.Сред критиците на \"Туитър\" са създателката на популярния сериал на HBO Лена Дънам, комикът Джон Бишъп и телевизионният водещ Райлън Кларк Нийл, който е на прицел на потребителите заради сексуалната си ориентация. Някои от тях обаче, както и Шийрън, все още имат профили там.Преди месеци \"Туитър\" въведе функцията \"безопасно търсене\" (safe search), чиято цел е да не показва обидните коментари като резултати на търсачката.", "date": "2017.07.04", "title": "Ед Шийрън обяви, че изоставя \"Туитър\" заради онлайн тормоз"}
{"url": "http://www.dnevnik.bg/bulgaria/2017/07/04/3001201_spravedliva_prisuda_za_napadatelia_v_sheinovo_shte/", "text": "Превенцията на атаките срещу медици ще са строгите присъди, заяви министър-председателят Бойко Борисов на днешното правителствено заседание, цитиран от правителствената пресслужба. Той призова здравния министър Николай Петров да помисли за възможни решения на проблема с насилието над лекари от пациенти и увери, че ще има пълната подкрепа на кабинета.Поводът за изказването беше , изродил бебето, защото тя отказала да му даде плацентата от раждането.\"Министър Петров, ползвам случая да изкажа цялата ни подкрепа към колегите Ви в \"Шейново\". И помислете, да видим какъв е механизмът да ги защитим, макар че срещу простащината не знам как да ги защитим. Родило му се бебе – вместо да се радва, да е празник – пребива докторката. Не знам срещу това каква защита\", казва по време на заседанието Борисов. \"Ако трябва, помогнете и в завеждане на дела. Пълна подкрепа за каквото е необходимо! И ние искаме той да получи справедлива присъда, защото това е и превенция. Действително разчитаме тук и на съдебната система. Превенцията, според мен, е повече тежки присъди\", казва премиерът.Според министъра на здравеопазването Николай Петров нападенията над медицински лица са над 50 на година.Като мярка срещу подобна агресия преди година в Наказателния кодекс влезе в сила допълнителна закрила над лекарите и по-строги присъди за нападателите им - от 5 до 12 години, припомни по време на дискусията Валери Симеонов. \"Това, че в момента съдебната система не работи – отчитат се смекчаващи вината обстоятелства, дават се условни, това вече е друг въпрос\", коментира той.Друга идея е инсталирането на паник бутони в лекарските кабинети. Петров потвърждава, че такива вече има, както и необходимите за тях законодателни промени и регламенти. \"Единствените места, където все още няма паник бутони на 100%, това е в самите линейки, които ходят на място, на терен\", уточнява здравният министър. По думите му ведомството е подготвило справка и ще иска малка сума от държавния бюджет, с която да стане възможно линейките да се локализират с GPS система и да имат паник бутони, с които да сигнализират за проблеми и веднага да им се праща защита на място.\"А за случая в Шейново, за който сте абсолютно прав, всичко каквото трябва да се направи като охранителна система на болницата, като законодателни промени, всичко това е факт. Срещу животинското борбата е много трудна, господин премиер, бих казал дори невъзможна\", допълва Николай Петров.", "date": "2017.07.04", "title": "Справедлива присъда за нападателя в \"Шейново\" ще подейства и като превенция, смята Борисов"}
{"url": "http://www.dnevnik.bg/video/2017/07/04/3001204_video_drugite_novini/", "text": "19 от патентните услуги вече ще са безплатниПротести за паветата на бул. \"Прага\"Връщат и лъва на Мемориала пред НДКДжина Лолобриджида мечтаела да е оперна певицаЖивописни вдъхновения за пролет лято 2018Театър пред театъра започва", "date": "2017.07.04", "title": "Видео: Другите новини"}
{"url": "http://www.dnevnik.bg/sviat/2017/07/04/3001289_franciia_veche_niama_da_e_pristrastena_kum_durjavnite/", "text": "Кабинетът ще сложи край на пристрастяването, което Франция изпитва към все по-големите публични разходи и ще овладее дълга, който също е достигнал неприемливо равнище, обяви министър-председателят  в парламента, цитиран от \"Ройтерс\".В реч пред депутатите ден след като  Еманюел Макрон  за бъдещето на страната, Филип каза, че фискалната ситуация на страната е \"неустойчива\" - за всеки 100 евро данъци, събрани в Германия, кабинетът изразходва 98, а във Франция на всеки 117 евро се харчат 125. \"Французите са зависими от публичните разходи. Като всички зависимости тази не решава нито един проблем, с който цели да се справи. Като всички зависимости тя изисква и воля и кураж за прочистване,\" каза Филип и предизвика аплодисментите в залата.Миналата седмица одит на държавните разходи установи, че бюджетът за тази година има \"дупка\" от над 8 милиарда евро и че нивото на дефицита отново ще е над размера от 3% от брутния вътрешен продукт, който Европейската комисия очаква от страните членки.\"Никой не приема мнозинството като празен чек,\" добави премиерът в речта си, продължила повече от час, имайки предвид внушителната победа на партията \"Република, напред!\" (LREM) на парламентарните избори. Той на практика препотвърди някои от ангажиментите, които Макрон обяви в обръщението си и навлезе в подробности за други идеи, споменавани в предизборната кампания на президента и в тази на LREM за парламентарния вот.Сред целите на правителството във финансовия сектор, които Филип обяви в речта, са:- намаляване на корпоративния данък, който в момента е 33.3%, до 25 на сто към 2022 г.;- намаляване на дефицита под 3% от брутния вътрешен продукт до края на годината (при 3.4 на сто за 2016 г.) и допълнително свиване на разходите в следващите 5 години;- спорният данък върху богаството, въведен по времето на предшественика на Макрон, Франсоа Оланд, да се превърне в данък върху недвижимите имоти. В предизборната си програма Макрон бе обещал да се захване с въпроса незабавно, ако разполага с парламентарно мнозинство, но в речта си Филип каза, че това ще може да се случи едва през 2019 г.;- \"данъкът върху спестяванията\", който в момента се изчислява по прогресивна скала и достига до 50%, ще стане плосък в размер на 30 на сто.- Филип потвърди и съобщението на Макрон, че Франция ще прекрати извънредното положение през есента. По думите му това ще се случи най-късно до 1 ноември, а дотогова ще бъде предложен и нов антитерористичен закон.- През 2018 г. Париж ще приеме нова отбранителна програма, която да гарантира, че разходите за отбрана ще са в съответствие с целите на НАТО за 2% от брутния вътрешен продукт.- Франция не се справя адекватно с \"моралните си и правни задължения\" в областта на миграцията, обяви Филип и обеща, че времето за обработка на молби за убежище ще бъде намалено от 14 на 6 месеца.- Няма да се издават нови разрешителни за проучвания и добив на нефт и газ, . Освен това Париж ще защитава климатичното споразумение от 2015 г. от \"онези, които заради егоизъм или липса на съвест му обръщат гръб.\"", "date": "2017.07.04", "title": "Франция вече няма да е \"пристрастена\" към държавните разходи, обяви премиерът"}
{"url": "http://www.dnevnik.bg/sviat/2017/07/04/3001308_kanada_izdade_purviia_v_sveta_oficialen_dokument_na/", "text": "Осеммесечно бебе, родено в Британска Колумбия, Канада, получи здравна карта, на която не е посочен полът му. Това е първият подобен документ за Канада и вероятно в света и представлява поредната стъпка в световното движение за освобождаване от половата принадлежност, пише Би Би Си.Родител на детето е Кори Доти - транссексуален човек, който не се самоопределя нито като мъж, нито като жена. Доти се бори половото определение да отпадне включително и от акта за раждане на бебето, за да му позволи да се самоопредели, когато порасне. В здравната карта, която била издадена на осмия месец на бебето, в полето за пол вместо стандартното М за мъжки или F за женски, е въведено U - от \"undetermined\" или \"unassigned\" - неопределен или неуточнен.Бебето, родено от Кори Доти през миналия ноември, било кръстено Сирил Атли. Доти опитва да наложи обръщение и към себе си и към бебето в множествено число - те/тях - за да се избегне втълпяване на детето какъв пол да избере, ако околните му казват той или тя. Според Доти половите органи при раждане са без значение и иска да заличи пола от всички официални документи.\"Ще отгледам Сирил по такъв начин, че докато те не добие възможността да се самоопредели и да ми каже какво е, ще се държа с тях просто като с бебе. Ще им дам цялата си любов и подкрепа, за да се почувства най-цялостният човек извън ограниченията на мъжката или женската кутия\", казва Кори Доти.Родителят е учител в местното училище и е сред основателите на Коалицията за свобода на личните документи от пол (Gender-Free ID Coalition). Борбата на организацията е децата \"да не се обременяват с пол от раждането\", защото ако по-късно решат да го променят, това е свързано с много време и административни затруднения.Засега властите отказват да премахнат пола от акта за раждане на Сирил Атли, но Кори Доти оспорва в съда. Адвокатът на семейството Барбара Финдли казва, че полът на бебетата сега се определя веднага след раждането спрямо съдържанието на органите между краката, но всъщност трябва да минат няколко години, докато детето изгради личността си и успее да определи само за себе си половата си идентичност.", "date": "2017.07.04", "title": "Канада издаде първия в света официален документ на бебе без пол"}
{"url": "http://www.dnevnik.bg/sport/2017/07/04/3001317_grigor_dimitrov_preodolia_uvereno_purviia_krug_na/", "text": "Григор Димитров преодоля уверено първия кръг на \"Уимбълдън\" след трисетова победа над аржентинеца Диего Шварцман. Българският тенисист измъкна труден първи сет, но беше безапелационен в следващите два и спечели със 7:6 (4), 6:2, 6:2 за 1.50 ч.Димитров постигна втора победа в третия си мач срещу Шварцман и за пръв път в двубоите помежду им нямаше обрат в резултата. Във втория кръг полуфиналистът от 2014 г. ще се изправи срещу кипърския ветеран Маркос Багдатис, който победи представителя на домакините Джеймс Уорд с 6:4, 6:3, 6:3.Димитров имаше проблеми в началото на двубоя с Шварцман, допускаше твърде много непредизвикани грешки и въпреки че поведе с 3:0, се озова в ситуацията съперникът му да сервира за спечелването на първия сет.Аржентинецът очаквано търсеше всяка възможност да влезе в продължително разиграване, а българинът не беше уверен от основната линия в първата половина на срещата. Постепенно обаче световният номер 11 заигра по-спокойно и търпеливо, което доведе до бърз край на двубоя.Още в първия гейм Димитров изостана с 0:40 при свой сервис. Все пак българинът бързо влезе в ритъм благодарение на поредица от добри начални удари. Той обърна подаването си, а в следващия гейм беше много агресивен, разчете отлично всички сервиси на Шварцман и постигна категоричен пробив на нула.Димитров затвърди с лекота предимството си. Също толкова лесно обаче го и загуби. Няколко втори сервиса, две непредизвикани грешки за 0:30 и Шварцман успя да пробие на нула, за да намали на 2:3. Аржентинецът изравни, а в следващите четири гейма няма проблеми за сервиращите - 5:5.Димитров беше първият, който не издържа на напрежението. В 11-ия гейм той направи две двойни грешки за 30:30, след това даде \"скрит\" сетбол на съперника, а накрая сбърка воле при мрежата.Шварцман обаче не се възползва от пробива и шанса да сервира за спечелването на първия сет. Димитров върна пробива, a след това беше по-стабилен в тайбрека и измъкна първия сет със 7:4 след решаващ мини пробив в седмата точка.Българският тенисист се възползва от инерцията и проби още в първия гейм на втората част. След това той допусна две двойни грешки и изоставане от 15:40, но успя да спаси двете възможности за рибрейк, обърна подаването си и затвърди пробива - 2:0.В шестия гейм Димитров направи поредната си двойна грешка и отново даде шанс за пробив на Шварцман. Бившият полуфиналист обаче запази спокойствие, вкара няколко първи сервира, за да спаси подаването си и веднага след това уби надеждите на Шварцман за обрат в сета след безапелационен пробив на нула.Димитров увеличи серията си до пет поредни гейма, след които вече водеше с пробив и 2:0 в третия сет. Увереността на българина продължаваше да расте, а търпението при разиграванията от основната линия му носеше успех. Той реализира втори пробив за 4:1, а два поредни сервис гейма на нула сложиха точка на спора.Димитров завърши мача с 26 непредизвикани грешки, но цели 18 от тях бяха в първия сет, а в третия имаше само една. Притеснителното за българина беше, че направи десет двойни грешки, последната обаче беше в шестия гейм на втория сет.Шварцман направи по-малко - непредизвикани грешки, но и значително по-малко печеливши удари - седем срещу 32 за съперника. Огромна беше разликата и в спечелените точки след вкаран първи сервис - 89% (42 от 49) за Димитров и 65% (31 от 48) за аржентинеца.Бивши номер 8 записа 13-а победа в 20-ия си мач на \"Уимбълдън\" и за седма поредна година преодоля първия кръг в Лондон. Той е отпадал на старта само веднъж - при дебюта си през 2009 г., когато игра с \"уайлд кард\" като шампион при юношите от 2008 г.", "date": "2017.07.04", "title": "Григор Димитров преодоля уверено първия кръг на \"Уимбълдън\""}
{"url": "http://www.dnevnik.bg/gradska_sreda/2017/07/04/3001301_i_bsp_se_vkljuchi_v_protesta_v_zashtita_na_pametnika/", "text": "С развети български знамена, упреци към Столичната община, кмета Йорданка Фандъкова и сравнения с \"талибаните в Сирия, които разрушиха античен град\", премина третият протест срещу премахванетп на паметника \"1300 години България\". Освен гражданите, , днес в демонстрацията се включиха и общински съветници от БСП - София, депутатът от левицата Нона Йотова, както и бившият народен представител Янаки Стоилов.  и ще приключат до един месец.Същевременно  срещу Столичната община за нарушаване на авторското му право, като е поискал демонтирането да бъде спряно. Вчера съдът обаче не е уважил молбата му за спиране, без да посочи мотиви за това.Около 50 протестиращи се събраха днес пред паметника, като насочиха своето недоволство към общината и общинския съвет, чието е решението от 2014 г. за премахване на паметника. Те разлепиха плакати на оградата на монумента, които гласяха: Обвиняваме общината в безстопанственост и некомпетентнос!!! Отговорните - на прокурор!\"; \"Чобанов-О-Акбар!!!\". Вторият надпис е насочен срещу зам.-кмета на София за културата и образованието Тодор Чобанов. Според протестиращите демонтирането на паметника е акт, подобен на \"разрушаването на античните градове в Сирия от талибаните на Ислямска държава\".По време на протеста бившият общински съветник от БСП Николай Белалов изчете , в което се казват три неща. Първото е, че трябва да се възстанови мемориалът на Първи и Шести пехотен полк на \"историческото му място в парка на НДК, съгласно идейния проект, предложен от военно-патриотичните организации, постъпил в Столична община\". В решението се казва, че разноските трябва да бъдат платени от инициаторите. Според Белалов \"до момента инициаторите не са дали нито един лев\". Според другите две точки в решението \"художествените скулптурни елементи\" от паметника трябва да бъдат демонтирани и преместени в Музея за история на София, а след това да им се търси \"подходящо място за експониране\".Общинският съветник от БСП Милка Христова каза пред \"Дневник\", че никъде в това решение не се говори за премахване на цялата конструкция на паметника \"1300 години България\"., че скулптурите ще бъдат разположени е Националният исторически музей. По думите ѝ на паметника са направени няколко експертизи в продължение на две десетилетия, които са установили, че цялата конструкция на произведението е опасна и трябва да бъде демонтирана.Един от събралите се при паметника граждани заяви, че наскоро е \"опериран от язва\", но въпреки това е дошъл на протеста. \"Аз помня този паметник от своето детство и с демонтирането му Йорданка Фандъкова ми отнема детските спомени\", каза той. Той завърши, че зад паметника \"1300 години България\" е разположено \"грозното парче бетон от Берлинската стена\". Тези негови думи бяха аплодирани от протестиращите.Следващият протест срещу демонтирането на паметника ще се състои в четвъртък (6 юни) от 9 часа сутринта пред Столичната община, час преди заседанието на Столичния общински съвет.", "date": "2017.07.04", "title": "И БСП се включи в протеста в защита на паметника \"1300 години България\""}
{"url": "http://www.dnevnik.bg/sport/2017/07/04/3001291_peter_sagan_beshe_diskvalificiran_ot_tur_dyo_frans/", "text": "Със скандал и дисквалификация на Петер Саган завърши четвъртия етап в . Световният шампион предизвика много тежко падане на Марк Кавендиш във финалните метри, докато двамата спореха за победата. Словакът изблъска с лакът звездата на \"Дайменшън Дата\" в предпазните огради.Кавендиш пресече финалната линия и след това веднага беше откаран в болница със сериозни охлузвания и съмнение за счупен лакът. Изследванията показаха, че като по чудо  няма фрактура.Първоначално инцидентът доведе до 30-секундно наказание за Саган и пращането му на 115-ото място, както и до отнемането на 50 точки от актива му в класирането за зелената фланелка.След това от \"Дайменшън Дата\" подадоха жалба срещу поведението на словака и комисарите решиха да го дисквалифицират. Оказа се, че Саган е предизвикал и първото падане в края на днешния етап, избутвайки двама състезатели на FDJ. Един от потърпевшите при него беше лидерът в генералното класиране Герант Томас. Инцидентът обаче не доведе до загуба на време, тъй като стана километър и половина преди финала.Етапът беше спечелен от Арно Демар от отбора на FDJ, който изпревари Саган и Александър Кристоф в спринта. Националният шампион на Франция беше най-бърз в отсечката от Мондорф-ле-Бен до Вител (208 км), финиширайки за 4.53:53 часа.Успехът е първи за Демар в \"Тур дьо Франс\" и първи за Франция в 104-ото издание. Той прекъсна и 14-годишна суша на FDJ без етапна победа в домашното състезание.\"Това е сбъдната мечта за мен, от дете искам да спечеля в Тура. Това, че го направих с фланелката на Франция е още по-специално\", каза Демар след финала.Етапът, който стартира от Люксембург беше пълна разходка за основната група. Очакванията за финален спринт и ден за спринтьорите доведоха до това, че нямаше желаещи да участват в откъсването. Така единствено Гийом ван Кайрсблук от \"Ванти Гобер\" избяга и караше сам близо 200 км.Белгиецът беше пуснат на повече от 13 минути напред, но не застрашаваше по никакъв начин спринтьорските отбори. Първо \"Скай\", а после и всички заинтересовани за етапната победа се включиха в догонването и по-малко от 15 км преди финала прибраха обратно Ван Кайрсблук.Финалът на етапа се оказа доста сложен и това доведе до хаос в основната група. Спринтьорските отбори не се организираха по най-добрия начин, като  изостана рано. Лидерът в генералното класиране Герант Томас беше хванат от падане 1.5 км преди финалната линия на един остър десен завой, но остана без тежки поражения.При спринта Арно Демар ускори първи и разви почти 62 км/ч, за да не остави шанс на конкурентите си. Кавендиш опита да влезе във въздушната струя на французина, но беше затворен от Петер Саган, който с лакът го изблъска в загражденията.Световният шампион продължи и спринтира за второто място, но Кавендиш падна много тежко, а за капак Джон Дегенколб (\"Трек\") и Бен Суифт (ОАЕ) не успяха да го избегнат и минаха през него.\"Не видях, че Марк е зад мен. Бях от дясната страна и исках да хвана въздушната струя на Демар или Кристоф, не съм сигурен който беше. Марк дойде много бързо и нямах време да реагирам\", обясни Саган.Дисквалификацията му означава, че ще има нов носител на зелената фланелка за пръв път от 2011 г. Словакът преследваше рекорда на Ерик Цабел от шест поредни победи в класирането при спринтьорите. След финала журито присъди наказание от 30 секунди на световния шампион и класиране на 115-о място в етапа, заради падането, което предизвика. Така втори в етапа се нареди Кристоф, а трети Андре Грайпел.Падането доведе до сериозно напрежение в колоната, като Грайпел реагира остро срещу Саган: \"Той вече не ми е приятел\", каза германецът.\"Идва ни малко в повече всеки ден да прави опасни движения и да блокира останалите\", добави спортният директор на \"Лото-Судал\" Марк Сърджант.След финала  веднага отиде да се извини до автобуса на \"Дайменшън Дата\" и да говори с опитния капитан на отбора Бернд Айзел. Спортният директор на тима Ролф Алдаг обаче беше бесен на словака.\"UCI трябва да се вземе в ръце. Това не беше състезателен инцидент и всички го видяха. Знам, че не е лесно да дисквалифицираш световния шампион, но понякога трябва да се взимат и тежки решения\", написа Алдаг в \"Туитър\" веднага след финала.В генералното класиране не настъпиха промени, като Герант Томас запазва жълтата фланелка пред съотборника си Крис Фрум. За зелената фланелка Демар вече е първи със 124 точки. Саган пък получи наказание от 80 точки в това класиране.Утрешният пети етап от Вител до Ла Планш де Бей Фийе (161 км) е първият истински тест за претендентите за крайната победа, като се финишира на изкачване. Височината от първа категория е дълга само 5.9 км, но е със среден наклон от 8.5%, а на места се стига до 20%. Точно на това изкачване през 2012 г. Фрум спечели първия си етап в Тура.", "date": "2017.07.04", "title": "Петер Саган беше дисквалифициран от \"Тур дьо Франс\""}
{"url": "http://www.dnevnik.bg/bulgaria/2017/07/04/3001322_den_predi_protesta_na_policaite_ministurut_razporedi/", "text": "Министерството на вътрешните работи (МВР) публикува проект на заповед за определяне на размера на допълнителните възнаграждения на полицейските служители за полагане труд през нощта, на официални празници и извънредно. Заповедта на министър Валентин Радев е публикувана на сайта за обществени консултации към Министерския съвет, ден преди .Заповедта предвижда за всеки отработен нощен час или за част от него между 22 и 6 ч. На държавните служители да се изплаща допълнително възнаграждение за нощен труд в размер на 0.25 лв.За работа през дните на официални празници, независимо дали представлява извънреден труд или не, на държавните служители се изплаща допълнително възнаграждение в размер на удвоения размер на основната месечна заплата.За времето, през което с писмена заповед и/или график, издадени от съответния ръководител, държавният служител е на разположение и се намира извън местоработата си на място, определено в заповедта и/или графика, се изплаща допълнително възнаграждение за всеки час или част от него в размер на 0.10 лв, е записано още в заповедта.Предвидено е допълнителните възнаграждения да се отчитат в часове и да се изплащат след предоставяне в съответните финансови звена на протокол-приложение от Наредбата за реда за организацията и разпределянето на работното време, за неговото отчитане, за компенсирането на работата извън редовното работно време, режима на дежурство, времето за отдих и почивките на държавните служители в МВР.", "date": "2017.07.04", "title": "Ден преди протеста на полицаите министърът разпореди допълнително заплащане за извънреден труд"}
{"url": "http://www.dnevnik.bg/sport/2017/07/04/3001323_pironkova_otnese_erani_za_68_minuti_i_zapisa_purva/", "text": "Цветана Пиронкова постигна категорична победа с 6:1, 6:4 срещу Сара Ерани и сложи край на серията от три поредни отпадания в първия кръг на \"Уимбълдън\". Българската тенисистка имаше нужда от едва 68 минути за първия си успех на тревните кортове в \"Ол Ингланд клъб\" от 2013 г.Въпреки че игра с превръзка на лявото бедро, което от доста време вече я измъчва, Пиронкова показа солиден сервис, добро придвижване по корта и много по-голяма увереност в разиграванията.Полуфиналистката от 2010 г. реализира четири пробива от седем възможности, спаси три от четирите шанса, които се откриха пред Ерани и поведе с 3:2 в директните двубои с 30-годишната италианка.Във втория кръг Пиронкова ще се изправи срещу поставената под №5 Каролин Вознячки, която победи победи Тимеа Бабош от Унгария с 6:4, 4:6, 6:1. Българката, която заема 138-ото място в световната ранглиста, има четири загуби в четири мача и само един спечелен сет срещу бившата номер 1.Пиронкова започна ударно мача с Ерани, като спечели първия си сервис гейм на нула и веднага след това стигна до точка за пробив. Бившата финалистка от \"Ролан Гарос\", която в момента е №77 в света, успя да измъкне подаването си, но впоследствие това се оказа всичко, до което стигна в първия сет.Във втория италианката съумя да спечели първите си два сервис гейма и поведе с 2:1. Пиронкова стигна до пробив в третото, но веднага след това за пръв и последен път загуби подаването си.Ерани стигна до аванс от 4:3, но българката бързо си върна предимството с нов пробив за 5:4. Получила шанс да сервира за победата, пловдивчанката изостана с 15:40, но спаси двете възможности за връщане на пробива и при втория си мачбол приключи двубоя.Пиронкова записа 47-ото си поредно участие в турнирите от Големия шлем и 12-ото поредно на свещената трева в Лондон. Днес дебют на корта направи новата марка облекла и аксесоари на българката - Pironetic, ", "date": "2017.07.04", "title": "Пиронкова отнесе Ерани за 68 минути и записа първа победа в Лондон от 2013 г."}
{"url": "http://www.dnevnik.bg/kultura/2017/07/04/3001327_muzikanti_ot_operata_v_ruse_poiskaha_ostavkata_na/", "text": "Музиканти от операта в Русе поискаха оставката на директора ѝ, съобщава БТА.\"Искаме оставката на директора на Русенската опера Гергана Георгиева, която бе назначена на тази длъжност до обявяването на конкурс\", заявиха на пресконференция председателите на синдикатите Милена Недялкова и Момчил Миланов, главният диригент маестро Георги Димитров и концертмайсторът Емил Шейтанов. Те съобщиха, че е организирана подписка, която досега е подкрепена от около 150 души от състава на операта в Русе. Ще бъде изпратено писмо до министъра на културата и до Гергана Георгиева, с което заявяват искането си тя да не заема поста и незабавно да бъде проведен конкурс за директор, който се бави вече шест месеца.Музикантите изтъкват като причини за искането си \"липса на компетентност и експертиза\", нужна за управлението на Държавна опера-Русе, нарушаване на точки от Колективния договор, нерешени административни пропуски, оставени от предишното ръководство, както и забавяне на ремонт на сградата.Според Димитров не може човек без музикално образование, който доскоро е работил в \"Личен състав\", да бъде художествен директор на операта. По думите му в операта трябва да влезе Сметната палата, която да извърши проверка.\"От 43 години съм в този оркестър, но такова чудо не е било. В администрацията лявата ръка не знае какво прави дясната\", каза Шейтанов. Гергана Георгиева коментира, че не знае защо ѝ се иска оставката. По думите ѝ Министерството на културата решава и преценява кога и какво може и трябва да направи. \"Те ме назначиха на този пост\", заяви тя. Тя заяви, че спектаклите вървят добре, има публика и приходи, няма неизплатени заплати и Русенската опера няма задължения.", "date": "2017.07.04", "title": "Музиканти от операта в Русе поискаха оставката на директора"}
{"url": "http://www.dnevnik.bg/bulgaria/2017/07/04/3001347_prevozvachite_shte_objalvat_ogranichavaneto_na/", "text": "Превозвачите ще обжалват подготвяната заповед за ограничаване на движението на тежкотоварни камиони в петъчните и почивни дни през лятото, съобщава . Според зам.-председателя на Националното сдружение на българските превозвачи Красимир Лалов заповедта е незаконосъобразна и не е преминала през нужните процедури, преди да влезе в сила.Става въпрос за , в сила от 21 ноември 2016 г., която регламентира движението на превозните средства над 12 тона за дните петък - от 17 до 20 часа, и неделя - от 14 до 20 часа, по част от републиканската пътна мрежа, както и за магистралите в периода на официалните празници през цялата година. В последния работен ден преди празниците камионите не могат да се движат по магистралите от 16 до 20 часа, а в последния почивен - от 14 до 20 часа..Превозвачи коментират, че новите промени предвиждат разширяване на тези забрани в периода от 1 юли до 15 септември. Камионите няма да могат да се движат по АМ \"Тракия\" в петък от 18 до 20 часа в посока София - Пловдив. В събота в посока София - Бургас те няма да могат да се движат между 10 и 14 часа. А в неделя в посока Бургас - София между 16 и 20 часа. По АМ \"Струма\" ограничението е в събота от 10 до 14 часа в посока Перник - ГКПП Кулата. По АМ \"Люлин\" в събота от 10 до 14 часа. А по АМ \"Марица\" няма да е позволено движението им в неделя от 16 до 20 часа в посока Свиленград - АМ \"Тракия\".", "date": "2017.07.04", "title": "Превозвачите ще обжалват ограничаването на движението на камиони през лятото"}
