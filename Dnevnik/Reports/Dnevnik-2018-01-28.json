{"url": "https://www.dnevnik.bg/sport/2018/01/28/3120223_suares_i_mesi_izvadiha_kestenite_i_spasiha_barselona/", "text": "Обичайните заподозрени Луис Суарес и Лионел Меси се разиграха, за да спасят  \"Барселона\"  от домакинска издънка срещу опашкаря \"Алавес\". Каталунците стигнаха до трудна победа с 2:1, след като трябваше да обръщат развоя на \"Камп ноу\". Баските поведоха изненадващо в 23-ата минута и задържаха аванса си до 72-ата минута. Тогава Суарес изравни, а Меси донесе победата на \"Барселона\" малко преди края с гол от пряк свободен удар. Каталунците спечелиха след обрат, което им се случва за пореден път този сезон. От началото на кампанията \"Барселона има спечелени 12 точки от губеща позиция, което е най-много от всички останали отбори в Ла Лига. Новото попълнение на каталунците Филипе Коутиньо започна за първи път като титуляр в шампионатен мач за блаугранас, но не се понрави с изявите си. Бразилецът изглеждаше припрян и въпреки, че топката минаваше много често през него, се забеляза брак в действията му. \"Барселона\" започна мудно и без обичайната си агресия и това струваше скъпо в 23-ата минута, когато \"Алавес\" поведе. Тогава Джон Гуйдети получи отличен пас, изскочи очи в очи с Марк-Андре тер Стеген и с голяма доза късмет успя да се разпише. Шведът се подхлъзна, докато стреляше и топката се удари в левия му крак, за да излъже вратаря на \"Барселона\". До края на първата част \"Барселона\" затегна обръча пред наказателното поле на баските, но се оголи в защита и можеше да си плати още по-скъпо, след като Ибай Гомес пропусна отличен шанс да вкара втори гол. След паузата треньорът на каталунците Ернесто Валверде направи промени и пусна Сержи Роберто и Жорди Алба, които трябваше да засилят играта по фланговете. В 66-ата минута теренът напусна и Коутиньо, който не се запомни с нищо. Чак в 72-ата минута \"Барселона\" стигна до изравнителен гол, който беше дело на  Суарес . Андрес Иниеста прояви гения си и успя да подаде отличен пас на уругваеца, който от много малък ъгъл преодоля Пачеко – 1:1. С попадението си Суарес стана първият футболист в топ 5 първенствата на Европа, който се разписва в осем поредни мача през сезона. Иниеста, който подаде за гола му пък неизменно има асистенции в последните 15 сезона, в които играе за \"Барселона\". Попадението на Суарес не принуди гостите да се затворят, а дори напротив. Те се втурнаха да атакуват, за да не \"канят\" излишно \"Барселона\" в собственото си поле, стремейки се да държат топката далеч от своето наказателно поле. В заключителните 10 минути каталунците имаха и късмет. Реферът Вянуева, който през ноември срещу \"Валенсия\" не зачете чист гол на Меси, този път помогна на блаугранас. Той отсъди фаул срещу Пако Алкасер, макар че нападателят беше в положение на засада в 84-ата минута. Меси застана зад топката и от около 21 метра не остави никакви шансове на Пачеко – 2:1. Аржентинецът отбеляза своя 21-и гол от пряк свободен удар в Ла Лига, като никой от сезон 2003-04 не е вкарвал повече голове от фаул от Меси. Втори по този показател е Кристиано Роналдо с 20. За Меси попадението се оказа още по-ценно, след като звездата на \"Барселона\" вкара в своя мач №200 на \"Камп ноу\" в Ла Лига. В тези 200 срещи аржентинецът има 212 попадения. В заключителните минути претенции към рефера Виянуева имаше и за удар в ръката на Самюел Юмтити, но той не посмя да даде дузпа за гостите. В класирането има преднина от 11 точки пред втория \"Атлетико\" (Мадрид) и 17 пред \"Валенсия\". Каталунците са в серия от седем поредни победи с голова разлика 23:2. В следващия кръг \"Барселона\" е гост на \"Еспаньол\" в градско дерби.", "date": "2018.01.28", "title": "Суарес и Меси извадиха кестените и спасиха \"Барселона\" от провал"}
{"url": "https://www.dnevnik.bg/razvlechenie/2018/01/28/3119803_raput_zadmina_po_populiarnost_roka_no_shte_se_otrazi/", "text": "За пръв път откак се води подобна статистика \"черната\" музика официално е  най-слушана в САЩ , показва годишното изследване на фирмата \"Нилсен\" за 2017 г.. Със 7 от десетте най-популярни албума в \"черни\" жанрове като хипхоп и R&B и 24,5% и дял сред слушателите - за сметка на 20.8 за рока, предимно чернокожи изпълнители доминират музикалния пейзаж. Ще се отрази ли обаче това на тазвечершните \"Грами\", пита \"Ройтерс\". Юбилейното 60-о издание на най-престижните музикални награди ще се проведе тази вечер в Ню Йорк (церемонията ще започне в 2.30 ч. българско време в понеделник). На пръв поглед  номинациите  отразяват предпочитанията на публиката, с рапъри като Джей Зи и Кендрик Ламар начело в големите категории. Статистиката обаче показва друго. Стилът е припознат от наградите за пръв път през 1989 г. Но за близо 3-те десетилетия оттогава само двамина хипхоп артисти са получавали най-големия приз за \"Албум на годината\": Лорин Хил за The Miseducation of Lauryn Hill през 1999 г. и Outkast’s за Speakerboxxx/The Love Below през 2004 г. Преди година \"25\" на Адел бе предпочетен пред изключително влиятелния в САЩ Lemonade на Бионсе и дори самата Адел го отбеляза като несправедливост. Има и други парадокси: поппевецът Ед Шийрън, който убедително води в статистиката на \"Нилсен\" за най-слушан албум с The Shape of You, няма да се състезава за \"Албум на годината\". А Лорди - единствената жена в категорията, е също така единствената, която не е получила покана да се изяви самостоятелно на церемонията. За албум на годината са номинирани \"4:44\" на Джей Зи, Melodrama на новозеландката Лорди, 24K Magic на Бруно Марс, Awaken, My Love! на Чайлдиш Гамбино (Childish Gambino) и Damn на Кендрик Ламар. Рапърът и съпруг на Бионсе Джей Зи има най-много номинации - 9, следван от 7 за Ламар, 6 за Бруно Марс и 5 за Чайлдиш Гамбино. Носителите на \"Грами\" се определят чрез гласуване от близо 13-те хиляди члена на Академията на звукозаписните артисти в САЩ. От тази година то за пръв път се провежда онлайн, с надеждата, че така ще се включи по-голямата част от членската маса. Албумът на Ламар бе класиран начело за 2017 г. и от повечето музикални издания от двете страни на Атлантика, от \"Ролинг стоун\" до алтернативния \"Пичфорк\".", "date": "2018.01.28", "title": "Рапът задмина по популярност рока, но ще се отрази ли това на наградите \"Грами\""}
{"url": "https://www.dnevnik.bg/sport/2018/01/28/3120071_prikazkata_za_men_produljava_kaza_federer_sled/", "text": "Роджър Федерер прие емоционално спечелването на 20-ата си титла от Големия шлем. Швейцарецът, който  победи Марин Чилич в пет сета  с 6:2, 6:7 (5), 6:3, 3:6, 6:1, определи последните 12 месеца като \"приказка\". \"Толкова съм щастлив, чувството е невероятно. Беше доста дълъг ден да чакаме финалния мач, трудно е, когато той е вечерта и трябва да го чакаш. Приказката за мен продължава след невероятната 2017 г., която имах е истинско удоволствие отново да съм тук и да получа трофея отново\", каза Федерер. Той спечели титлата в Мелбърн за шести път, като дели първото място с  Новак Джокович  и Рой Емерсън. За втори път в кариерата си Федерер защитава трофея \"Норман Брукс\" след 2006 и 2007 година. Освен това той спечели 20-а титла в 30-ия си изигран финал от Шлема. \"Великолепен турнир за Марин, продължавай да играеш по този начин и съм сигурен, че отново ще стигаш до финали, ти го заслужаваш. Поздравления за твоят екип\", обърна се шампионът към своя подгласник Чилич. След получаването на титлата Федерер не успя да сдържи сълзите си. \"Обичам ви\", каза той към своя щаб и продължи: \"Тази титла значи много за мен, тук се чувствам отлично, а подкрепата на феновете ме зарежда да се представям още по-добре\".", "date": "2018.01.28", "title": "Приказката за мен продължава, каза Федерер след спечелването на титлата в Мелбърн"}
{"url": "https://www.dnevnik.bg/zelen/2018/01/28/3120075_kmetut_na_sofiia_otchete_10_hiliadi_zeleni_bileta/", "text": "Днес за първи път пуснахме в обращение така наречен \"зелен билет\", който цели да стимулира повече хора да слязат от личните си автомобили и да използват градския транспорт. От сутринта до този момент са продадени над 10 хил. \"зелени билета\", съобщи кметът на София Йорданка Фандъкова. Тя направи коментара на церемония за честване на 20-ата годишнина от откриването на столичното метро. Към 17 часа продадените \"зелени билети\" са станали 17 000, според Нова телевизия. Много граждани се оплакаха, че в техните квартали не е имало \"зелени билети\", такива не са били продавани и в част от автобусите. \"В последните 3-4 дни, каквито бяха и прогнозите, се получиха  сериозни превишения на нивата на фини прахови частици \", коментира Фандъкова, цитирана от \"Фокус\". Тя добави, че екипите от общината са работели до късно снощи, за да изчислят превишенията на нормите и решението за пускане на \"зелен билет\" да бъде законосъобразно. Според приетото от общината правило, за да бъде пуснат билетът, е необходимо в предходните два дни вредните емисии да са били поне 4 пъти над нормата. \"Въпреки че прогнозата за днес беше по-добра, все още виждаме, че не се е реализирала\", посочи още Фандъкова, според която \"въвеждането на билета беше съвсем навреме\". \"До този момент над 340 хил. души дневно използват метрото. Това помага да се спестяват около 75 хил. тона вредни емисии годишно. С построяването на третата линия на метрото очакваме спестяване на около 90 хил. тона вредни емисии\", каза още Фандъкова. Според нея метрото има най-големия принос за това хората да оставят автомобилите си и да използват този най-екологичен градски транспорт. Третата линия на метрото ще е готова в началото на 2020 г.  \"Вече 50% от изграждането на първия и най-тежък участък от третата линия на метрото - централния, са готови. Очакваме в края на 2019 г. и началото на 2020 г. да бъдат пуснати всички 12 км метро, които се строят в момента с 12 метростанции, и да свържем Околовръстния път при Горна баня, район \"Овча купел\", \"Красно село\" с центъра на града и с кв. \"Хаджи Димитър\" в източната част\", каза още Фандъкова. Тя обясни, че на първо място се подготвя продължението на третата линия в посока жк \"Левски\" - още 3 км, и в посока кв. \"Слатина\" и бул. \"Цариградско шосе\". През юли миналата година се предвиждаше третият лъч  да е готов  в средата на 2019 г. Проектът на софийското метро е действително в топ 10 на всички проекти, финансирани от Европейския съюз, но специално за България този проект е знаков, коментира и ръководителят на представителството на Европейската комисия в София Огнян Златев. Според него метрото е пример за това как най-ефикасно се използват европейските средства и впечатлява не само с бързината, с която се строи, но и с качеството на строителството.", "date": "2018.01.28", "title": "Кметът на София отчете 10 хиляди \"зелени билета\", продадени за половин ден"}
{"url": "https://www.dnevnik.bg/photos/2018/01/28/3120073_snimka_na_denia_spasenie_ot_mrusniia_vuzduh_nad_sofiia/", "text": "Изглед към София в неделя от Симеоновския лифт на Витоша. Днес в столицата за пореден ден има замърсяване на въздуха с фини прахови частици над нормата. , с който жителите на града ползват целия градски транспорт на цена от 1 лева (за деня, за всички линии). Общината призова столичани да оставят автомобилите си и да използват градски транспорт. Заради многото хора, които потърсиха спасение на Витоша,   на автомобили, тъй като в почивните дни е забранено качването в планината с кола след 11 ч..", "date": "2018.01.28", "title": "Снимка на деня: Спасение от мръсния въздух над София"}
{"url": "https://www.dnevnik.bg/bulgaria/2018/01/28/3120078_episkopite_daniil_i_gerasim_sa_dvamata_izlucheni/", "text": "Драговитийският епископ Даниил и мелнишкият епископ Герасим са двамата кандидати за Видински митрополит, които днес бяха излъчени от епархийския събор във Видин, съобщи Светият синод. Епископ Даниил получи 27 от гласовете на епархийските избиратели, а епископ Герасим – 26. Очаква се след седмица Светият синод на Българската православна църква да избере един от тях за нов Видински митрополит. Останалите кандидати получиха съответно: белоградчишкият епископ Поликарп - 2 гласа; агатополският епископ Йеротей - 2 гласа; константийският епископ Яков - 1 глас. Ако на заседанието си на 3 февруари синодът счете днешния избор за валиден и проведен по надлежния ред, в неделя (4 февруари) ще се състои и Каноническият избор, на който ще бъде утвърден новият митрополит.  – Атанас Трендафилов Николов, е роден на 2 март 1972 г. в гр. Смолян. Завършва висшето си образование в Богословския факултет на Софийския университет. Бил е послушник в Хаджидимовския манастир \"Св. Георги\", където е ръкоположен за йеромонах. През 2006 г. е възведен в архимандритско достойнство, а на 20 януари 2008 г. е хиротонисан за епископ с титлата Драговитийски и е назначен за викарий на Неврокопския митрополит. През 2010 г. е назначен за викарий на митрополита на САЩ, Канада и Австралия Йосиф.  – Александър Георгиев Георгиев, е роден на 2 ноември 1979 г. в София. Завършил е Националната академия за театрално и филмово изкуство \"Кръстьо Сарафов\". През 2009 г. е постриган за монах с името Герасим в Дивотинската св. обител \"Св. Троица\". Ръкоположен е в йеродяконски и в йеромонашески чин от Знеполския епископ Йоан (сега Варненски и Великопреславски митрополит), след което прави специализация в Москва. През 2014 г. е възведен в архимандритско достойнство от българския патриарх Неофит и е назначен за главен секретар на Светия синод, а от 2016 г. е председател на Църковното настоятелство при катедралния храм \"Св. Александър Невски\". През декември 2016 г. е хиротонисан за епископ с титлата Мелнишки.", "date": "2018.01.28", "title": "Епископите Даниил и Герасим са двамата излъчени кандидати за Видински митрополит"}
{"url": "https://www.dnevnik.bg/sport/2018/01/28/3120086_radoslav_iankov_zavurshi_chetvurti_vuv_vtoriia_start_v/", "text": "Радослав Янков записа четвърто място във втория старт от Световната купа по сноуборд в Банско. Българинът не успя да се пребори за едно от първите три места в паралелния гигантски слалом, но подобри класирането си от петък, когато отпадна още в квалификациите. Янков даде седмо време в квалификациите, а на полуфиналите отстъпи с много малка разлика на Едвин Корати от Италия. В битката за третото място българинът беше по по-бавното синьо трасе срещу Андреас Промегер и остана четвърти. \"Много съм доволен, че завърших четвърти. Можеше и по-добре, но може би трасето не ми позволи, четвърто място не е лошо преди олимпийските игри\", каза Янков след състезанието. Българският сноубордист уточни, че публиката в Банско му е дала допълнителна енергия, за да се представи добре. Във финала швейцарецът Невин Галмарини победи Корати и взе 1000 точки за Световната купа. Янков добави 500 точки към актива си и е четвърти за Малката купа в паралелния гигантски слалом. За Големия кристален глобус българинът е шести с 3030 точки. При жените първото място бе за Юлия Дуймовиц от Австрия, която във финала победи Рамона Терезия Хофмайстер, Германия.", "date": "2018.01.28", "title": "Радослав Янков завърши четвърти във втория старт в Банско"}
{"url": "https://www.dnevnik.bg/photos/2018/01/28/3120063_fotogaleriia_pustrite_kukerski_maski_na_surva/", "text": "Рекорден брой участници - 7 477, дефилираха в 27-ото издание на международния фестивал на маскарадните игри \"Сурва\" 2018 в Перник.", "date": "2018.01.28", "title": "Фотогалерия: Пъстрите кукерски маски на \"Сурва\""}
{"url": "https://www.dnevnik.bg/sport/2018/01/28/3120095_marsel_hirsher_izprevari_herman_maier_po_pobedi_v/", "text": "Марсел Хиршер вече е най-успешният австриец при мъжете в  Световната купа по ски алпийски дисциплини . На 28 години той подобри рекорда на легендарния Херман Майер и вече има 55 победи. Хиршер спечели гигантския слалом в Гармиш-Партенкирхен, като не остави никакви шансове на конкурентите си. Носителят на Големия кристален глобус за последните шест сезона изпревари със 1.57 секунди сънародника си Мануел Фелер, а трети се класира Тед Лигети. Легендарният американец направи забележително завръщане на пистата и завърши пред Хенрик Кристоферсен. Хиршер нямаше особени проблеми, като водеше още след първия манш, а авансът му пред Лигети беше 63 стотни. Във втория манш той увеличи разликата с много добро спускане. \"Невероятно е, че вече съм пред легенда като  Херминатора . Той беше вдъхновение за всяко дете в Австрия и се радвам, че подобрявам неговото постижение\", каза Хиршер пред ORF. Той записа своите 55 победи за 218 старта в Световната купа. Австриецът има и 120 подиума. Победата е втора поредна за него в Гармиш, където триумфира и преди година. За десети път този сезон Хиршер печели старт (пет в слалома и пет в гигантския слалом). Общо в кариерата си скиорът от Залцбург вече има 26 победи в гигантския слалом. Пред него в историята по всички показатели е само  Ингермар Стенмарк . Шведът има 46 победи в гигантския слалом и общо 86 в Световната купа. За Малкия глобус в дисциплината гигантски слалом Хиршер увеличи аванса си пред Кристоферсен двойно и вече има 105 точки повече от норвежеца. В генералното класиране Хиршер има 1254 точки, а Кристоферсен е с 1030. След два дни предстои градският старт в Стокхолм, като това е последният старт преди олимпийските игри. Шифрин се провали в Ленцерхайде Слаломът в Ленцерхайде при дамите беше спечелен от Петра Влъхова, която взе първи успех в Световната купа от ноември. Словачката триумфира на старта на сезона в Леви, но след това формата ѝ падна и тя нямаше подиум от средата на декември. Влъхова не беше близо до успеха и в Швейцария, ако не беше грешката на  Микаела Шифрин . Американката имаше убедителен аванс след първия манш пред Венди Холденер и изглеждаше, че няма какво да я спре към победата. Шифрин обаче се спусна много лекомислено и точно, когато водеше с повече от секунда пред Влъхова, пропусна врата. Американката се върна да я вземе, но заради огромното си изоставане завърши последна. Тя можеше да си гарантира Малката купа в дисциплината слалом преди олимпийските игри в Пьонгчанг, но грешката ѝ я лиши от това. Формата на Шифрин напоследък спадна драстично и тя вече няма победа от 9 януари, когато спечели слалома във Флахау. От тогава тя записа едно трето място в спускането в Кортина д’Ампецо. \"Не очаквах, че ще победя днес, защото наистина Микаела беше много силна. Бях назад в първия манш, но успях да направя чисто спускане следобяд и да се възползвам от грешките на другите\", каза Влъхова след финала. За нея това е четвърта победа в Световната купа и десети подиум. В класирането в дисциплината Шифрин има 780 точки, а Влъхова е 545. За Големия кристален глобус американката е с 1513 точки, а втората зад нея е Венди Холденер със 762. До началото на олимпийските игри дамите имат три старта – градския в Стокхолм на 30 януари, както и две спускания в Гармиш-Партенкирхен на 3 и 4 февруари.", "date": "2018.01.28", "title": "Марсел Хиршер изпревари Херман Майер по победи в Световната купа"}
{"url": "https://www.dnevnik.bg/sport/2018/01/28/3120076_sebastien_ojie_specheli_rali_monte_karlo_za_peta/", "text": "Световният шампион  Себастиен Ожие  започна по най-добрия начин новия сезон, като спечели първото състезание рали \"Монте Карло\". Пилотът на \"М-Спорт Форд\" беше най-бърз в рамките на четирите дни и завърши с аванс от 58.3 секунди пред бившия си съотборник От Танак. Естонецът направи много силен дебют за \"Тойота\" и не беше далеч от това да открадне победата от Ожие. Подиумът допълни още един пилот на японците – Яри-Мати Латвала. Първите трима са същите от миналата година, като единствената разлика е, че Танак, който караше за \"М-Спорт\", беше зад Латвала. За Ожие това е шеста победа в княжеството, като той печели неизменно в последните пет сезона. До момента никой пилот няма пет поредни победи в рали \"Монте Карло\", а Ожие подобри постижението на Томи Макинен от четири поредни (1999-2002). Рекордът по победи в рали \"Монте Карло\" се държи от  Себастиен Льоб  - седем. \"Много труден уикенд за мен. Винаги знаем, че тук условията са много променливи, важен е изборът на гумите, всичко. Радвам се, че започваме сезона успешно с победа. Имах възходи и падения през уикенда, но е важно, че накрая успяхме да останем концентрирани и да покажем най-доброто от себе си. По повод шестата си победа в Монте Карло, французинът каза: \"За мен това е много специално, защото имам много добра връзка с моето домашно състезание. Това е възможно най-доброто начало на сезона за нас, но не бива да ни успокоява. Очаква ни дълъг и оспорван сезон, всички коли са много бързи, всички момчета са много бързи\". Ожие поведе убедително още в началото на уикенда, като се възползва от грешки на своите съперници. В четвъртък авансът му пред Танак беше повече от 40 секунди, а пред Латвала над минута. Интригата се върна в петък следобяд, когато Ожие се завъртя и загуби много време, а в края на деня беше само с 15 секунди пред естонеца. В събота Танак изгуби още време от своя бивш съотборник и изостана на 33 секунди, а в неделния ден беше късно за атака, а и Ожие беше много бърз. Много силно представяне направи Тиери Ньовил с \"Хюндай\". Белгиецът спечели пет етапни победи, но заради ранни проблеми със спукана гума и изгуби повече от пет минута. Все пак с добро каране той се изкачи до петата позиция, а освен това взе четири бонус точки от пауър стейджа. Последният етап беше спечелен от Крис Мийк със \"Ситроен\". Ожие и Танак завършиха с четири етапни победи в рамките на ралито. Тежък финал на състезанието имаше  Есапека Лапи  с третата \"Тойота\". Финландецът се движеше четвърти, но катастрофира в последния етап и се свлече до седмото място. За Ожие това е 41-та победа в Световния рали шампионат, а той вече има 505 етапни успеха. В генералното класиране французинът поведе с 26 точки, пред Танак с 18, а Латвала и Мийк са със 17. Следват Ньовил с 14. При конструкторите \"М-Спорт\" и \"Тойота\" имат по 33 точки. Следващият старт от WRC е между 15 и 18 февруари, когато предстои рали \"Швеция\".", "date": "2018.01.28", "title": "Себастиен Ожие спечели рали \"Монте Карло\" за пета поредна година"}
{"url": "https://www.dnevnik.bg/tehnologii/2018/01/28/3120025_video_musk_izstrelva_sled_10_dni_nai-moshtnata_raketa/", "text": "След 10 дни - на 6 февруари 2018 г., компанията SpaceX ще направи първи опит да изстреля своята ракета носител Falcon Heavy. Това е най-мощната подобна машина, чиято тяга се равнява на едновременната работа на двигателите на 18 самолета \"Боинг 747\". Създателите ѝ твърдят, че тя може да изведе в околоземна орбита почти 64 тона товар, или еквивалента на самолет \"Боинг 737\" с всичките му пътници, багаж и гориво. Само ракетата за полети до Луната Saturn V е извеждала по-голям товар, но тя не лети от 1973 г. насам. Тази седмица бе направен тест на всички двигатели на специално модифицираната площадка 39А на космическия център \"Кенеди\" във Флорида. Ако стартът е успешен, в експлоатация ще влезе най-мощната ракета, с която човечеството ще разполага в момента. Falcon Heavy представлява, образно казано, скачени три ракети Falcon 9 и би трябвало да издига в околоземна орбита над два пъти повече товар, отколкото е капацитетът на най-добрата от сегашните ракети. В използването на площадка 39А има нещо дълбоко символично, тъй като тя е мястото, от което са изстрелвани всички ракети Saturn V с пилотираните полети от програмата \"Аполо\" (с изключение на \"Аполо 10), включително този с легендарният екипаж, стъпил на Луната през 1969 г. От 39А е изведена в орбита американската лаборатория \"Скайлаб\", оттук потегля и последната космическа совалка през 2011 г. Идеята на SpaceX е да приземи и трите първи степени на ракетата носител с цел те да бъдат използвани отново. Страничните ракети би трябвало да се върнат на площадка в центъра \"Кенеди\", а основното тяло - да се спусне на плаващата платформа в Атлантическия океан на стотици километри от Флорида. Все още няма официално съобщение от компанията освен това на основателя ѝ Илон Мъск. Това породи спекулации, че мисията ще е изпращане на товар в орбита около Марс. Преди време Мъск бе заявил, че би билf скучно в първия полет да изстрелят баласт от бетонни блокове, поради което ще постави личния си червен електромобил 2008 Tesla Roadster и вътре ще звучи хитът Space Oddity на Дейвид Боуи. Ракетата може да прекара в дълбокия космос \"милиарди години, ако не избухне при старта\", добави той. Американското правителство, което се интересува от по-евтини предложения за космическата си програма, заяви, че следи внимателно как се развива програмата на SpaceX. От НАСА засега няма коментар по повод предстоящия старт.", "date": "2018.01.28", "title": "Видео: Мъск изстрелва след 10 дни най-мощната ракета в света"}
{"url": "https://www.dnevnik.bg/sport/2018/01/28/3120135_chelsi_se_klasira_za_petiia_krug_v_kupata_na_angliia/", "text": "Финалистът от миналия сезон \"Челси\" се класира за петия кръг във ФА къп след убедителен успех с 3:0 над \"Нюкасъл\". Сините, които през миналия сезон загубиха от \"Арсенал\", продължават към осминафиналите. На \"Стамфорд бридж\" два гола вкара Миши Бачуай, а веднъж се разписа Маркос Алонсо. \"Важен мач за нашия отбор, защото ФА къп е турнир, в който държим да се представим силно. Трябваше да отговорим след отпадането от другия турнир ( Купата на лигата  - бел. ред.) и затова съм доволен\", каза след мача Антонио Конте пред BT Sport. Той даде почивка на някои свои играчи като Сесар Аспиликуета, Алваро Мората, Сеск Фабрегас и Виктор Моузес, но останалите звезди бяха в игра. Сините си осигуриха комфортен аванс още преди почивката, когато два гола вкара Бачуай. Белгиецът откри в 31-ата минута след пас на Маркос Алонсо и на празна врата нямаше как да сгреши. Минута преди паузата Бачуай се разписа за втори път, като ударът му рикошира в защитник и излъга вратаря на \"свраките\" Карл Дарлоу. Белгиецът вече има пет гола в осем мача в турнира, като никой друг не е вкарвал толкова много за \"Челси\", откакто Конте е мениджър. \"Нюкасъл\" имаше няколко опасности на сметката си, но като цяло тимът на Рафаел Бенитес не се отличи с нищо. \"Свраките\" често играеха твърдо, на моменти дори грубо. Двубоят на \"Стамфорд бридж\" се запомни и с историчско постижение за сините. \"Челси\" стана първият елитен отбор в Англия, който използва двама играчи родени през XXI век. На терена срещу \"Нюкасъл\" се появиха Итън Ампаду и Калъм Хъдсън-Одой, които са продукт на академията на сините. През втората част сините свалиха темпото, но все пак стигнаха до трети гол, дело на Алонсо. Испанецът се разписа с красив удар от пряк свободен удар. \"Победата е много добра за отбора и, разбира се, за мен, защото успях да се разпише два пъти. Работя много здраво всеки ден и чакам да ми се даде шанс\", каза Бачуай след края на двубоя, в който той беше избран за №1.", "date": "2018.01.28", "title": "\"Челси\" се класира за петия кръг в Купата на Англия след победа над \"Нюкасъл\""}
{"url": "https://www.dnevnik.bg/sviat/2018/01/28/3120136_turciia_shte_prochisti_ot_teroristi_cialata_si_granica/", "text": "Турция ще прочисти от терористи цялата си граница със Сирия, обяви турският президент Реджеп Тайип Ердоган, цитиран от Ройтерс. Агенцията коментира, че с изказването си държавният глава дава знак, че продължаващата девет дни турска офанзива в района на  Африн , Северозападна Сирия, може да бъде продължена. На конгрес на управляващата Партия на справедливостта и развитието Ердоган заяви, че Турция ще се погрижи сирийските бежанци, които са на нейна територия, да се завърнат безопасно в домовете си, след като границата бъде прочистена. Вчера САЩ увериха Анкара, че  ще спрат доставките на оръжие за сирийските кюрди . Операцията на Турция в Африн, който е в ръцете на кюрдите от 2012 г., тече от девет дни. За това време турските сили овладяха територия на около 10 километра навътре в Сирия. ", "date": "2018.01.28", "title": "Турция ще прочисти от терористи цялата си граница със Сирия, обяви Ердоган"}
{"url": "https://www.dnevnik.bg/sport/2018/01/28/3120130_video_futbolniiat_sviat_se_prekloni_pred_bufon_navruh/", "text": "Капитанът на \"бианконерите\" държи купища рекорди в италианския и световния футбол и неслучайно е определян за един от най-великите в историята. По случай неговия рожден ден спортният канал Sky Sport Italia посвети 28 януари на Буфон. \"Ювентус\" поздрави капитана си със специално видео, а десетки отбори от цяла Европа и бивши футболисти се включиха в пожеланията към вратаря. Емблемата на \"Рома\"  Франческо Тоти , който спря с футбола миналото лято точно на 40 години, изпрати послание към добрия си приятел чрез видеообръщение. \"Здравей Джиджоне, 40 – каква хубава възраст, нали? За жалост аз ги прескочих. Не знам дали ще спреш, но ти желая друг да не решава вместо теб, защото това е най-лошото нещо. Бъди здрав\", обърна се Тоти.", "date": "2018.01.28", "title": "Видео: Футболният свят се преклони пред Буфон навръх 40-ия му рожден ден"}
{"url": "https://www.dnevnik.bg/photos/2018/01/28/3120127_fotogaleriia_emocionalniiat_triumf_na_rodjur_federer_v/", "text": "Емоционалният Роджър Федерер държи в ръцете си титлата от Australian Open, която спечели за шести път. Маестрото взе 20-и трофей от Големия шлем след  .", "date": "2018.01.28", "title": "Фотогалерия: Емоционалният триумф на Роджър Федерер в Australian Open"}
{"url": "https://www.dnevnik.bg/sviat/2018/01/28/3120152_v_iran_padna_purviiat_sniag_i_predizvika_haos/", "text": "Първи сняг за тази година падна в Иран и предизвика хаос в страната, спирания на тока, отмяна на полети, затваряне на училища и най-малко един фатален пътен инцидент днес, предаде БТА. Всички полети от и до двете големи международни летища в столицата Техеран - Мерабад и ИКА, бяха отменени. Спирания на тока имаше в столицата и в още няколко района на страната. Много хора не успяха да отидат на работа. Тъй като снегът направи непроходими улиците, за мнозина единствен начин за транспорт остана метрото. Това предизвика огромни тълпи сутринта в столичната подземна железница. Много автомобилисти се оказаха блокирани по шосетата, водещи към Техеран. При катастрофа с автобус, предизвикано от снеговалежа, загинаха 6 души и 21 бяха ранени на магистралата Шанин - Шахр в Централен Иран. Президентът Хасан Рохани бе принуден да отмени важно пътуване до югоизточната част на страната.  Много иранци изляха гнева си в социалните мрежи, задавайки въпроса как един снеговалеж, смятан за слаб по европейските норми, може да предизвика такъв хаос в столицата, отбелязва агенцията.", "date": "2018.01.28", "title": "В Иран падна първият сняг и предизвика хаос"}
{"url": "https://www.dnevnik.bg/evropa/2018/01/28/3118669_na_izborite_dnes_finlandskiiat_prezident_veroiatno/", "text": "Във Финландия днес се провеждат президентски избори, които най-вероятно ще бъдат спечелени от сегашния държавен глава Саули Ниинисто. Ниинисто, на 69 години, получава признанието, че е помогнал на Финландия да постигне деликатен баланс между Кремъл и НАТО, на който не е член, но с който разви тесни връзки, след като Москва анексира Крим през 2014 г. Според скорошни социологически проучвания Ниинисто има подкрепата на 58-68 процента от избирателите. Той идва от консервативната Национална коалиционна партия, член на управляващата коалиция в Хелзинки, но води кампанията си като независим кандидат. Най-големият му съперник Пека Хависто от финландската партия на Зелените, има подкрепа между 11 и 14 процента, а общата подкрепа за останалите шестима кандидати е 21-28 процента. Макар Финландия да подкрепя западните икономически санкции срещу Русия, Ниинисто възприе без много шум ролята на посредник между Изтока и Запада в ярък контраст с балтийските си колеги, които редовно говорят против Москва. Той бе първият западен лидер, който се срещна с руския президент Владимир Путин след анексирането на Крим. Адвокат по образование, Ниинисто бе финансов министър през 90-те години и стана известен със строгите мерки за икономии на правителството си след финландската депресия, както и с решението за присъединяване към еврозоната. Повечето избиратели ще гласуват днес, но 36% вече пуснаха бюлетини при предварителното гласуване, приключило във вторник.", "date": "2018.01.28", "title": "На изборите днес финландският президент вероятно ще спечели втори мандат"}
{"url": "https://www.dnevnik.bg/sport/2018/01/28/3119937_aleksandra_jekova_molia_se_traseto_v_pyongchang_da_e/", "text": "З - Много ми се искаше да е по-добро. Много ми се искаше да вляза в големия финал. Направихме всичко възможно и в тренировките, но с тези непосредствени промени по трасето в последния момент беше много трудно. Както видяхте, и най-добрите допускаха грешки. Трябваше много внимателно да се усети скоростта, да бъдем много прецизни, защото всеки сантиметър беше от значение. Все пак мисля, че се получи едно страхотно състезание. Публиката беше уникална. Това, което тя ни подарява като усещане на нас, състезателите, е несравнимо. - Те затрудниха абсолютно всички, защото последният скок беше променен в последния момент. Трябваше съвсем друга техника да се използва и реално нямахме възможности да го пробваме. На практика първата ни елиминация беше тест. Важното е, че всичко работеше добре, но просто беше изключително трудно да се стъкмят всички елементи както трябва. Във второто си елиминационно спускане опитах друга техника с идеята да бъда по-бърза. Загубих от това, но в крайна сметка човек трябва да рискува, за да спечели. Иначе няма как да има прогрес. - Добре съм, здрава съм. Опитваме се да не губим форма, тъй като в последните месеци пътувахме много. Изключително трудно е спазването на добър режим - на спане, на хранене, на тренировки, на почивка. Имаме много състезания, налага се много пъти да чакаме заради лошо време. Нямаме пълноценни дни, така да се каже, но се стараем да балансираме в ситуацията и съм добре. Както виждате, отново имаме нова победителка при жените, което е показателно колко изравнени са силите ни в моменти. Моля се в Южна Корея трасето да бъде максимално сложно и технично, защото знам, че там съм силна. Когато всички изпитват страх и проблеми, аз някак си благодарение на опита успявам да намеря добра скорост. Надявам се там да имам по-добър шанс. - Във вторник заминаваме за следващите два старта, които ще са в Германия (на 3 и 4 февруари във Фелдберг). Те отново са спринт, отново всичко се решава само за 20-на секунди, но няма как, това е част от Световната купа. Веднага след това заминаваме за Пьонгчанг, където ще имаме пет-шест дни за адаптация, в които ще тренираме функционално, и после идват състезанията. - Мисля, че направихме програма максимум. През лятото във важен период имах контузия в глезена, но въпреки това съумяхме да не изостанем много. Реално нашият проблем е, че нямаме с какво да бъдем една крачка напред пред моите конкурентки. През цялото време с неимоверни усилия се опитваме да ги гоним. Не им се даваме лесно, но понякога не се получава. - Все още липсва цялостен екип. Много пъти съм споменавала, че ние нямаме затворено трасе, на което да можем да се подготвяме. Това рано или късно се отразява на спортните резултати. Вижте например френския отбор, който вади веднага топ 6 жени. Те карат в серии, могат да се дърпат една друга, правят си затворени тренировки във Франция. За нас все още е много трудно, защото ние нямаме тези условия и трябва да плащаме много големи суми в чужбина и да се молим на колеги, за да можем да работим с тях. Тук е моментът да изразя огромната си благодарност към екипите на Австралия и Австрия, които ни поканиха на предолимпийската си подготовка в Австрия. Добре че са тези добри хора, защото във важен период успяхме да свършим добър обем от работа. - Това, с което сега разполагам, със сигурност е много бързите ски. Направили сме тестове. Моята баща е ваксмайсторът. Наистина са много бързи и моето предизвикателство сега е да успея прилагам мъжки техники на каране, за да мога да устисквам тази скорост. Аз съм доста мъничка, не съм толкова силна и мощна като мъжете, и понякога ми е много трудно при подхода към голям скок да реализирам този натиск в точния момент, който е важен, за да има ниска летежна фаза.", "date": "2018.01.28", "title": "Александра Жекова: Моля се трасето в Пьонгчанг да е максимално сложно и технично"}
{"url": "https://www.dnevnik.bg/razvlechenie/2018/01/28/3119786_dnes_e_posledniiat_shans_za_uchastie_v_purvo_nivo_na/", "text": "До 23:59 ч. днес е последния шанс за  участие в играта \"Най-мрачният час\" , свързана с едноименния филм за Уинстън Чърчил. Гари Олдман играе великия британски министър-председател, който в първия си мандат трябва убеди сънародниците си да останат единствената страна в битката срещу нацистка Германия. Верен отговор на първи въпрос ще ви класира в томболата за наградите, но успешно участие и в двете нива увеличава шансовете за успех. От утре играта вече ще е във второто си ниво - \"Зад кадър\".", "date": "2018.01.28", "title": "Днес е последният шанс за участие в първо ниво на играта \"Най-мрачният час\""}
{"url": "https://www.dnevnik.bg/sviat/2018/01/28/3119782_shte_moje_li_rusiia_da_ochertae_budeshteto_na_siriia_v/", "text": "Независимо от смесените очаквания това е първият случай, в който подобен форум за бъдещето на Сирия, отворен за режима и опозицията, се провежда в държава, която активно заема страна в конфликта. Според руския президент Владимир Путин събитието не цели да измести международния диалог в Женева (който досега премина в осем неуспешни кръга) под егидата на ООН. От друга страна заедно с представители на Турция и Иран Русия взимаше важни за Сирия решения на конференциите в Астана през последната година и Западът, някои  опозиционни групи  в Сирия и кюрдски представители посрещат с недоверие инициативата в Сочи, обявена часове след  посещение  в града на сирийския президент  Башар Асад . \"Дневник\" попита д-р  , основала на базираната в САЩ компания за анализ на политическия риск и iStrategic (с фокус върху Близкия изток), политолога д-р   от Московския държавен университет и базирания в Истанбул журналист   какво може да се очаква от събитието. Какво иска Русия \"Когато западните столици обявиха неизбежния разгром на сирийското правителство през 2011 и 2012 г., Русия показа познание за сирийския политически свят и несравнима отдаденост към регионалния съюзник,\" смята Гайдаа Хету. Отбелязва, че след руските действия в Сирия от 2015 г. насам \"руската гледна точка за \"сирийско политическо решение\" придоби значим политически капитал.\". Москва се представя като \"гарант\" заедно с Иран и Турция, но поддържа и непостоянен диалог за Сирия с Вашингтон и се е поставила в уникална позиция. \"Тя преговаря с повечето \"вътрешнодържавни и регионални актьори\", но и има достъп както до сирийското правителство, така и до сирийската опозиция с какъвто нито САЩ, нито Турция или Иран могат да се похвалят,\" казва още Хету. Русия, Турция и Иран  искаха да ускорят дипломатическото решение и \"беше нужно да се промени балансът на силите на терен\", отбелязва политологът Керим Хас от Московския държавен университет. Според него Русия е успяла да намали ролята на въоръжената опозиция \"основно чрез установяване на  четирите деескалационни зони  с Турция и други актьори... Катарската криза, която започна през юни 2017 г., даде и възможност на Москва да принуди Доха да отслаби подкрепата за някои от радикалните въоръжени опозиционни групи, така че Кремъл в голяма степен постигна целта си. За Русия ще е най-важно в Сочи да има дискусия за   на Сирия в основни линии и да се договорят общите параметри на президентските и парламентарните  , които би трябвало да се проведат под наблюдението на ООН, смятат и двамата анализатори. Хас добавя, че отношенията между   и \"етническите компоненти на сирийския народ\" също ще са от значение. Москва би искала и да се създадат   между режима и опозицията и да поеме ролята на главен посредник. Ако това е вярно и опитът се увенчае с успех, той би надградил усилията на ООН и специалния пратеник Стафан де Мистура в Женева, който  въпреки усилията си  не успява да накара режима и опозицията да седнат на масата за преки преговори, а се среща с тях поотделно. Според журналиста Фехим Таштекин Русия също така \"се опитва да покаже, че страните в Сирия не се ограничават до това, което поддържат САЩ и партньорите им\" и затова цели \"широко участие от различни елементи в политическия спектър.\" Конституционният комитет, който трябва да се формира от тези елементи, ще е най-голямото предизвикателство, смята Таштекин. Факторът \"Маслинова клонка\" Дали турската операция в северозападна Сирия променя баланса между основните \"гаранти\" на конгреса в Сочи? Според Керим Хас параметрите на операция \"Маслинова клонка\" вероятно са вече договорени между Анкара, а резултатът ще бъде благоприятен за Русия. Тя \"ще е доволна от трансфера на подкрепяни от Анкара опозиционния групи в Идлиб през коридора в Тел Рифат до териториите под контрола на Турция, с което всъщност ще улесни завземането на провинцията от режима.\" Междувременно Москва вероятно работи усърдно, за да договори сделка с \"нови условия\" между доминиращите в района кюрдски милиции YPG и Дамаск и затова ще е важно кои кюрдски делегати участват в Сочи, каза още Хас в петък. Малко по-късно от кюрдската автономна администрация обявиха, че няма да участват в Сочи и че не са получили покана, макар Москва да настоява, че е поканила \"кюрдски делегати\". Обратно, \"евентуално поражение или сериозни загуби на турската армия може да наложат нуждата от руска военна, политическа и турска подкрепа, което може да промени цялата картина на борбата за власт не само в Сирия, но и в Турция и целия регион.\" (Повече за първата седмица от операция \"Маслинова клонка\"  можете да прочетете тук .) Русия \"ще има нужда от Турция, готова да сътрудничи\", за да ускори мирния процес в Сирия и да гарантира териториалната ѝ цялост, смята Хету. \"Ограничена военна намеса на Турция в Сирия е предимство за Турция и за евентуалното довеждане на подкрепяни от Турция сирийски опозиционни сили до масата за преговори,\" добавя тя. Според нея интервенцията се вписва в сътрудничеството на Москва и Анкара, които искат да ограничат стремежите на кюрдите за автономия и да сдържат както САЩ, така и желанието на Иран да участва в опитите за възстановяване на Сирия. \"Операция \"Щитът на Ефрат\" задържа Турция в играта. С \"Маслинова клонка\" тя се опитва да промени правилата ѝ,\" обяснява Таштекин. Според него за Анкара най-важното е да има повече присъствие на терен, което ще ѝ позволи да има по-голяма дума в бъдещето на Сирия. Мястото на кюрдите Списъкът с гостите от режима и опозицията беше изготвен съвместно от Русия, Турция и Иран. В него липсва доминиращата в Северна Сирия PYD, определяна като терористична организация от Турция. За Русия решението беше да бъдат поканени отделни делегати от различни части на страната, не като членове на PYD или други организации. \"Не съм сигурен, че Русия веднъж завинаги е оставила PYD далеч от масата за преговори в мирния процес. По-скоро става дума за турска \"тояга\" в ръцете на Кремъл, за да може PYD да бъдат принудени да приемат условията на Русия в Сирия,\" смята Керим Хас. Според него успехът на турската армия би помогнал на Русия да осъществи визията си за Сирия с по-ограничена автономия за кюрдите, но обратното би означавало Анкара да приеме \"американската\" идея за по-голяма автономия.\" От друга страна Москва все още опитва да постигне дискусия за типа \"автономия\" на кюрдите в Сирия, независимо дали предложенията ще дойдат от PYD или от участници в Конгреса. \"Перспективата да липсва кюрдско представителство в Сочи не се отразява добре на опитите за приобщаване на повече страни от организаторите на конгреса,\" смята Хету. Тя обаче отбелязва, че \"тактическото участие или неучастие на сирийските кюрди в Сочи не означава непременно, че те са изключени от вземането на решения, тъй като имаг достъп до централното правителство, както и до Русия и САЩ в битката им с джихадистите.\" Според нея, макар сирийските кюрди да смятат, че етническият и политическият им глас са били монополизирани от PYD/YPG и то със смесени резултати, \"от 2011 г. насам двете организации намират пряка комуникация със сирийското правителство, а и преди са позволявали на Сирийската арабска армия да влиза в кюрдски градове и села.\" Фехим Таштекин обаче смята, че успехът на Турция на терен в Африн може да ѝ изиграе лоша шега, защото очакванията ѝ за мястото на кюрдите след операцията се разминават с тези на Русия. \"Ако Турция постигне успех в Африн, тя (мисли, че) може да наложи вето на кюрдите. Руснаците очакват друго: ако Турция е доволна от резултата, да не е толкова настоятелна кюрдите да не участват в Сочи... При всички положения е трудно да се вземе решение за бъдещето на Сирия, в което кюрдите да не участват. Процес, в който кюрдите не участват, не може да гарантира териториалната цялост на Сирия. Анкара казва, че именно тя е най-важна, но същевременно изтласква кюрдите към САЩ и ги изключва от процеса. С политиките си може да направи фактическите моменти разделения трайни. А сирийската опозиция? Участващата в преговорите на ООН Сирийска национална коалиция, представлявана от Наср ал Харири  след среща в Рияд  през ноември, каза, че няма да присъства на конгреса, въпреки че е поканена. \"Що се отнася до сирийската опозиция, представена от Наср ал Харири, изглежда 26 от 36 делегати искат да участват в Сочи,\" каза Гайдаа Хету в петък, броени часове преди отказа. \"Истинският политически залог от гледна точка на опозицията е, че съгласието да участва в Сочи значи, че приема оставането на  Башар Асад  на власт и участието му в предстоящите избори. За да се съгласят на това, те имаха нужда и от уверение, че групата им (поименно) ще е избраният преговорен екип, който ще стои срещу сирийското правителство по време на преките политически преговори.\" Затова и Русия предложи на бунтовниците примирие в обсадената Източна Гута, докато те бяха на масата във Виена - \"за да създаде усещането, че сирийският опозиционен екип ще получи отстъпки в замяна на това да присъства на конгреса.\" В събота обаче съобщенията за бомбардировки на силите на Асад над Гута продължиха. \"Слабото място на процеса от Астана (организиран от Русия, Турция и Иран - бел. ред.) беше, че опозиционни групи около Дамаск и на юг са под влиянието на Саудитска Арабия, откъдето се засилва и влиянието на САЩ. Руснаците се опитват да използват специалните отношения със саудитците, но Висшият преговарящ съвет (на Сирийската национална коалиция), който гледа само към Рияд, е най-крехката част от процеса, смята Фехим Таштекин.\" Алтернатива ли е Сочи на Женева Изгодната позиция на Москва в Сочи и в преговорния процес не е непременно гарантирана - първо заради продължаващата подкрепа на САЩ за доминираните от YPG Сирийските демократични сили (SDF) в североизточната част на страната, смята Гайдаа Хету. \"В североизточна Сирия са повечето петролни находища, водни електроцентрали и житни полета... Този фактор дава на сирийските кюрди избор със значими последствия. Могат ли да си позволят пълноценно участие в Сочи и военна координация със Сирийските въоръжени сили?\" Фактор са и белязаните от нова енергия \"опити на САЩ да имат думата в сирийската криза, след вяло усилие за това в последните две години от администрацията на Обама,\" продължава Хету. Тя има предвид т. нар. \"Вашингтонска група\" на Великобритания, Франция, Съединените щати, Саудитска Арабия и Йордания, която тази седмица се събра в Париж. Първите дипломати на страните изготвиха документ за промяна в преговорите, водени от ООН, в който отправят препоръки до Де Мистура и говорят за \"практичен подход\", без да споменават доскорошното настоятелно искане Башар Асад да напусне властта, но запазвайки искането чуждите милиции да напуснат Сирия. И режим, и опозиция определиха препоръките като неприемливи. След срещата \"Ройтерс\" цитира дипломатически източници, според които Западът и някои арабски държави искат да спрат създаването на \"паралелен политически процес\" от Москва, който може да измести ролята на ООН. Френски дипломат каза за агенцията, че страните искат \"да върнат Женева в центъра на играта.\" \"В основни линии искането на Вашингтонската група е за федерализъм и мандат на ООН за конституцията и изборите. Военната и дипломатическата ѝ активност напоследък ще отправят предизвикателство към Русия в опита ѝ да увенчае собствения си военен успех, като доведе страните в Сирия до политическо решение,\" обяснява Хету. Според Керим Хас Москва подхожда реалистично към възможностите на процеса в Сочи. \"Ясно е, че пътят за уреждането на е достатъчно трънлив и дълъг и е нужно да бъдат въвлечени и други водещи западни държави, най-малкото за възстановяването на Сирия. Всички го осъзнават, затова е нужен и процесът в Женева,\" отбелязва той.", "date": "2018.01.28", "title": "Ще може ли Русия да очертае бъдещето на Сирия в Сочи"}
{"url": "https://www.dnevnik.bg/photos/2018/01/28/3117426_fotogaleriia_20_godini_otkakto_metroto_trugna_pod/", "text": "Софийското метро е най-скъпият, труден за изпълнение, популярен и стар проект на Столичната община, като плановете за него датират още 60-те години на ХХ век. Днес се навършват 20 години от пускането на първата линия с 5 метростанции и дължина от 6.5 км. Оттогава метромрежата се разрасна с 40 км и още 30 станци. Всяка първа копка или откриване на станция се превръщат във важни събития, на които освен кмета на града, са присъствали премиери, президенти и дори бившият председател на Европейската комисия Жозе Барозу.", "date": "2018.01.28", "title": "Фотогалерия: 20 години, откакто метрото тръгна под София"}
{"url": "https://www.dnevnik.bg/sport/2018/01/28/3095422_mateo_dela_bordela_katerach_obicham_neizvestnostta_na/", "text": "Бордела се е изкачвал в различни части на света - Англия, Испания, Швейцария, САЩ, Мексико, Чили и Аржентина. Една от най-запомнящите експедиции е тази в Гренландия, където изминава 200 километра с каяк и още 25 километра по суша. На следващия ден изкачва нов маршрут по 900-метрова скална североизточна стена на върха \"Зъба на акулата\" в чист алпийски стил, без изкуствени опорни точки и без да остави никакъв инвентар по стената. Италианецът беше  гост на \"Банско филм фест\"  и говори пред \"Дневник\" за най-вълнуващите си преживявания и за това, което го вдъхновява. - Започнах да се катеря на 13 години с баща ми. През първата година правехме прости упражнения в Алпите. Постепенно свикнах с катеренето и започнах да правя по-сложни неща. После получих възможността да бъда част от \"Паяците от Леко\" (Ragni di Lecco). Това е елитен катерачески клуб, който обикаля света и прави луди приключения. - Не точно от пръв поглед. В началото ми харесваше, но не го обичах. Сега съм пристрастен към катеренето. Процесът на харесване стана постепенно.  - Мисля, че е по две причини. Едната е чувството на свобода, което имам при движенията. Втората причина е самият процес на катерене. Имам предвид по-големите проекти като експедициите. Харесва ми подготовката, тренировката и психологията в спорта. За мен най-важен е процесът, който те отвежда от началото до върха. - Когато съм на място, на което никой друг не е бил преди това и съм много далеч от всичко, се чувствам добре. Така мога да се съсредоточа върху изкачването. Не мисля за потенциалната опасност на мястото, а за това, че съм сред недокосната от човека природа. - Мотивира ме емоцията, която имам. Наслаждавам се на целия процес. Нямам намерение да успявам всеки път. Готиното на катеренето е, че някой път успяваш, а друг - не. Важното е да вложиш цялата си енергия и да се подготвиш добре. Харесва ми неизвестността на финалния резултат. - Най-много харесвам чистото катерене по скали. Тренирам спортно катерене, за да се подготвя за по-големите стени. Правя аеробни упражнения като тичане. Тренирам на по-лесни стени в Алпите, които са по-малки от тези в експедициите. Тренировката ми не е предварително организирана, а катеря стени с различна трудност. - Тренирам цялото тяло. Наблягам върху упражненията за сила, защото издръжливостта мога да придобия по-лесно. - Със сигурност има елемент до свикване. Ако човек се катери за първи път и погледне надолу от 50-метрова скала, всичко изглежда лудост. Главата започва да ти се върти и се чувстваш зле. След това идва вторият път, когато съзнанието ти свиква, защото знае какво да очаква. Необходимо е човек да харесва това, което прави. Първият път винаги имаш някакви въпроси в главата и не знаеш какво да очакваш. Но след това нагласата се променя и всичко изглежда различно. Този принцип важи с пълна в планината. - Катеренето изисква повече свободно време, защото не можеш да излезеш просто за час, за да убиеш скуката. Преживяванията ни са въпрос на избор, който носи определени последствия. Понякога предприемаме рискови решения, за които се изисква кураж. Трябва да се вслушваме във вътрешния глас и да правим това, което обичаме. Ако искаш да направиш нещо, трябва да му се отдадеш напълно, дори и решението да е трудно. Избирайки катеренето, означава да се откажеш от много неща, защото може да си на експедиция за месец и трябва наистина да ти харесва. - В живота винаги има трудности, но те не са такива, каквито си мислим. Това, което в нашето съзнание изглежда невъзможно, всъщност не е такова. Човек трябва да се отдаде и да си поставя малки цели. - Сега съм професионален катерач. Преди беше мое хоби, като в същото време учех и работех като изследовател. Имах възможността да се фокусирам върху катеренето в планината и сграбчих шанса. - Трябва да харесваш движението. Процесът на катерене е различен всеки път. В полулярните спортове има постоянна повтаряемост на действието. Изглежда, че катеренето е еднотипно, но всеки път си на различно място. Не е като да играеш постоянно мач на футболния терен. Движението на скалата всеки път е различно и е трудно да ти доскучае. - Нямам стриктна диета. Храня се нормално. Разбира се, не пия по десет водки на вечер. Но до три бири ми е позволено. - Веднъж имах експедиция в Гренландия. Катерихме се и се върнахме с каяци по море. Спряхме на пет километра от крайната дестинация и спахме в изоставена къща. На сутринта бяхме събудени от голяма полярна мечка, изправена на задните си крака. Бяхме в спалните си чували и започнахме да викаме, за да я прогоним надалеч. Бяхме много уплашени. Извадихме късмет, че мечката си тръгна. Пушката ни беше много далеч и трябваше да я вземем внимателно. Разбира се, не убихме мечката, а стреляхме във въздуха, за да я уплашим. - Отивам в Патагония. Вече съм бил там седем пъти. Влюбих се в Патагония още при първото ми посещение. Наистина харесвам това място с красиви и трудни за катерене планини. Патагония е мястото, което харесвам най-много.", "date": "2018.01.28", "title": "Матео дела Бордела, катерач: Обичам неизвестността на крайния резултат"}
{"url": "https://www.dnevnik.bg/sviat/2018/01/28/3117873_durjaven_natisk_i_ottegliashti_se_medii_-_kakvo/", "text": "Държавният натиск ще се засили, а медиите ще си тръгнат от тях - това ще бъдат основните предизвикателства пред социалните мрежи през 2018 г., гласи прогнозата на института \"Ройтерс\" и Оксфордския университет. Усилията да се спре разпространението на екстремистко и пристрастно съдържание засега нямат особен ефект, сочи изследването Journalism, Media, and Technology Trends and Predictions 2018. \"Все едно да се опиташ да пречистиш реката Ганг чаша по чаша\", описва ситуацията Фредерик Филу от Monday Note. В годишния доклад на \"Ройтерс\" участват 194 водещи фигури в областта на медиите, социалните мрежи и технологиите. Държавен натиск В същото време някои държави засилват натиска върху платформите. Американският Сенат предлага закон, който да регулира  политическата реклама  в интернет. Британският парламент провежда разследване дали \"фалшивите новини\" са повлияли на  референдума за Брекзит.  Австралийската комисия за конкуренцията анализира пазарната власт на \"Фейсбук\" и \"Гугъл\" в контекста на медиите. Германия предприе действия – през октомври бе приет нов закон, който заплашва  платформите с глоби до 50 млн. евро , ако не премахнат реч на омразата или друг \"очевидно незаконен\" материал в рамките на 24 часа. Институтът \"Ройтерс\" намира това решение за противоречиво, тъй като то на практика превръща американските технологични компании в арбитри на свободното слово. Медиите ще си тръгнат от \"Фейсбук\" \"Фейсбук\" се опитва да увеличи времето, което потребителите прекарват в нея и в нейните приложения, и да продаде вниманието им на рекламодателите. Реформата на  новинарския фийд , която ще измести публичните страници от него за сметка на семейството и приятелите, също ще повлияе. Тя ще \"задуши\" органичното разпространение на съдържание от страниците на медии и бизнеси и така ще увеличи плащането за реклама. В същото време разпространението на видео може да привлече към социалната мрежа и дял от рекламите, излъчвани по телевизията. \"Фейсбук\" ще има нужда от време, за да приложи новите си инициативи, но издателите вече намират компанията за арогантна. В последните години тя окуражи създаването на нови типове съдържание – например видео на живо, а след това смени курса. Този подход има смисъл от продуктова и от инженерна гледна точка, но създава проблеми на медиите. Пример за това бе внезапното решение съдържанието на медии да бъде преместено в новия фийд Explore (то бе приложено в шест държави). Големите словашки медии регистрираха 400% спад в интеракциите с потребителите и загуба на две трети от разпространението си в социалната мрежа. Основна тема за много от експертите е желанието на медиите да си върнат контрола. \"Играхме по техните правила дълго време при голям риск и малка възвръщаемост\", казва един респондент от Германия. Вероятно е все повече новинарски организации да се откажат от сделки с \"Фейсбук\", \"Епъл\" и \"Снапчат\" и да заложат на пряката читаемост. Според Джордж Брок от британския City University фейсбук може да се окаже в много по-неизгодна позиция, отколкото предполага. Ако компанията не признае, че бизнес моделът ѝ има лоши последствия, ще се отвори търсене за неин конкурент, който да комбинира технология и редакторски качества едновременно. Модератори Интернет платформите ще бъдат принудени да наемат хиляди нови служители, които да следят съдържанието в тях заради увеличаващия се държавен натиск. Само YouTube обяви, че ще привлече  10 000 модератори  в началото на 2018 г., като те ще работят с алгоритми в търсенето на потенциално тревожно съдържание. Обвинения в цензура \"Фейсбук\" и \"Гугъл\" често ще бъдат обвинявани в цензура заради премахването на съдържание, което би ги заплашило с глоби. Вече се случи \"Фейсбук\" и \"Туитър\" да трият постове на  крайнодесен депутат  в Германия заради новите закони, изтрити бяха и акаунти на чеченския лидер  Рамзан Кадиров , който е обект на санкции от страна на САЩ. Липсата на правила за това кое съдържание и кои акаунти трябва да бъдат премахнати ще става все по-щекотлив проблем за социалните мрежи. Много приказки, малко действия за регулация През 2018 г. едва ли ще има други конкретни законодателни инициативи спрямо социалните мрежи, освен правилата за политическата реклама. Те ще увеличат модерацията, ще заложат на пиар акции (повече пари за ограмотяване и иновации) и това ще забави дебата за въвеждането на строга регулация. Европейската комисия ще бъде в последната година от мандата си, така че ще ѝ бъде по-лесно да се фокусира върху имиджови действия (например да накара платформите  да плащат повече данъци ), отколкото върху създаването на нови правила.", "date": "2018.01.28", "title": "Държавен натиск и оттеглящи се медии - какво очаква \"Фейсбук\" през 2018"}
{"url": "https://www.dnevnik.bg/razvlechenie/2018/01/28/3119353_vdovicata_na_hju_hefnur_prodava_nai-golemiia_si/", "text": "Вдовицата на Хю Хефнър Кристал Харис продава най-големия подарък, който е получила от създателя на \"Плейбой\". Тя е обявила за продажба къщата си в Холивуд, като иска за нея 7.2 млн. долара. Хефнър почина преди 4 месеца,  а големият имот, в който живееше, остана за бизнесмена Дарън Метропулос. Той го купи година преди смъртта на създателя на най-популярното еротично списание  за 100 млн. долара , а Хефнър запази правото си да живее там. Още тогава редица чуждестранни медии обявиха, че Кристал Харис няма да получи нищо от наследството на съпруга си. Оказва се обаче, че той ѝ е оставил 5 млн. долара в банковата сметка. 31-годишната фотомоделка получи къщата като подарък от Хефнър през 2013 г. Тогава имотът струваше 5 млн. долара. Къщата е с 4 спални и е с площ от 550 кв.м. Има собствен киносалон и огромен вътрешен двор, до който се стига през дневната. Кристал се омъжи за Хефнър през 2012 г., когато беше на 26 години, а той на 86. Това беше трети брак за създателя на \"Плейбой\".", "date": "2018.01.28", "title": "Вдовицата на Хю Хефнър продава най-големия си подарък от създателя на \"Плейбой\""}
{"url": "https://www.dnevnik.bg/photos/2018/01/28/3119862_snimka_na_denia_lego_navurshi_60_godini/", "text": "Емблематичните конструктори ''Лего'' (Lego) днес навършват 60 години. На 28 януари 1958 г. тогавашният управляващ директор на компанията Годфред Кирк Кристиансен внася патента за малко пластмасово кубче с два реда с по четири пъпчици отгоре и три тръбички отвътре и така се ражда емблематичната тухличка \"Лего\". Скритите тръбички са тайната, която държи частите заедно и по-стабилно от другите конструктори. Снимките, които агенция Асошетед Прес публикува са от Ню Йорк.", "date": "2018.01.28", "title": "Снимка на деня: \"Лего\" навърши 60 години"}
{"url": "https://www.dnevnik.bg/zelen/2018/01/28/3119989_vuzduhut_v_sofiia_otnovo_e_opasno_mrusen_obshtinata/", "text": "И днес в София е отчетено замърсяване на въздуха с фини прахови частици над нормата. Според индекса на Европейската агенция по околна среда, който показва в реално време данни за качеството на въздуха, най-тежко тази сутрин е било замърсяването в столичния ж.к. \"Младост\". Към 10 ч. станцията там е отчела концентрация на фините прахови частици (PM10) от 230.9 микрограма на куб. метър (µg/m3). Нормата е 50 микрограма на куб.м, а по-висока концентрация се смята за вредна за здравето. Станцията в Красно село отчита ниво на фините прахови частици PM10 от 222.5 микрограма на куб.м, а на още по-фините – PM2.5 – 178.6 микрограма на куб.м. В Павлово нивото на фините прахови частици PM10 е 209.2 µg/m3 , в Младост са отчетени 230.9 µg/m3, в Надежда - 149.4 µg/m3, а в Дружба - 137.5 µg/m3. В градския транспорт днес се пътува срещу 1 лев За днес системата на Столичната община за известяване за качеството на въздуха прогнозира нисък потенциал за замърсяване с фини прахови частици.  Същевременно обаче градската администрация обяви, че пуска \"зелен билет\" - една от  мерките на общината  при замърсяване на въздуха. Тя се прилага в случаите, когато в предходните два дни вредните емисии за били поне 4 пъти над нормата. Билетът за градския транспорт днес ще струва 1 лев и ще важи за всички линии. \"Мярката е заради реализираните в предходните дни превишения на нивата на фини прахови частици и измерени високи стойности в първите часове на деня\", съобщи кметът Йорданка Фандъкова в страницата си във \"Фейсбук\". Съветите на властите при мръсен въздух Общината призовава собствениците на автомобили, особено тези с клас екологичен клас под Евро 4, да ограничат използването им. При престой на място съветът е да не оставят двигателя включен, ако се налага да се остане на място повече от 3 минути. Апелът към домакинствата, отопляващи се на дърва и въглища, е при възможност да използват електрически уреди, а общината посочва, че инспекторат продължава с проверките за нерегламентирано събиране и горене на отпадъчни материали. Лекарите съветват гражданите с респираторни заболявания, както и малките деца и възрастните хора, да избягват продължителен престой на открито. При ходене пеша изберете маршрут, който не е покрай големите градски булеварди, посочват още от общината.", "date": "2018.01.28", "title": "Въздухът в София отново е опасно мръсен, общината пуска \"зелен билет\""}
{"url": "https://www.dnevnik.bg/sport/2018/01/28/3119976_shtastliv_sum_v_psj_i_ne_mislia_za_napuskane_kaza/", "text": "Най-скъпият футболист в света Неймар постоянно е свързван с напускане на ПСЖ, където премина през миналото лято и трансфер в \"Реал\" (Мадрид). Бразилецът е считан за  заместник на Кристиано Роналдо  и основа в новия проект \"Галактико\" на президента на \"Реал\" Флорентино Перес. Въпреки постоянните спекулации по темата Неймар увери, че остава в Париж. \"Щастлив съм в ПСЖ и съм в добри отношения с всички мои съотборници. Тук съм, за да пишем история с клуба, а не за да си тръгвам толкова скоро. Спекулациите ги има около мен, откакто играех в \"Сантош\", така че съм свикнал\", каза Неймар. Бразилецът уточни, че няма как да не обръща внимание на постоянните информации за свой трансфер, но добави, че това е доказателство колко е добър. В събота ПСЖ победи \"Монпелие\" с 4:0, а Неймар отбеляза два гола. Въпреки това бразилецът получи критики за поведениет си, след като не даде на Единсон Кавани да изпълни дузпа в края на първото полувреме. Уругваецът вкара един гол и вече има 157 попадения, с което подобри рекорда на Златан Ибрахимович. \"Треньорът номинира мен като изпълнител на дузпите и гледам да се справям с тази отговорност. Свикнал съм както с аплодисменти,  така и с освирквания  и не ми прави впечатление. Знаехме за рекорда на Кавани, но треньорът каза, ако има дузпа аз да я изпълня\", измъкна се Неймар. Междувременно президентът на ПСЖ Насер Ал-Хелайфи също говори за ъбдещето на бразилеца. Той определи като \"пълни глупости\" твърденията, че \"Реал\" ще привлече Неймар. \"Когато слушам за тези слухове се усмихвам, защото те не са истина. Имаме Неймар в ПСЖ и той е щастлив, той има уважението на феновете и на всички в клуба, отличен футболист е\", каза Ал-Хелайфи. На въпрос дали е сигурен 100%, че звездата на тима остава на \"Парк де пренс\" и догодина, катарецът отговори категорично: \"Не 100%, а 200% е моята сигурност, че той остава при нас\".", "date": "2018.01.28", "title": "Щастлив съм в ПСЖ и не мисля за напускане, каза Неймар"}
{"url": "https://www.dnevnik.bg/detski_dnevnik/2018/01/28/3119520_tiineidjurite_dnes_sa_po-krotki_ot_predishni/", "text": "Съвременните тийнейджъри са много примерни в сравнение с предишните поколения.  , а сексът, наркотиците и пушенето вече не са толкова разпространени сред тях, пише в. \"Дейли телеграф\", цитиран от БТА. Предишните поколения се бунтуваха, като пушеха цигари, употребяваха наркотици и правеха секс отрано. Съвременните 14-годишни обаче избягват тези традиционни форми за привличане на внимание, като предпочитат да проникват в чужди компютри от стаите си. Изследването сред 19 500 деца е направено от учени от Лондонския университетски колеж. Те са установили, че   през изминалата година. Само 1% от тях са изпратили вирус. На въпроса правили ли са вече секс , а 11% са потвърдили, че са имали някакъв интимен контакт. 3% от участниците са редовни пушачи, а 14% са опитвали цигара. Други а. По-малко от 3% от запитаните са рисували графити без разрешение, а 4% са имали вандалски прояви. Едва 2% имат своя банда, 4% са задигали продукти от магазина в предишните 12 месеца, а 1% са откраднали нещо от друг човек. Експертите установили, че   с рекордно ниски нива на консумация на алкохол, тютюнопушене, прием на наркотици и забременяване. . Почти 6% са признали, че са прониквали в чужд компютър от своя в сравнение с 4% от момичетата. . Тя е намаляла наполовина сред непълнолетните, като достига 21%.", "date": "2018.01.28", "title": "Тийнейджърите днес са по-кротки от предишни поколения, сочи проучване"}
{"url": "https://www.dnevnik.bg/politika/2018/01/28/3119999_v_upravlenieto_siderov_osuznal_che_ostrotata_triabva/", "text": "Когато си в опозиция, ти си логично по-остър, по-радикален, когато имаш отговорността на управлението, тогава се насочваш в една не толкова шумна посока, но градивна\", коментира председателят на парламентарната група на \"Обединени патриоти\" и лидер на \"Атака\" Волен Сидеров в предаването \"Седмицата\" на БНР. На въпрос къде отиде остротата на \"патриотите\" отпреди изборите, Сидеров обясни, че вече на власт се виждат неща за вършене, до които \"в опозиционното си битие не си стигал\" и личи колко сложни и преплетени казуси има. \"Когато се захванеш с такива проблеми виждаш, че остротата трябва да се пренасочи в градивна енергия\", обобщи той. Попитан за неуспешния вот на недоверие срещу правителството Сидеров заяви, че \"БСП загубиха от този вот\", защото появявайки се като изобличители на корупцията, им се наложило да отговарят за себе си. На критиките за липсата на премиера Бойко Борисов от пленарната зала той отговори, че левицата умишлено е избрала за вота началото на българското европредседателство, което е наситено със събития. \"Възмущението от липсата на премиера беше пресилено, тъй като програмата му е предварително ясна\", обобщи той. Според него е разумно решението за отлагане на ратификацията на Истанбулската конвенция, защото имало по-важни проблеми като цените на тока и водата. Идеята на БСП за референдум по темата определи като изхвърляне. \"Ако ще правим референдуми, нека да ги правим по теми, които засягат енергийното ни бъдеще, геопроекти... не ни е необходимо в момента\", смята той. Попитан за президента Румен Радев след изтичането на първата му година в управлението, Волен Сидеров я оцени като опит за еманципация. Изтъкна, че му липсва политически опит, направил някои конюктурни грешки като налагането на вето на антикорупционния закон, но бил по-добър от предшественика си. \"Предстои му да търси фигурата на наднационалния президент\", смята той.", "date": "2018.01.28", "title": "В управлението Сидеров осъзнал, че остротата трябва да се насочи в градивна енергия"}
{"url": "https://www.dnevnik.bg/sport/2018/01/28/3120002_polski_alpinist_e_zaginal_na_nanga_parbat_frenskata_mu/", "text": "Полският алпинист Томаш Макиевич беше обявен за загинал, след като спасителните екипи не можаха да достигнат до него под връх  Нанга Парбат . Лошото време е попречило на спасителната акция да открие поляка, който се е намирал на над 7000 метра. Партньорката на Макиевич - Елизабет Револ, е спасена от група алпинисти, които са били превозени до планината с помощта на военни хеликоптери. Пакистанските власти съобщиха, че французойката е забелязана от военни хеликоптери на около 6700 метра. Те обаче не са осъществили връзка с Макиевич. Револ и Макиевич са се отказали от опита си да изкачат втория най-висок връх в Пакистан на около 7400 метра заради лошото време. Полякът не е можел да се придвижва заради измръзване на крайниците, а освен това е страдал от снежна слепота и височинна болест. Револ е помогнала на партньора си да слезе до 7280 метра, след което го е оставила в палатка и е слязла по-надолу да търси помощ през сателитен телефон. В спасителната акция се включиха хеликоптери от пакистанските въоръжени сили, както и четирима алпинисти. Те прекъснали  опита си да изкачат връх К2  и се насочили да помогнат на Револ. Спасителите са били поляците Адам Биелицки, Пьотър Томала, руснакът Денис Урубко, както и медицинският специалист Ярослав Батор. Според блога AltitudePakistan са оставени на около 4900 метра, като са направили невероятни усилия, за да достигнат до французойката. \"За съжаление спасяването на Томаш не е възможно. Времето много се влоши и не можем да достигнем до такава височина, без да застрашим живота и на останалите. Решението е много трудно и болезнено\", обясниха спасителите. Револ е откарана в болница заради измръзване на крайниците, но според лекарските екипи опасност за живота ѝ няма. Пакистанският алпинист Карим Шах, който постоянно е бил в контакт със спасителите, разказа пред \"Франс прес\", че спасителната акция няма аналог в историята. \"Никой не го е правил преди. Те изкачиха около 1200 метра при пълен мрак само за осем часа. Направиха нещо, което обичайно отнема около два дни\". Нанга Парбат е деветият най-висок връх в света с 8125 метра. Той носи прозвището \"върхът убиец\", след като повече от 30 алпинисти загиват в опит да го изкачат, преди да бъде записано първото успешно изкачване през 1953 г. През юли 2017 г. испанец и аржентинец също загинаха на Нанга Парбат, като изчезната и не бяха открити. Върхът е изкачен от четирима българи. Първо това прави Тончо Тончев през 1993 г., а през 2006 г. с успешен опит завършва експедицията на Николай Петков и Дойчин Боянов. Последният, който стори това, е  Боян Петров през 2016 г.", "date": "2018.01.28", "title": "Полски алпинист е загинал на Нанга Парбат, френската му партньорка беше спасена"}
{"url": "https://www.dnevnik.bg/citat_na_deniia/2018/01/28/3120004_citat_na_denia_dobre_che_e_boiko_borisov_kazaha/", "text": "Това заяви министърът за българското председателство на Съвета на ЕС Лиляна Павлова пред Би Ти Ви. Тя посочи, че докато фокусът на Световния икономически форум в Давос тази година е бил върху Европа, в рамките му е имало специален панел за Западните Балкани и там усилията на премиера са били оценени. Тя изтъкна, че България не е имала участие във форума от 13 години, и участието тази година е оценка за страната.", "date": "2018.01.28", "title": "Цитат на деня: Добре, че е Бойко Борисов, казаха страните от Западните Балкани в Давос"}
{"url": "https://www.dnevnik.bg/bulgaria/2018/01/28/3120008_lekar_ot_bolnicata_v_svishtov_e_napadnat_i_prebit_ot/", "text": "Лекар от болницата в Свищов е бил нападнат и пребит снощи, съобщи БНР. Медикът е бил нападнат от разгневени близки на наскоро починал пациент. Пострадалият д-р Иво Караджов е с рани по лицето и сътресение на мозъка. Настанен е в неврологичното отделение на болницата. Инцидентът е станал към 19 часа вчера, малко преди д-р Караджов, който е специалист по вътрешни болести, да застъпи за нощно дежурство. \"Някакъв младеж го натъртил с няколко удара. Той пада на земята и си удря главата. Получава голям кръвоизлив. След това е настанен в неврологично отделение с комоцио\", уточни кметът на Свищов Генчо Генчев. След смъртта на пациент в лечебното заведение са започнали разпри между неговите близки и лекаря. Преди побоя е имало инцидент, при който са нарязани гумите на автомобила на д-р Караджов, каза пред Би Ти Ви кметът Генчев, който временно представлява болницата поради липса на управител. Тогава докторът се е обърнал се към полицията и е подаден сигнал. Състоянието на д-р Иво Караджов е стабилизирано. Все още няма задържани за побоя.", "date": "2018.01.28", "title": "Лекар от болницата в Свищов е нападнат и пребит от роднини на пациент"}
{"url": "https://www.dnevnik.bg/kultura/2018/01/28/3114911_otkus_ot_chernobilska_molitva_na_svetlana_aleksievich/", "text": "\"Чернобилска молитва\" на нобеловия лауреат Светлана Алексиевич най-после на български! На 26 април 1986 г. в 1 часа 23 минути 58 секунди серия от взривове разрушава реактора и зданието на ІV енергоблок на Чернобилската АЕЦ, разположена близо до беларуската граница. Чернобилската катастрофа става най-голямата техногенна катастрофа на ХХ век. За малката Беларус (с население 10 млн. души) това е национално бедствие, макар че самите беларуси нямат нито една атомна централа. Тя все така си е аграрна страна, с повече селско население. 23% от територията ѝ е заразена с радионуклиди. За сравнение: в Украйна е заразена 4,8% от територията, в Русия – 0,5%. Светлана Алексиевич е в района на Чернобил в първите дни след аварията – въпреки това са ѝ необходими 11 години, за да напише книгата си – тя вижда бял свят през 1997 г. и е преработена от писателката през 2013 г. \"Ако по-рано, когато пишех книгите си, се бях вглеждала в страданията на другите, то сега аз и моят живот бяхме станали част от събитието.\" \"Аз съм свидетел на Чернобил... Най-важното събитие на двадесети век, въпреки страшните войни и революции, с които ще бъде помнено това столетие. Минаха повече от двайсет години от катастрофата, но досега въпросът за мен е: за какво свидетелствам – за миналото или за бъдещето? Толкова е лесно да се подхлъзнеш на баналността... На баналността на ужаса... Но аз гледам към Чернобил като начало на новата история, той не е само знание, а и предзнание, защото човек е встъпил в спор с предишните представи за себе си и за света.\" \"Нощта на 26 април 1986 година... За една нощ се преместихме в друго място в историята. Направихме скок в нова реалност и тя, тази реалност, се оказа по-висока не само от нашето знание, но и от въображението ни. Скъса се времевата връзка. Миналото изведнъж се оказа безпомощно, в него нямаше на какво да се опреш, във вездесъщия (както вярвахме) архив на човечеството не се намериха ключове, за да се отвори вратата. Неведнъж в онези дни чувах: \"нямам думи, за да предам това, което видях и преживях\", \"никой по-рано не ми е разказвал такова нещо\", \"в нито една книга не съм чел за това и в киното не съм гледал\". Между времето, в което стана катастрофата и времето, когато почнаха да разказват за нея, имаше пауза. Момент на онемяването... Него всички го запомниха...\" Възхитата от тъгата Монолог за онова, което не знаехме: че смъртта може да бъде толкова красива \"Първите дни най-важният въпрос беше: \"Кой е вино¬вен?\". Трябваше ни виновник... После, когато научихме повече, започнахме да ми¬слим какво да правим. Как да се спасим? Сега сме се при¬мирили с мисълта, че това няма да стане за година или две, а след много поколения, почнахме мислено да се връщаме назад, да обръщаме страница след страница... Това се случи в нощта на петък срещу събота... Су¬тринта никой нищо не подозираше. Изпратих сина си на училище, мъжът ми отиде до фризьорския салон. Пригот¬вях обяда. Мъжът ми се върна скоро... Върна се с думите: \"В атомната има някакъв пожар. Има нареждане да не се изключва радиото\". Забравих да кажа, че живеехме в При¬пят, недалеч от реактора. Досега пред очите ми е ярко¬малиновата светлина, реакторът сякаш светеше отвътре. Невероятен цвят. Това не беше обикновен пожар, а някак¬во сияние. Красиво. Ако оставим настрана всичко остана¬ло, беше много красиво. Нищо подобно и на кино не бях виждала, с нищо не можеше да се сравни. Вечерта хора¬та се изсипаха на балконите, който си нямаше, отиде при приятели, познати. Ние бяхме на деветия етаж, прекрасно се виждаше. По права линия са три километра. Изкарва¬хме децата, вдигахме ги на ръце: \"Виж! Запомни!\". И това бяха хора, които работеха на реактора... Инженери, ра¬ботници... Имаше и учители по физика... Стояха в черния прах... Разговаряха. Дишаха. Наслаждаваха се. Някои бяха пропътували десетки километри с коли, велосипеди, за да го видят. Не знаехме, че смъртта може да е толкова кра¬сива. Но не бих казала, че няма мирис. Не е пролетен или есенен мирис, а нещо съвсем друго, и мирис на пръст не беше... Не... Дращеше в гърлото, а сълзите сами напираха в очите. Не спах цялата нощ и слушах как съседите отгоре тропаха, те също не спяха. Нещо местеха, чукаха, може би са си събирали багажа. Облепваха прозорците. Потиснах главоболието с цитраном. На сутринта, когато се разви¬дели, се огледах наоколо, не съм го измислила нито сега, нито преди, а тогава го почувствах: нещо не е наред, нещо се е променило. Съвсем. В осем часà сутринта по улици¬те вече ходеха военни с противогази. Когато видяхме по улиците войниците и военната техника, не се изплашихме, напротив, успокоихме се. Ето, армията е дошла на помощ, всичко ще бъде наред. Нямахме си и понятие, че мирният атом също убива... Че е можело целият град да не се събу¬ди оная нощ... Под прозорците се носеше смях, свиреше музика. Цял следобед по радиото съобщаваха да се готвим за евакуация: ще ни отведат за три дни, ще изчистят, ще про¬верят. Сякаш и сега чувам гласа на диктора: \"евакуация в близките села\", \"не вземайте домашните животни\", \"събе¬рете се пред входовете\". На децата казаха задължително да вземат със себе си учебници. Мъжът ми все пак сложи в чантата документите и сватбените ни снимки. А един¬ственото, което взех аз, беше един газен шал, в случай че времето се влоши. От първите дни почувствахме, че сме чернобилци, че вече сме отхвърлените. Страхуват се от нас. Автобусът, с който пътувахме, спря през нощта в някакво село. Хората спяха на пода на училището, в клуба. Нямаше къде да се свием. И една жена ни повика при себе си: \"Елате, ще ви постеля леглото. Жал ми е за момченцето ви\". А другата, която беше до нея, я дърпаше: \"Ти си луда! Те са зараз¬ни\". Когато се заселихме в Могильов и синът ни тръгна на училище, още първия ден влетя вкъщи с плач... Сложили го заедно с някакво момиченце, а то не искало, защото той е радиоактивен, ако седиш с него, може да умреш. Синът ми беше в четвърти клас и така се случи, че в класа си той беше единственият чернобилец. Всички се страхуваха от него, наричаха го \"лампичка\", \"чернобилски таралеж\"... Изплаших се, че така бързо му свърши детството. Отдалечавахме се от Припят, а насреща ни се дви¬жеха военни колони. Бронирана техника. Беше страшно. Неразбираемо и страшно. Но не ме напускаше чувство¬то, че всичко това се случва не с мен, а с някого другиго. Странно чувство. Самата аз плачех, търсех храна, място за спане, прегръщах и успокоявах сина си, а отвътре имах – даже не мисъл, а някакво непрестанно чувство, че съм просто зрител. Че гледам през прозореца... Че виждам ня¬кого другиго... Едва в Киев ни дадоха първите пари, а с тях нищо не можеше да си купиш: хиляди хора бяха вдигна¬ти от родните им места, всичко беше изкупено, изядено. Много хора получиха инфаркти, инсулти – направо там, по гарите, в автобусите. Мен ме спаси мама. За дългия си живот неведнъж е оставала без дом, без собствено имуще¬ство. За пръв път я репресирали през трийсетте години, взели ѝ всичко: кравата, коня, къщата. Втория път – по¬жар, само мен, малката, ме е изтръгнала от огъня: \"Трябва да го преживееш – утешаваше ме. – Нали сме живи\". Спомних си... Седяхме в автобуса. Плачехме. Един мъж на първата седалка на висок глас ругаеше жена си: \"Глупачка такава! Всички са си взели поне някакви вещи, а ние се натоварихме с трилитрови буркани\". Жена му решила, че като така и така пътуват с автобуса, пъ¬тьом ще остави на майка си празните буркани за туршии. До тях лежаха огромни издути мрежи, през целия път се препъвахме в тях. Те така и пристигнаха в Киев, с тези буркани.", "date": "2018.01.28", "title": "Откъс от \"Чернобилска молитва\" на Светлана Алексиевич"}
{"url": "https://www.dnevnik.bg/sviat/2018/01/28/3119997_opoziciiata_i_curkvata_izostaviha_cipras_sam_da_se/", "text": "Гръцкият премиер Алексис Ципрас не успя в събота да получи подкрепа от опозицията за уреждане на спора за името на съседна Македония, а ден по-рано православната църква категорично отказа да подкрепи преговори със Скопие по този въпрос, ако под каквато и да е форма се запази \"Македония\" в наименованието на бившата югорепублика. , заяви Кирякос Мицотакис, лидерът на оосновната опозиционна сила \"Нова демокрация\". След срещата с премиера той заяви пред телевизионните камери, че уреждането на продължаващият вече над четвърт век спор не е въпрос само на външна политика, но е свързан и с гръцката история и \"самата идентичност на гърците\". \"Ройтерс\" обяснява, че чужденците обикновено са озадачени от позицията на Атина заради една дума в името на съседна държава, но за мнозина гърци това е много важен въпрос, включително защото те смятат, че така Македония може да отправя териториални претенции към Северна Гърция. Мицотакис, чиято партия води по популярност сред избирателите, обвини премиера, че не е настоял за промени в македонската конституция като предварително условие за каквито и да е претовори. Лидерът на \"Нова демокрация\" добави, че прозорецът от възможности за уреждане на въпроса вече се е затворил. Според Мицотакис премиерът е трябвало първо да се консултира за създаване на \"силен национален фронт\" по въпроса, но понеже не го е сторил, е провалил и шансовете за сделка със Скопие. и не бива да си търси съучастници или алиби\", добави той. Това бе като сигнал, че гърците нямат доверие в способността на премиера да преговаря по този или по какъвто и да е въпрос, пише в.\"Катимерини\" Критики отправиха и от социалистическото движение ПАСОК - лидерът Фофи Генимата каза, че не само, че Ципрас не се е конкултирал с останалите партии, но и няма консенсус за името на Македония в собственото му правителство. Тя също настоя, че спорът е за потенциала от Македония да се отправят териториални претенции, а не само за името на страната. И лидерът на комунистите Димитрис Куцумбас призова за промени в конституцията на Македония и заяви, че едва ли сега ще има уреждане на спора. Единствено Ставрос Теодоракис от центристката партия \"Реката\" обяви, че подкрепят решение, включващо съставно име на северния съсед, \"но има много варианти, които са по-добри от името Горна Македония\". Според него е \"смехотворно\", че националистическият министър на отбраната на Гърция заема по спора позиция, противна на тази на премиера. Ципрас направи обръщение след разговорите с лидерите на всички политически партии от опозицията, в което заяви, че ще продължи с усилията за намиране на \"взаимно приемливо\" решение. Не става дума за задължения, поети към някаква трета страна, а за това, че , добави той. Премиерът обвини опозицията в лицемерна позиция, с която иска да се възползва от чувствата на гърците, докато моментът не е за националистическа треска и фанатични викове. \"Катимерини\" критикува особено остро това как е протекъл тази седмица телевизионен дебат по въпроса между партиите, представени от свои млади говорители. \"Те се държаха арогантно, демонстрираха неоправдана агресивност, повтаряха изтъркани клишета и стереотипи и прилагаха втръсналият на всички стар подход да прекъсваш или надвикваш опонента.\" Иначе казано, дебатът бе неадекватен и пълна катастрофа, обобщава изданието.", "date": "2018.01.28", "title": "Опозицията и църквата изоставиха Ципрас сам да се оправя с името на Македония"}
{"url": "https://www.dnevnik.bg/bulgaria/2018/01/28/3120012_eparhiiskite_izbirateli_vuv_vidin_glasuvat_za_nov/", "text": "Видинските епархийски избиратели днес гласуват за нов митрополит след кончината на Дометиан миналия септември, предаде БНТ. 30-те епархийски избиратели излъчат двама кандидати от общо петимата, посочени от Светия синод. Листата включва драговитийския епископ Даниил, белоградчишкия епископ Поликарп, агатополския Йеротей, мелнишкия Герасим и константийския Яков. След седмица синодът ще избере един от двамата посочени за нов митрополит на Видин. Изборният ден във Видин започна с архиерейска света литургия, отслужена от врачанския митрополит Григорий. В края й той призова избирателите да подходят сериозно и отговорно, така че да бъдат избрани двама достойни кандидати, съобщава Светият синод. По време на избора граждани организираха бдение пред Видинската митрополия в подкрепа на единия кандидат - епископ Поликарп, който в продължение на 10 години е работил във Видин. В негова подкрепа в Синода е внесена и подписка с имената на над 6500 души, посочва държавната телевизия.", "date": "2018.01.28", "title": "Епархийските избиратели във Видин гласуват за нов митрополит"}
{"url": "https://www.dnevnik.bg/v_pamet/2018/01/28/3120014_pochina_osnovateliat_na_ikea_ingvar_kamprad/", "text": "Ингвар Кампрад, основателят на световно известната марка за домашно обзавеждане ИКЕА (Ikea), почина на 91 години, съобщи компанията. Отиде си не само създателят на един от най-големите работодатели в Швеция, но и човек, който бе активен до края на живота си, пишат шведските медии. В края на 2017 г. той получи специална награда заради това, че е отворил очите на света за скандинавските езици и култура. Това се оказва и последното му появяване на официално събитие. Малцина могат да се мерят с най-популярния милиардер на Швеция, създал компания с присъствие в 49 държави, с 412 магазина и около 120 000 служители, пише по този повод изданието \"Дагенс индустри\". Годишният каталог на ИКЕА е едно от най-големите печатни издания в света с почти 200 милиона безплатни списания на почти 30 езика. В шведската история малцина са от неговата категория, а на международно ниво трудно се сещаме за някой толкова успешен швед предприемач, допълва изданието. Изчистеният северен дизайн, който ИКЕА успява да превърне в световен стандарт, е с корени в творчеството на прочутия шведски художник от края на XIX век Карл Ларшон. Заедно със съпругата си Карин те комбинират класически форми с линии от скандинавския фолклор. Ингвар Кампрад се ражда през 1926 г. като трето поколение имигрант - дядо му и баба му емигрират в Швеция от Германия. Семейството опитва да започне нов живот, купува ферма и се заема с търговия, но не успява и дядо му се самоубива. Баба му оцелява с децата с помощта на роднини, а Ингвар израства в малкото градче Смоланд в среда, повлияна от германската дисциплина и усърдна работа. Баба му идва от беден род в Судетската област в Чехословакия и когато тя е анексирана от Хитлер през 1938 г., това е един от най-радостните дни в живота ѝ, разказва още \"Дагенс индустри\". Малкият Ингвар е възпитаван в духа на германски реваншизъм, национал-социализъм и солидна доза антисемитизъм. В училище детето има трудности заради дислексията си, но завършва търговска гимназия в Гьотеборг, а е известно, че мнозина успешни бизнесмени стъпват именно на приложимостта на познанията от средното образование. Още преди да е навършил 20 години той вече се занимава с внос на запалки за цигари от Швейцария, строителни материали от Унгария и стоки от различни страни. През 1943 г. - едва на 17 години, той регистрира Ikea (съкращение от Ingvar Kamprad Elmtaryd Agunnaryd, като последните две думи са името на семейната ферма) като компания за доставки по пощата. Първите реклами се появяват в списанието на Асоциацията на фермерите. Мебелите попадат в асортимента 5 години по-късно (1948 г.), но бързо заемат по-голямата част от рекламите. През 1951 г. се появява първият каталог, а през 1955 г. ИКЕА започва да проектира собствени мебели. Ингвар инвестира в изложбена зала близо до дома му, която започва да привлича семействата с автомобили. През 1958 г. тук е открит първият магазин на ИКЕА, а през 1965 г. отваря врати и първият голям магазин на марката в Стокхолм. Голямата идея зад успеха на ИКЕА, обаче, е пакетирането на мебелите, което прави много удобен превоза до дома на клиента. Освен това, по този начин търговската компания си спестява множество операции - просто стоката се прехвърля на купувача така, както е опакована от производителя, на когото ИКЕА е предала чертежите на проекта си. Поддържането на ниски производствени разходи е принцип и до днес, като много от изпълнителите са в Източна Европа и най-вече в Полша. Кампрад искал да отвори магазини в бившия СССР още през 1960 г., но му се налага да чака 30 години за реализирането на идеята. От 1988 г. Ингвар Кампрад не е в оперативното ръководство, но продължава да работи като старши съветник. \"Тъжим за загубата на нашия основател и скъп приятел Ингвар. Неговите постижения ще бъдат почитани години наред, а визията му за създаване на по-добро всекидневие за много хора ще продължи да ни ръководи и вдъхновява\", заяви Йеспер Бродин, главен изпълнителен директор и президент на IKEA Group.", "date": "2018.01.28", "title": "Почина основателят на ИКЕА Ингвар Кампрад"}
{"url": "https://www.dnevnik.bg/sport/2018/01/28/3120013_barselona_shte_podnovi_dogovora_si_s_beko_za_oshte_tri/", "text": "Лидерът в Ла Лига \"Барселона\" ще поднови договора си с един от дългогодишните си партньори \"Беко\", информира \"Мундо депортиво\". Турската компания за електроуреди и уреди за дома, която е спонсор на клуба от 2014 г. ще продължи да поставя логото си на екипите на каталунците за още три години. По непотвърдена информация договорът ще бъде на стойност 57 милиона евро, а \"Беко\" ще продължи да бъде вторият най-голям спонсор на клуба. В момента логото на компанията е върху ръкавите на екипите, докато основният партньор е японската компания Rakuten. Според новия договор \"Беко\" ще поставя логото си и на тренировъчните екипи на \"Барселона\", както и ще разположи рекламни пана в прочутата школа \"Ла Масия\" – академията на каталунците. От настоящия сезон \"Барселона\" има подписан дългосрочен договор и с Rakuten, който е за 55 милиона евро на сезон. Освен това каталунците са обвързани и с компанията производител на спортна екипировка \"Найки\", която облича клуба неизменно от началото на 21 век.", "date": "2018.01.28", "title": "\"Барселона\" ще поднови договора си с \"Беко\" за още три години срещу 57 милиона евро"}
{"url": "https://www.dnevnik.bg/photos/2018/01/28/3119845_fotogaleriia_baloni_v_nebeto_nad_shveicariia/", "text": "Швейцарското село Шато-д'О посреща тази година 40-ия Международен фестивал на балоните с горещ въздух. Фестивалът започна в събота и ще продължи до 4 февруари.", "date": "2018.01.28", "title": "Фотогалерия: Балони в небето над Швейцария"}
{"url": "https://www.dnevnik.bg/sviat/2018/01/28/3120018_policiiata_arestuva_navalni_v_moskva_i_nad_180_dushi_v/", "text": "Полицията в Москва задържа организаторът на днешните протести срещу изборите - опозиционният политик Алексей Навални. Акции под надслов \"Стачка на избирателите\" според неговата организация имаше днес в 118 града из цяла Русия Полицията в Москва и Санкт Петербург отказа да разреши протестни акции в тези градове, отбелязва Би Би Си. Навални е арестуван в момента в който се е присъединил към протеста в центъра на Москва. Задържаните в цялата страна към 14 ч. московско време са били над 180, според ovdinfo.org, правозащитен сайт който се цитира и от Би Би Си. На Пушкинския площад в столицата протестиращи викат \"Путин, махай се!\", а полицията настоява да си тръгнат те самите. В отговор демонстранти заявяват: \"Този град е наш. Ние сме властта тук\".  Според кореспонденти на опозиционния в. \"Новая газета\" на площада са дошли \"провокатори\" от проправителственото радикално Руско освободително движение \"SERB\", известно по-рано под името \"Югоизточен радикален блок\" (South East Radical Block), и са влезли в словесни престрелки със симпатизантите на Навални.  По рано днес руската полиция влезе в московския офис на Навални и е започнала разпити. Това съобщи БТА, позовавайки се на кадри, разпространени в интернет. Роман Рубанов, един от последователите на опозиционера, посочва в социални медии, че полицаите са заявили, че разследват съобщения за бомба в офиса. Според Алексей Навални полицията е търсела студиото от което се правят живите излъчвания на протестите. Той публикува снимки на които се вижда, че полицията отваря врата в офис сградата използвайки режещи машини.", "date": "2018.01.28", "title": "Полицията арестува Навални в Москва и над 180 души в Русия (обновена)"}
{"url": "https://www.dnevnik.bg/zdrave/2018/01/28/3120020_shumenskata_bolnica_shte_sudi_zdravnata_kasa_zaradi/", "text": "Шуменската болница ще съди Националната здравноосигурителна каса (НЗОК) заради неплатени надлимитни медицински дейности от 170 000 лева, съобщава БНТ. Средствата са били изразходвани за лечение на приети по спешност осигурени пациенти. Директорът на МБАЛ Шумен д-р Атанас Атанасов коментира, че става дума за неизплатени за 2017 г. суми в размер на над 150 хил. лева и за около 16 хил. лв., дължими за 2016 г. В шуменската болница годишно се лекуват над 21 хил. души, като лечебното заведение е единственото в региона за високоспециалзирана медицинска помощ. Заради задължения от близо 2 млн. лева в момента там се провежда оздравителен план, включващ оптимизиране на разходи и съкращения на персонал. Директорът на болницата посочва, че е наложителна промяна на модела на управление на системата, като посочва, че сега има дейности, например трансфузионна хематология и съдебна медицина, за които не се получава финансиране, а те са част от болничната дейност. \"Най-големият проблем в болничната система не са само надлимитните дейности, а по принцип - недофинансирането на всички дейности. Касата ги заплаща по цени, които не са променяни повече от 10 години, а разходите за извършването им са нараснали в пъти\", коментира д-р Атанасов. Държавната телевизия припомня, че наскоро друго лечебно заведение в Шумен осъди Здравната каса да плати 198 000 лева за проведено лечение на онкоболни.", "date": "2018.01.28", "title": "Шуменската болница ще съди Здравната каса заради неизплатени 170 хил. лева"}
{"url": "https://www.dnevnik.bg/bulgaria/2018/01/28/3120024_koli_zadrustiha_putia_do_zlatnite_mostove_na_vitosha/", "text": "Голямо струпване на автомобили има в района на Златните мостове на Витоша, съобщи БНР. Екипи на общинска полиция не позволяват преминаването им и така се образуват задръствания. От Столичната община припомниха, че има заповед, която забранява движението на автомобили до Витоша след 11 часа. Туристите могат да ползват обществения градски транспорт. За пореден ден замърсяването на въздуха на София с финни прахови частици е в пъти над нормите и от Столичната община дори  пуснаха \"Зелен билет\"  който е на стойност 1 лв. и дава право да се използва градския транспорт цял ден. Освен в София въздухът е опасно мръсен и в Смолян, Пловдив, Перник, Благоевград, Плевен, Велико Търново и Русе. ", "date": "2018.01.28", "title": "Коли задръстиха пътя до Златните мостове на Витоша"}
{"url": "https://www.dnevnik.bg/sviat/2018/01/28/3120027_ispanskiiat_konstitucionen_sud_spria_distancionnoto/", "text": "Испанският Конституционен съд реши днес, че бившият лидер на Каталуния Карлес Пучдемон може да встъпи в длъжност като регионален лидер отново, само ако се яви лично в парламента, за да положи клетва, съобщава Ройтерс. Пучдемон,  който живее в Брюксел от октомври , е издирван в Испания по обвинения в противодържавна дейност и бунт заради движението за независимост, което той оглави.  Конституционният съд постанови, че заседанието на каталунския парламент, насрочено за 30 януари, ще бъде прекратено, ако Пучдемон, който е единствен кандидат за лидерския пост, не се яви лично, пише БТА.  Съдът реши освен това, че Пучдемон се нуждае от съдебно разрешение, за да присъства на заседанието. Каталунските сепаратистки депутати обмисляха възможността да гласуват повторно встъпването му в длъжност като регионален лидер на Каталуня без неговото връщане от Белгия. Ако Пучдемон се върне в страната, вероятно ще бъде арестуван.", "date": "2018.01.28", "title": "Испанският конституционен съд спря дистанционното встъпване на власт на Пучдемон"}
{"url": "https://www.dnevnik.bg/sport/2018/01/28/3120022_federer_vze_rekordna_20-a_titla_ot_shlema_sled/", "text": "Роджър Федерер продължава да пише история и спечели 20-ата си титла от Големия шлем. Швейцарецът победи Марин Чилич на финала на  Australian Open  в драматичен петсетов мач с 6:2, 6:7 (5), 6:3, 3:6, 6:1 и взе своя шести трофей \"Норман Брукс\". По този начин Маестрото се изравни с Рой Емерсън и Новак Джокович, които също имат по шест титли в Мелбърн. Рекордната 20-а титла на Федерер дойде след много оспорван двубой, в който швейцарецът на няколко пъти изгуби концентрация, но след 3.06 часа пречупи хърватина. \"Толкова съм щастлив, чувството е невероятно. Беше доста дълъг ден да чакаме финалния мач, трудно е, когато той е вечерта и трябва да го чакаш. Приказката за мен продължава след невероятната 2017 г., която имах. Великолепен турнир за Марин, продължавай да играеш по този начин\", каза шампионът. Той определи Australian Open като празник за тениса и още веднъж показа симпатията си към публиката в Мелбърн, която не спря да го подкрепя във финала. \"Обичам ви, благодаря на целия си екип\", каза още Федерер, след което не успя да сдържи сълзите си. Федерер спечели 94-ата си победа на кортовете в Мелбърн, като успешно защити трофея си от миналата година. През 2017 г. Маестрото ознаменува завръщането си в игра и за една година взе три титли от Шлема. Швейцарецът изигра и 30-ия си финал в турнирите от Големия шлем. Във финалния мач Федерер записа 24 аса и само четири двойни грешки. Швейцарецът демонстрираше много високо ниво на играта, като спечели 80% от точките разиграни на първия си сервис. Маестрото завърши двубоя с 41 уинъра и 40 непредизвикани грешки. За неговия съперник показателите бяха 45 уинъра и 64 грешки. Това беше девета победа за Федерер от 10 мача срещу Марин Чилич. Единственият успех на хърватина срещу Маестрото остава този на US Open през 2014 г. по пътя му към титлата. С победата си в Мелбърн Федерер се доближава плътно и до водача в световната ранглиста Рафаел Надал. Испанецът остава №1 в света, но разликата между тях вече е саом 155 точки. Федерер започна двубоя много убедително и проби първите две подавания на съперника си, за да поведе с 4:0 за броени минути. Чилич успя да спечели едва два гейма в първата част и след само 24 минути се предаде пред втория в световната ранглиста с 2:6. Швейцарецът не даде на хърватския си съперник да разгърне играта си, като беше много разнообразен и държеше стабилно ниво на подаването си. В първия сет Федерер загуби само една точка на първия си сервис и една на втория, като направи и само три непредизвикани грешки. Начинът, по който вторият в света започна мача само мотивира Чилич и той излезе много по-концентриран във втория сет. Хърватинът отново имаше проблеми в подаването си, но показа характер и печелеше сервис геймовете си. Чилич дори стигна до три точки за пробив, но Маестрото се защити отлично при всяка една от тях. След близо час двамата влязоха в тайбрек, който беше решен от двата минипробива, които Федерер допусна. Чилич се възползва и със 7:5 точки измъкна втората част след час и една минута. Вместо да надгради върху направеното във втората част хърватинът допусна нов срив и в шестия гейм на третия сет загуби подаването си. Това се случи в решителен момент, който Федерер нямаше как да изпусне и на свой ред спечели третия сет. Маестрото се нуждаеше само 30 минути, за да излезе отново напред в резултата. След лекия спад той отново стабилизира играта си и това имаше ефект. Четвъртият сет започна с познат сценарий, а именно пробив на сметката на швейцареца. Той дори имаше възможност да поведе с 3:0, но Чилич се защити и на свой ред върна пробива, за да успее да изравни геймовете при 3:3. Това разкоцентрира Маестрото и той допусна рядко срещана грешка при своя сервис, като позволи отново да бъде пробит, а Чилич затвори сета с 6:3. Хърватинът доби огромно самочувствие, а статистиката след сета показа, че нивото на Федерер е сериозно занижено. Швейцарецът вкара само 36% от първия си сервис, което беше най-ниската стойност за него от началото на турнира. Драмата продължи напълно и в решителната пета част. В нейното начало Федерер трябваше да спасява две точки за пробив в момента, в който изглеждаше, че Чилич има психологическо предимство. Маестрото се справи и затвърди старата максима, че тогава най-лесно се записва пробив, успявайки да пробие подаването на съперника си. Петият сет продължи само 33 минути, а Федерер го затвори с 6:1, а в последния му гейм дори не даде точка на Чилич. \"Имах своите шансове, но Роджър игра великолепен тенис в петия сет. Радвам се, че с моя екип започваме тази година много добре. Мечтая да вдигна трофея тук в Мелбърн\", каза Чилич след края на срещата. От понеделник хърватинът ще се изкачи до третото място в световната ранглиста, от където измества  Григор Димитров .", "date": "2018.01.28", "title": "Федерер взе рекордна 20-а титла от Шлема след драматичен мач с Чилич"}
{"url": "https://www.dnevnik.bg/detski_dnevnik/2018/01/28/3120154_art_zanimalnia_za_deca_se_organizira_v_sedmicata_na/", "text": "В седмицата, в която  училищата в София са в грипна ваканция , една от възможностите за занимания на децата е арт занималнята, организирана от Easyart Foundation в галерията на Държавна агенция архиви. Занималнята ще работи от понеделник (29 януари) до петък (2 февруари) от 10 до 17 ч. Темата е \"История на изкуството\". Обучението включва теоретична и практическа част. Децата се запознават с даден период от историята на изкуството, различна артистична техника, типична за периода, както и с едни от най- забележителните произведения на изкуството в световната история. Практическата част включва създаване на произведения, благодарение на различни артистични техники. Програмата включва часове по Първобитно изкуство, където децата се учат на рисуване с въглен, сангин и ръце; Изкуството на Древния Египет (правят релеф и пишат йероглифи); Старогръцко изкуство с обучение по чернофигурна и червенофигурна керамика; Средновековно изкуство (витражна техника и правене на стъклопис); Ренесанс (рисуване на портрет акрил върху платно); Импресионизъм (рисуване на пейзаж с пастели); Кубизъм (колажна техника); Поп арт (правене на реклама с фулмастери). Повече информация и телефони за записвания има на  фейсбук страницата  на фондацията.", "date": "2018.01.28", "title": "Арт занималня за деца се организира в седмицата на грипната епидемия"}
{"url": "https://www.dnevnik.bg/politika/2018/01/28/3120161_predsrochni_izbori_moje_da_ima_oshte_tazi_godina/", "text": "Председателите на \"Да България\" Христо Иванов и на ДСБ Атанас Атанасов прогнозираха предсрочни парламентарни избори още тази година, предаде БНР. Двете партии са част от новата коалиционна формация \"Български манифест за Европа\". \"Следващите избори в България, които може да бъдат още тази година, ще се превърнат в референдум за българските граждани искат ли централно азиатско управление в орбитата на Кремъл и Анкара, или България да остане в сърцевината на европейския проект\", каза Христо Иванов. Според него българското европредседателство няма да донесе политическа стабилност: \"Борисов няма да получи нито стабилността и стабилизирането, което европейското председателство трябваше да му даде, нито легитимацията, която очакваше да получи пред българските граждани\". Според Атанас Атанасов, управляващите не са успели да дефинират как европредседателството ще се отрази на стандарта на живот на българите. \"Прожекторът на Европа върху българския политически живот ще покаже много цепнатини, което, според мен, ще бъде полезно за динамиката на българският политически живот\", каза Атанасов.", "date": "2018.01.28", "title": "Предсрочни избори може да има още тази година според Христо Иванов и Атанас Атанасов"}
{"url": "https://www.dnevnik.bg/sport/2018/01/28/3120160_ludogorec_dopusna_purva_zaguba_v_zimnata_si_podgotovka/", "text": "Шампионът \"Лудогорец\"с 2:3 загуби от казахстанския \"Кайрат\" (Алмати) в четвъртата си контрола по време на  зимната подготовка . Българският тим поведе с 2:0 още до 10-ата минута, но след това игра разконцентрирано и допусна рядко срещан обрат. Върджил Мисиджан  вкара два бързи гола в първите 10 минути, с което даде комфортен аванс на тима, воден от Димитър Димитров. Холандецът се разписа след асистенции на Марселиньо и Джоду Лукоки. В 15-ата минута обаче \"Кайрат\" намали, когато бразилецът Исаел хвана неподготвен Хорхе Броун и от сериозна дистанция се разписа във вратата му. До почивката казахстанският отбор уцели и греда, отново чрез Исаел. През втората част \"Лудогорец\" имаше няколко ситуации, но не успя да ги реализира. Вместо това в 70-ата минута \"Кайрат\" получи дузпа за нарушение на Моци в наказателното поле, а Исламхан беше точен, с което изравни. Крайното 3:2 оформи Самат Сарсенов в 88-ата минута, който се разписа с глава. \"Играта ни не беше на ниво от първото полувреме. Имахме положения при 2:0 да затворим мача, но не успяхме. Когато не вкараш, обикновено ти вкарват. При дисциплината имаме сериозни пропуски все още\", каза след двубоя треньорът Димитър Димитров. Срещата беше наблюдавана от собственика на шампионите Кирил Домусчиев, който пристигна на лагера в турския курорт Белек. В понеделник на тима му предстои нов мач, като среща турския \"Балтика\" от 17 ч. Преди двубоя с \"Кайрат\" дойде и друга новина от лагера на тима. Защитникът Александър Василев е бил освободен да се прибира в България. По информация на Диема Спорт мярката е предприета след отказа му да подпише нов договор. Настоящото споразумение на футболиста изтича през лятото. Междувременно собственикът на шампионите съобщи чрез страницата си във \"Фейсбук\", че започва  реконструкцията на сектор Б на стадиона  в Разград. \"Важна част от стратегията на всеки един сериозен клуб е подобряването на условията на работа за футболистите от представителния отбор и подрастващото поколение. Наред с това не бива да изключваме и осигуряването на необходимия комфорт на привържениците. Като собственици на Лудогорец, за мен и брат ми изграждането на модерен стадион стои на едно от челните места сред нашите задачи, тъй като все пак футболът е за феновете\", написа Домусчиев.", "date": "2018.01.28", "title": "\"Лудогорец\" допусна първа загуба в зимната си подготовка"}
{"url": "https://www.dnevnik.bg/bulgaria/2018/01/28/3120163_zatvornici_v_centralniia_sofiiski_zatvor_sa_obiavili/", "text": "Затворници в Централния софийски затвор са обявили гладна стачка, съобщи Би Ти Ви. Тя настояват за среща с министъра на правосъдието Цецка Цачева. Преди дни  лишени от свобода протестираха срещу директора  на затвора Петър Кръстев, като се оплакаха, че след неговото възстановяване на работа насилието сред затворниците е нараснало, увеличила се е употребата на наркотици и има произвол при налагане на дисциплинарни наказания. За гладната стачка се разбира ден преди планирания протест на надзирателите и другите работещи в системата на затворите и арестите. На професионалния си празник (29 януари) те ще протестират с искане за по-високи възнаграждения и по-добри условия на труд. Това е поредната проява на недоволство в системата след серията от протести в края на миналата година. Утре протести ще има в столицата и още в 11 града.", "date": "2018.01.28", "title": "Затворници в Централния софийски затвор са обявили гладна стачка"}
{"url": "https://www.dnevnik.bg/photos/2018/01/28/3120167_snimka_na_denia_na_urok_s_grigor_dimitrov/", "text": " изнесе открит урок в родния си град Хасково след завръщането си в България. Тенисистът, който от понеделник ще отстъпи едно място в световната ранглиста, до четвъртата позиция, се срещна с талантливи деца. \"Не забравяйте, че трябва да се борите, за да сбъднете мечтите си\", каза Димитров към младите тенисисти.", "date": "2018.01.28", "title": "Снимка на деня: На урок с Григор Димитров"}
{"url": "https://www.dnevnik.bg/sport/2018/01/28/3120171_manchestur_siti_se_klasira_bezproblemno_za_petiia_krug/", "text": "Победа на много висока цена постигна \"Манчестър сити\" в четвъртия кръг от турнира за  Купата на Англия . \"Гражданите\" победиха \"Кардиф\" с 2:0, но един от основните играчи на тима Лирой Сане напусна контузен. Съставът на Хосеп Гуардиола си свърши работата още до почивката, когато отбеляза и двата гола, а след това само контролираше двубоя. Попаденията за \"гражданите\" отбелязаха Кевин Де Бройне и Рахийм Стърлинг. За \"Сити\" това е трети пореден сезон, в който достига до петия кръг на ФА Къп. \"Гражданите\" обаче не са печелили най-стария футболен турнир в света от сезон 2010-11. Гуардиола продължи тенденцията да залага на много от основните си играчи, като единствено Едерсон и Давид Силва получиха почивка и не бяха в групата, а Джон Стоунс и Серхио Агуеро бяха на пейката. Срещата започна отлично за лидера във Висшата лига, който поведе в осмата минута. Сане беше фаулиран на границата на наказателното поле, а с премерен удар под скока на стената, Де Бройне изненада вратаря на \"Кардиф\". Последваха силни минути за \"гражданите\", а домакините отговориха с опасен удар на Джуниър Хойлет, който беше спасен от Клаудио Браво. В края на първата част \"Сити\" стигна до втори гол, дело на Стърлинг. Най-ниският футболист на терена се разписа с глава след центриране на Бернардо Силва. В самия край на първото полувреме обаче Джо Бенет фаулира много грубо Лирой Сане. Защитникът на \"пойните птички\", закъсня много за един шпагат и уцели германеца в подбедрицата, а глезенът на Сане се огъна по ужасяващ начин. За фаула си Бенет получи само жълт картон от съдията Лий Мейсън. През втората част \"Кардиф\" се опита да отговори, но остави много празни пространства в собствената си половина. От това не се възползваха гостите, които имаха отлични шансове, но не успяха да вкарат още голове. Най-добрите ситуации пропиля Стърлинг, който два пъти оставаше сам срещу вратаря. До края на мача \"Кардиф\" остана и с човек по-малко, след като Бенет направи втори груб фаул и беше изгонен. След срещата Гуардиола дълго спореше с рефера Лий Мейсън и го обвини за грубата угра на съперника. \"Съперникът ни постави под голямо напрежение, по целия терен играха човек за човек, но за щастие Вини (Компани) беше свободен през цялото време и на практика играеше като халф\", каза Де Бройне след мача. Той също изрази съжаление от грубата игра на \"пойните птички\".", "date": "2018.01.28", "title": "\"Манчестър сити\" се класира безпроблемно за петия кръг в Купата на Англия"}
{"url": "https://www.dnevnik.bg/bulgaria/2018/01/28/3120172_gripnata_vakanciia_produljava_v_6_oblasti_sledvashtata/", "text": "Грипната ваканция, която беше обявена миналата седмица, продължава в 6 области в страната. В София-град ваканцията ще продължи до 6 февруари, училищата в Хасково и Ямбол ще почиват до сряда (31 януари), а в София-област, Бургас и Габрово - до утре. Заради грипната епидемия са ограничени профилактичните прегледи, ваксините, свижданията в болници и детските и женски консултации. Ваканцията в София  обхваща всички пет учебни дни  през следващата седмица (29 януари - 2 февруари). Запазва се и междусрочната ваканция, която е на 5 и 6 февруари, и така учениците ще са на училище чак на 7 февруари. Директорът на Регионалното управление на образованието в София Ваня Кастрева заяви в петък пред \"Дневник\", че всяко училище ще вземе самостоятелно решение как да приключи оформянето на ученици за първия срок. Това може да стане още днес или с полагане на допълнителни изпити от неоформените ученици. Тя добави, че крайният срок за оформяне на учениците е три дни преди края на срока и затова не очаква да има големи проблеми пред учителите. Все пак, ако се наложи, първите дни на втория срок може да се използват също за оформяне на оценки. Пикът на грипната епидемия се очаква  следващата седмица .", "date": "2018.01.28", "title": "Грипната ваканция продължава в 6 области следващата седмица"}
{"url": "https://www.dnevnik.bg/photos/2018/01/28/3119967_fotogaleriia_svetovnite_snimki_na_denia_-_27_i_28/", "text": "Залез в Анчор Бей край Мелиеха, Малта.", "date": "2018.01.28", "title": "Фотогалерия: Световните снимки на деня - 27 и 28 януари 2018 г."}
{"url": "https://www.dnevnik.bg/sport/2018/01/28/3120179_milan_vze_treta_poredna_pobeda_v_seriia_a/", "text": "Съперникът на \"Лудогорец\" в 1/16-финалите на Лига Европа \"Милан\" постигна трета поредна победа в Серия А. \"Росонерите\" започнаха да се стабилизира при Дженаро Гатузо и след успехите над \"Кротоне\" и \"Каляри\", надвиха и \"Лацио\" с 2:1. Всичко по-интересно на \"Сан Сиро\" се случи през първата част, когато паднаха и трите гола. \"Милан\" поведе в 15-ата минута, когато Хакан Чалханолу центрир аот фаул, а Патрик Кутроне се разписа. Пет минути по-късно \"орлите\" от Рим изравниха, като точен беше Адам Марусич. След изравнителния гол \"Лацио\" играеше по-добре и имаше надмощие, но в самия край на първото полувреме \"Милан\" отново успя да поведе. В 44-ата минута Джакомо Бонавентура засече центриране на Калабрия и изведе \"росонерите\" напред. През втората част \"Лацио\" беше по-добрият отбор на терена, но не успя да материализира надмощието си. В края на двубоя Марко Пароло беше много близо до това да изравни, но Джанлуиджи Донарума се отчете с добри спасявания. С победата си \"Милан\" събра 34 точки и е на седмо място, същият актив има и \"Сампдория\". \"Лацио\" е трети с 46 точки. По-рано през деня се изиграха още шест мача, като \"Наполи\" се върна на първото място в класирането. Неаполитанците победиха на своя \"Сан Паоло\" \"Болоня\" с 3:1 като трябваше да правят и обрат. Още в първата минута червено-сините поведоха, когато Родриго Паласио засече с глава центриране на Ди Франческо. Радостта на гостите обаче не трая много дълго и в петата минута \"Наполи\" изравни. Алан центрира от корнер, топката първоначално се отклони в един защитник на \"Болоня\", а после при опита си да я изчисти Мбайе си вкара автогол. До почивката домакините обърнаха резултата след точно изпълнена дузпа от Дрийс Мертенс, а в 59-ата минута белгиецът вкара още един гол за крайното 3:1. В класирането \"Наполи\" води с 57 точки, а \"Ювентус\" е с 56. В друг мач \"Интер\" завърши само 1:1 като гост на новака СПАЛ. \"Нерадзурите\" са в серия от седем мача без победа и след силното начало на сезона вече са на 23 точки зад лидерите. \"Интер\" е четвърти.", "date": "2018.01.28", "title": "\"Милан\" взе трета поредна победа в Серия А"}
{"url": "https://www.dnevnik.bg/razvlechenie/2018/01/28/3120143_nai-komentiranoto_v_dnevnik_prez_sedmicata/", "text": "1.  Борисов: Ако има референдум, трябва да е \"за\" или \"против\" да пребиваме жените и децата  - 518 коментара 2.  Синодът: Истанбулската конвенция отваря широко вратите към морален разпад  - 504 коментара 3.  Дискусията за Истанбулската конвенция остави непримирими позициите \"за\" и \"против\"  - 414 коментара 4.  За Мелания Тръмп и източноевропейката, която струва един чорапогащник  - 341 коментара 5.  Повече от 100 университетски преподаватели се обявиха в защита на Истанбулската конвенция  - 313 коментара 6.  Турция обяви, че армията ѝ е навлязла в сирийския анклав Африн  - 266 коментара 7.  ГЕРБ отлага ратификацията на Истанбулската конвенция, но не се отказва  - 241 коментара 8.  Руските власти забраниха премиерата на филм за Сталин, нарушавал законите  - 228 коментара 9.  САЩ санкционираха доставчик на оборудване за АЕЦ \"Белене\"  - 222 коментара 10.  БСП поиска референдум за Истанбулската конвенция и спиране на ратификацията (допълнена)   - 215 коментара", "date": "2018.01.28", "title": "Най-коментираното в \"Дневник\" през седмицата: Истанбулската конвенция"}
{"url": "https://www.dnevnik.bg/sviat/2018/01/28/3120216_finlandcite_dadoha_ubeditelna_pobeda_na_prezidenta_si/", "text": "Финландският президент Саули Нийнисто спечели необичайна победа още на първия тур на президентските избори. Платформата му за поддържане на деликатен баланс между НАТО и съседна Русия допадна на 62.7% от гласувалите в неделния ден. Опонентът му от Зелените - Пекка Хаависто, спечели едва 12.4% при избирателна активност от почти 70%. \"Много съм изненадан от тази подкрепа. Трябва добре да помисля как да я оправдая\", каза 69-годишният президент пред репортери. \"Нямам намерение да променям нещо само заради самите промени. Със сигурност ще следим много внимателно какво се случва извън Финландия, по света, и, ако трябва, ще реагираме.\" Ниинисто, известен с проевропейската си позиция, стана първият кандидат, спечелил изборите за президент още на първия тур, откакто системата за определяне на държавния глава бе променена през 1994 г. така, че това да става чрез пряк вот на финландците. Евроскептични политици като Лаура Хухтасаари от националистическата партия Финландците\" и независимият Пааво Вайринен събраха, съответно, 6.9% и 6.2%. Постът е предимно церемониален, макар че заедно с правителството президентът определя външната и отбранителната политика. \"Мисля, че в момента няма причина да търсим членство в НАТО предвид настоящите обстоятелства\", каза Нийнисто в неделя. Подкрепата за членство в Атлантическия съюз от години получава подкрепата на около 20% от финландците. Само покрай анексирането от Русия на украинския полуостров Крим преди близо 4 години за кратко тя се беше увеличила. Нийнисто се кандидатира като независим, макар да идва от дясноцентристка партия. През 90-те години той бе финансов министър, станал известен с решението страната да влезе в еврозоната и с антикризисни мерки по време на рецесията.", "date": "2018.01.28", "title": "Финландците дадоха убедителна победа на президента си още на първия тур"}
