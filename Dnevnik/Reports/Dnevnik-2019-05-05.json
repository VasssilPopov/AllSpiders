{"url": "https://www.dnevnik.bg/bulgaria/2019/05/05/3429333_vetko_arabadjiev_be_ekstradiran_v_bulgariia/", "text": "Снощи в 23.55 часа с полет от Мадрид в България е върнат обявеният за международно издирване Ветко Арабаджиев, съобщи МВР. По-късно съдът ще гледа мярката му за неотклонение. Той бе обявен за международно издирване в Шенгенската информационна система от 31.08.2018 г. въз основа на Европейска заповед за арест, издадена от Специализираната прокуратура, за участие в организирана престъпна група, укриване на данъци в особено големи размери, данъчни престъпления и изпиране на имущество, придобито от престъпна дейност. Заедно със съпругата му Маринела Арабаджиев бе задържан в градче край Барселона през март. За нея все още няма решение за екстрадиция. Предаването на 63-годишния мъж на българските власти бе осъществено след решение на втори съд в Испания, който уважи искането на Специализираната прокуратура за екстрадиция, уточнява МВР. В края на август българските власти обвиниха задочно съпрузите за участие в организирана престъпна група за данъчни престъпления, които включват укриване на данъци и пране на пари. По това време двамата бяха на почивка в чужбина.", "date": "2019.05.05", "title": "Ветко Арабаджиев бе екстрадиран в България"}
{"url": "https://www.dnevnik.bg/bulgaria/2019/05/05/3429186_otvud_kulturnite_religiozni_ili_etnicheski_razlichiia/", "text": "Това бяха някои от основните послания на папа Франциск в няколкото негови слова, които той отправи днес в София. Папата говори за единство, единение. Говори и за актуални проблеми на обществото - демографската криза, за възможностите за просперитет на младите в България. Засегна и традиционна за него тема - бежанците и отношението към тях. \"Сега в настоящия момент, 30 години след края на тоталитарния режим, България е изправена пред последствията на имиграцията на повече от 2 милиона нейни граждани, търсещи нови възможности за труд\",  отбеляза папа Франциск в словото си на площада в центъра на София . \"Наясно съм със старанието и усилието за създаване на условия, при които най-вече младите да не са принудени да емигрират. Бих искал да ви окуража да продължавате по този път, да полагате всякакви усилия за създаване на благоприятни условия, за да могат младежите да инвестират свежата си енергия и да програмират личното си и семейно бъдеще, намирайки в родината си условията, които ще им позволят достоен живот\",  допълни папата . Той отново отбеляза проблемите с миграционните вълни от хора, бягащи от войни, конфликти или от крайна бедност. Стремящи се към богатата Западна Европа. И призова българите да не затварят очите, сърцето и ръката си към тези, които чукат на портите им. Папа Франциск  пристига днес в България.  Апостолическото пътуване  на главата на римокатолическата църква ще продължи два дни и е под мотото  \"Мир на земята\"  - по заглавието на енцикликата, написана през 1963 г. от папа Йоан XXIII, известен и като \"българския папа\", архиепископ Анджело Ронкали.  ", "date": "2019.05.05", "title": "Отвъд културните, религиозни или етнически различия, продължете да се почитате, призова папа Франциск (хронология)"}
{"url": "https://www.dnevnik.bg/detski_dnevnik/2019/05/05/3423770_otkus_ot_v_lunnata_staia_na_valeri_petrov/", "text": "По книжарниците вече може да се намери още една от любимите на няколко поколения приказки на Валери Петров - \"В лунната стая\". Изданието на \"Колибри\" с твърди корици, илюстрирано от Росица Ралева, е подходящо за деца на възраст над 4 години. Книгата разказва в стихчета историята на малката Роси, третокласничка с буден ум и добро сърце, която е самичка у дома. Малко преди Луната да изплува на небето, у Росини звънва телефонът. Росето отривисто вдига слушалката, за да чуе гласа на майка си, която я убеждава да седне на пианото и да посвири. И Росето сяда, но така да не й се свири! Затова решава да се обади в пожарната команда и да се пошегува с дежурния. Един ден обаче нейното пиано оживява и от него излизат лунни лъчи, които й изнасят омаен концерт Валери Петров не се нуждае от представяне, защото е любимец и на малки, и на големи. Ненадминат поет и преводач, драматург и сценарист, той е автор и на скъпоценни произведения за деца, много от които имат филмови версии и драматизации. Незабравими са приказките \"Копче за сън\", \"Меко казано\", \"В лунната стая\", \"Пук!\" и \"Бяла приказка\", обединени в сборника \"Пет приказки\". – По стените бели ний плетем дантели и тъчем гоблени, от сребро облени. *** – Но тъй като по наште фигури това навярно не личи, то нека всички бъдат сигурни, че ние лунни сме лъчи!", "date": "2019.05.05", "title": "Откъс от \"В лунната стая\" на Валери Петров"}
{"url": "https://www.dnevnik.bg/bulgaria/2019/05/05/3429275_kakvo_chaka_poddalite_se_na_mantaliteta_si_v_gerb_-/", "text": "1.  Бойко Борисов: Всеки от ГЕРБ, поддал се на манталитета си, ще бъде наказан  - 436 коментара 2.  От общото между Русия и Украйна остана само границата, обяви Зеленски   - 425 коментара 3.  Зеленски предложи украинско гражданство на страдащите от авторитарен режим руснаци   - 414 коментара 4.  Сърбия би била по-богата членка на ЕС от България, обяви Вучич  - 385 коментара 5.  Чешки съд оневини хотелиер, отказал да настани руснаци заради анексията на Крим   - 329 коментара 6.  Заложници на 20 000 нечетящи и уплашени българи   - 324 коментара 7.  Едно наум: Преди 70 години комунистическият режим създава концлагера \"Белене\"   - 301 коментара 8.  Как Борисов построи булевард \"по снимки\" и пусна движението по него, преди да е завършен (видео)   - 297 коментара 9.  Антисемит нападна синагога в САЩ, има убит и ранени    - 261 коментара 10.  Гуайдо поиска армията да свали Мадуро, но получи слаба подкрепа от военните  - 256 коментара", "date": "2019.05.05", "title": "Какво чака поддалите се на манталитета си в ГЕРБ - най-коментираното в \"Дневник\""}
{"url": "https://www.dnevnik.bg/bulgaria/2019/05/05/3429345_boiko_borisov_haresvam_mnogo_papata/", "text": "Премиерът Бойко Борисов, който преди около година отправи покана към папа Франциск да посети България, днес му е благодарил, че е удържал на думата си. Това разказа самият той пред журналисти след като приключи продължилата му няколко минути лична среща с главата на Римокатолическата църква, състояла се на летището в София. \"Харесвам папата много. В разговорите с него много неща научавам\", обяви премиерът Бойко Борисов. Разказа, че при срещата на четири очи папата го похвалил за магистралите и мостовете, \"които правим\", защото те са свързващи и важни и за мира. Папата поздравил Борисов и за ролята на България в Западните Балкани и инициативата й по време на българското европредседателство. По принцип България стои добре на фона на конфликтите в региона и това се оценява, обясни Борисов.  Премиерът благодарил на свой ред, че папата приема всяка година българска делегация на 24 май. На въпрос дали тази година той ще води българската делегация премиерът отговори, че не знае. Напомни, че в тези визити се редували Народното събрание, Министерският съвет и президентът и не знаел чий ред е сега. Борисов подчерта, че посещението на папа Франциск само по себе си е реклама на България пред целия свят с разпространяваните видеа от София, които иначе биха стрували милиони. Виждате, че целият свят е вперен в това посещение. Неговите молитви за мир са всеизвестни, посочи премиерът. Разказа, че папата се пошегувал във връзка със строгия протокол при визите си, като попитал Борисов дали знае каква е разликата между терористите и протокола и обяснил, че с терористите може да преговаряш.", "date": "2019.05.05", "title": "Бойко Борисов: Харесвам много папата"}
{"url": "https://www.dnevnik.bg/bulgaria/2019/05/05/3429348_papa_fracisk_30_g_sled_kraia_na_totalitarizma/", "text": "Трийсет години след края тоталитарния режим България е изправена пред последствията от емиграцията на повече от 2 млн. нейни съграждани, търсещи нови възможности за работа. В същото време подобно на много други страни трябва да се справи с нова зима – демографската, паднала като ледена завеса в голяма част от Европа заради намаляването на доверието в бъдещето. Това каза в словото си папа Франциск след срещата си с държавния глава Румен Радев. Двамата произнесоха слова на специална платформа, издигната близо до сградата на президента на площад \"Атанас Буров\". Папата посочи предизвикателствата пред България, идващи от спада на раждаемостта в съчетание с миграцията, довели до обезлюдяването на много градове и села. Допълни и тези, идващи от мигрантския поток от хора, бягащи от войни или бедност. Той призова българите да не затварят очите, сърцето и ръката си към тези, \"които чукат на вашите порти\". В словото си той специално отбеляза и личността на Атанас Буров, за когото каза, че е \"понесъл строгостта на един режим, неприемащ свободата на мисълта\". Буров умира в затвора в Пазарджик, след като е бил осъден от Народния съд, след това помилван и освободен. Заради това, че се обявява срещу смъртната присъда на Никола Петков през 1947 г., е интерниран, а после и изпратен в концентрационен лагер. Осъден на 20 г. затвор през 1952 г. по обвинения, че е работил за \"събарянето и отслабването\" на правителството, че през 1946 година е обещавал създаването на чужда военна база във Варна и че е подбуждал \"други държави и обществени групи в чужбина\" към враждебни действия срещу България.(Източник: Уикипедия) Поздравявайки присъстващите на площада с \"Христос воскресе\", папа Франциск припомни, че България е място за срещи между различни етноси и цивилизации и земя с древни християнски корени. Папата отбеляза специално това, че България е възприемана като толерантна към различните етноси и религии страна. Отбеляза специално ролята на светите братя Кирил и Методий. Пълния текст на словото му четете  тук . След словото си папата се отправи към Светия синод.", "date": "2019.05.05", "title": "Папа Фрациск: 30 г. след края на тоталитаризма, България трябва да се справи с нова зима"}
{"url": "https://www.dnevnik.bg/bulgaria/2019/05/05/3429383_slovoto_na_papata_demografska_zima_se_spusna_kato/", "text": "В първото си слово на българска земя папа Франциск говори за предизвикателствата пред България и цяла Европа - демографската криза и миграцията, съчетани с мигрантския поток от бягащи от глад и война хора. Подчерта, че България винаги е била известна с толерантността си към различните етноси и религии. Призова българите да не затварят очите и сърцата си за тези, които тропат на портите им. \"Дневник\" публикува цялото му слово, произнесено на площад \"Атанас Буров\". Текстът е от  официалния сайт  на Ватикана. Уважаеми господин Президент, Уважаеми господин Министър председател, Уважаеми членове на дипломатическия корпус, Уважаеми представители на българската държавност, Скъпи братя и сестри, Радвам се, че се съм в България, място на среща между различни култури и цивилизации, мост между Източна и Южна Европа, отворена врата към Близкия Изток; земя с дълбоко захванати древни християнски корени, подхранващи призванието в полза на сближаването както на регионално ниво, така и с международната общност. Тук различията се считат за възможност, за богатство, при зачитане на специфичните особености, те не са причина за разногласия. Поздравявам сърдечно държавните власти, като им изказвам благодарност за поканата, която ми отправиха да посетя България. Благодаря на господин Президента за любезните думи, с които се обърна към мен, посрещайки ме на този исторически площад, който носи името на българския държавник Атанас Буров, понесъл строгостта на един режим, неприемащ свободата на мисълта. Отправям с почтителност моя поздрав към Негово Светейшество патриарх Неофит – с когото ще се срещна след малко, към митрополитите и епископите на Светия Синод и към всички вярващи на българската православна църква. Отправям сърдечен поздрав и към епископите, свещениците, монасите и монахините, и всички членове на католическата църква, които утвърждавам във вярата и окуражавам в техния всекидневен житейски път и християнско свидетелство. Отправям сърдечен поздрав към християните на другите църковни общности, към членовете на еврейската общност и към верните на исляма; и преутвърждавам заедно с вас \"силното убеждение, че истинските учения на религиите призовават да оставаме закотвени за ценностите на мира; да подкрепяме ценностите на взаимното опознаване, на   и на общото съжителство\" ( , Абу Даби, 4 февруари 2019 ). Нека се възползваме от гостоприемството на българския народ, за да може всяка религия, призвана да насърчава хармония и съгласие, да спомага за развитието и израстването на такава култура и среда, изцяло пропити с уважение към човешката личност и нейното достойнство, установявайки жизнени връзки между различните култури, реалности и традиции, и отричайки всяко насилие и принуда. По такъв начин ще бъдат победени онези, които с всички средства се стремят да манипулират и да се възползват с определени цели. По стъпките на свети Йоан Павел ІІ и свети Йоан ХХІІІ Моето днешно посещение възнамерява символично да се свърже с онова, което направи Свети Йоан Павел II през май 2002 г., и се провежда в признателния спомен за присъствието в София в продължение на близо едно десетилетие на тогавашния апостолически делегат монс. Анджело Джузепе Ронкали. Той винаги носеше в сърцето си чувства на благодарност и дълбоко уважение към вашия народ до такава степен, че винаги твърдеше, където и да се намираше, че неговият дом винаги ще бъде отворен за българския брат без значение дали той е католик или православен. ( от 25 декември 1934). Свети Йоан ХХIII работи неуморно за насърчаването на братското сътрудничество между всички християни и с Втория Ватикански събор, свикан по негова инициатива, на който той ръководи само първата сесия, даде силен тласък и повлия на развитието на икуменическите отношения. Именно по следата на тези благоприятни събития, от 1968 г. досега – тоест вече 50 години – официална българска делегация, съставена от най-високи граждански и църковни власти, всяка година идва на посещение във Ватикана, по случай празника на Светите Кирил и Методий. Те евангелизираха славянските народи и бяха в основата на развитието на техния език и култура, и най-вече на богати и трайни резултати на християнско свидетелство и святост. Да бъдат благословени светите Кирил и Методий, съпокровители на Европа, които със своите молитви, със своята мисъл и със своя задружен апостолски труд, остават пример за нас и след повече от хилядолетие продължават да са вдъхновители на плодотворен диалог, на хармония, на братска среща между църквите, държавите и народите! Нека техният сияен пример да има много последователи, дори и в наши дни, и да създава нови пътища на мир и съгласие! Предизвикателствата пред България Сега, в този исторически момент, 30 години след края на тоталитарния режим, който възпрепятстваше свободата и инициативите, България трябва да се справя с последиците на емиграцията, през последните десетилетия, на повече от два милиона нейни съграждани, напуснали страната в търсене на нови възможности за работа. В същото време България – както и редица други страни от стария континент – трябва да държи сметка за онова, което може да се нарече нова зима: демографската, паднала като ледена завеса над голяма част от Европа, последица от намаленото доверие в бъдещето. Следователно спадът на ражданията, който се прибавя към интензивния миграционен поток, доведе до обезлюдяването и напускането на много села и градове. Освен това България трябва да се справя и с явлението на онези, които искат да влезнат в страната, за да избягат от войни и конфликти, или от бедност, и се стремят да стигнат по всякакъв начин до по-богатите региони на европейския континент, за да намерят нови възможности за съществувание или просто сигурен подслон. Уважаеми господин Президент, запознат съм с усилията, с които управниците на страната вече години наред се стремят да създават условия, при които, най-вече младите хора, да не са принудени да емигрират. Бих искал да ви окуража да продължавате по този път, да полагате всякакви усилия за създаване на благоприятни условия, за да могат младежите да инвестират свежата си енергия и да програмират личното си и семейно бъдеще, намирайки в родината си условията, които ще им позволят достоен живот. А вас, запознати с драмата на емиграцията, си позволявам да посъветвам, според вашата традиция, да не затваряте очите, сърцата и ръцете пред онези, които чукат на вратата. България: мост между изтока и запада Вашата страна винаги се е отличавала като мост между изтока и запада, способна да благоприятства за срещата между различните култури, етноси, общества и религии, които от векове мирно съжителстват тук. Развитието на България, било то икономическо или гражданско, непременно преминава през признаването и оценяването на тази нейна специфична характеристика. Нека тази земя, граничеща с голямата река Дунав и с бреговете на Черно море, станала плодотворна благодарение на смирения труд на редица поколения и отворена към културния и търговски обмен, интегрирана към Европейския съюз и към солидните връзки с Русия и Турция, да може да предложи на своите чеда надеждно бъдеще. Нека Господ благослови България, нека я съхрани мирна и гостоприемна, и я направи преуспяваща и щастлива!", "date": "2019.05.05", "title": "Словото на папата: Демографска зима се спусна като ледена завеса над Европа"}
{"url": "https://www.dnevnik.bg/photos/2019/05/05/3429374_fotogaleriia_posreshtaneto_na_papa_francisk_v_sofiia/", "text": "Апостолическото пътуване на главата на Римокатолическата църква папа Франиск, което започна днес, ще продължи два дни и е под мотото  - по заглавието на енцикликата, написана през 1963 г. от папа Йоан XXIII, известен и като \"българския папа\", архиепископ Анджело Ронкали.", "date": "2019.05.05", "title": "Фотогалерия: Посрещането на папа Франциск в София"}
{"url": "https://www.dnevnik.bg/sviat/2019/05/05/3429373_ostri_kritiki_sled_priziv_na_mlad_socialist_za/", "text": "Германските социалдемократи стават вече негодни да се гласува за тях, след като лидерът на младежката им организация призова компании като БМВ да бъдат колективизирани, предупреди председателят на съвета на работническите съвети в компанията. Изказването на 29-годишния Кевин Кюнерт предизвика през седмицата буря от протести и критики. Лидерът на JUSOS заяви, че \"без колективизация преодоляването на капитализма е немислимо\", и даде пример с това, че баварският произвдител на автомобили би трябвало стане собственост на колектива си. В същото време има и коментари, че макар думите му да са крайни, те напомнят, че социалната държава в Германия не работи и има нещо сбъркано в икономиката. Вълната от критики достигна кулминацията си в събота в публикацията в сп. \"Вертшафтсвохе\" на интервю с Манфред Шох. В него председателят на генералния съвет на работниците в БМВ казва, че \"за работниците в германските компании тази ГСДП вече не заслужава да се гласува за нея\". \"Ройтерс\" припомня, че в страната работническите съвети традиционно са сред най-големите поддръжници на управляващите социалдемократи. Сега те изпращат сигнал, че партията продължава да се отчуждава от тях. Съветите се избират от служители, често имат представител в борда на компанията и се занимават с въпроси на управлението като условията на труд. Но думите на младия социалист събудиха у някои германци спомените за ГДР, допълва агенцията. Многотиражният в. \"Билд\" постави критиките срещу Кюнерт на първа страница в събота и цитира Михаел Брехт, лидера на работническия съюз в \"Даймлер\", да казва: \"Споделям мнението, че за служителите е все по-трудно да гласуват за ГСДП\". Той призова партията бързо да изясни позициите си. \"Дали държи на сигурните работни места и устойчивата индустриална политика или на фантазии, откъснати от реалността, които в крайна сметка само ще ни струват работни места и ще увеличат социалното неравенство.\" \"Билд\" цитира и Уве Хьок, бивш лидер на работническия съвет в \"Порше\" и член на ГСДП от 1982 г. Той казва, че партията все още заслужава гласовете на работниците, но допълни, че изказванията на Кюнерт са абсолютна безсмислица, която вероятно може да се оправдае с възрастта му. \"Ако сам беше видял какво е в ГДР, нямаше да говори такива неща.\" br /> \"Работниците могат да бъдат спокойни\", реагира лидерът на ГСДП Андреа Налес. \"Партията не иска национализация. Всеки ден прилагаме политики за добра работа високи заплати според колективните договори и сигурни пенсии и всичко това е в синхрон с работническите съмети\", поясни тя. Социалдемократите продължават да губят популярност, а призиви на младия Кюнерт са отправени към хората с леви разбирания, докато партията се нуждае от подкрепа на тези с центристки възгледи и колебаещите се. Последни данни сочат, че ГСДП би получила на федерално ниво подкрепа от 16-18%. Това е доста под резултатите от вота през 2017 г., неотдавна паритята изгуби властта в Бремен, където управлява 73 години, а до края на годината ѝ предстоят евроизбори и гласуване за управлението в четири провинции. Думите на лидера на JUSOS са от негово интервю за \"Ди Цайт\" от 2 май, в което той пояснява: \"За мен не е важно дали на табелата пред БМВ ще пише \"държавна автомобилна компания\" или \"кооперативна автомобилна компания\", ако коективът ѝ реши, че повече не се нуждае от БМВ в тази ѝ форма\". \"Каква глупост! С какво се е напушил? Не ще да е нещо законно\", написа в \"Туитър\" Йоханес Карс, един от високопоставените депутати на партията. От позицията се дистанцира и зам.-лидерът на ГСДП Ралф Щегер, който изтъкна, че членовете на партията не винаги са на едно и също мнение. Особено остри бяха критиките от депутата от баварския ХСС Андрейс Шауер. Според него идеите на младежкия социалистически лидер демонстрирали \"назадничаво мислене и сбъркани ретровъзгледи на един откачил фантазьор\".", "date": "2019.05.05", "title": "Остри критики след призив на млад социалист за колективизация на БМВ"}
{"url": "https://www.dnevnik.bg/bulgaria/2019/05/05/3429415_papata_kum_patriarha_shte_nosia_v_surceto_si_spomena/", "text": "Папа Франциск е казал при срещата си с патриарх Неофит, че ще пази тази братска среща в сърцето си. Това пише в съобщение на сайта на Светия синод след разговора между двамата, който продължи по протокол около 20 минути. Това е и единствената среща между двамата, която е предвидена. Наскоро  Светият синод на Българската православна църква  излезе със специално решение, с което пожела изрично да уведоми, че не участва в организирането на  посещението на папа Франциск в България , че няма да има общи богослужения с него, че не разрешава клирици на църквата да участват в събития от програмата. И че единственото, с което ще се включи православната църква в събитията от визитата, е срещата в синодалната палата днес по обед. От съобщението след срещата се вижда, че папата е отделил повече думи за възможното единение на католиците и православните християни. \"Добре дошли в земите, носителки на наследството на светите равноапостолни Кирил и Методий, на свети княз Борис-Михаил Покръстител, на свети Климент Охридски и на много други Божии светци и угодници, благодарение на чието просветителско дело през IX-ти и X-ти век християнството се разпространи в Европа и отвъд нейните предели\", казал в обръщението си към папа Франциск патриарх Неофит, цитиран от пресцентъра си. Той изтъкнал още, че \"глава и кормчия на кораба на Едната, Света, Вселенска и Апостолска църква е сам Господ Иисус Христос и в днешните бурни времена наш безусловен дълг е да пазим Неговия кораб от каквито и да е пробойни, за да се спасят повече човешки души. Стараем се да опазваме Църквата, която е \"без петно, или порок, или нещо подобно\" (Еф. 5:27) и полагаме всички усилия да не допускаме компромиси с вярата. Радваме се всеки път, когато научаваме, че и други духовни водачи споделят сходни на нашите убеждения.\" На свой ред папа Франциск е поздравил домакина с в деня на Томина неделя. \"Раните, които в хода на историята се отвориха сред нас, християните, са болезнени разкъсвания, нанесени на Тялото Христово, което е Църквата. И днес докосваме с ръка техните последствия. Но може би, ако сложим заедно ръка в тези рани и изповядаме, че Иисус възкръсна, и Го обявим за наш Господ и наш Бог, ако, признавайки нашите несъвършенства, се потопим в Неговите рани от любов, можем да намерим отново радостта от прошката и да предвкусим деня, в който с Божията помощ ще можем да отслужваме на един и същ олтар пасхалната тайна\"... \"Бих искал отново да благодаря за оказания ми прием и да Ви уверя, че ще нося в сърцето си спомена за тази братска среща. Христос воскресе!\", казал в словото си папа Франциск. В срещата според съобщението на Синода са участвали Плевенският митрополит Игнатий, Ловчанският митрополит Гавриил, Пловдивският митрополит Николай, Западно- и Средноевропейският митрополит Антоний, Варненският и Великопреславски митрополит Йоан, Неврокопският митрополит Серафим, Русенският митрополит Наум, Старозагорският митрополит Киприан, Врачанският митрополит Григорий и Мелнишкият епископ Герасим, главен секретар на Светия Синод, както и бившият премиер Симеон Сакскуборгготски, наречен в съобщението на синода Негово Величество цар Симеон II.", "date": "2019.05.05", "title": "Папата към патриарха: ще нося в сърцето си спомена за тази братска среща"}
{"url": "https://www.dnevnik.bg/bulgaria/2019/05/05/3429428_papata_na_carice_nebesna_ot_sofiia_hristos_vi_iska/", "text": "Скъпи братя и сестри, \"Христос Воскресе! С тези думи от древни времена в тези земи на България християните – православни и католици – си разменят поздравления през пасхалното време: Христос Воскресе! Те изразяват голямата радост за победата на Иисус Христос над злото и над смъртта. Те са потвърждение и свидетелство за сърцевината на нашата вяра: Христос живее. Той е нашата надежда и най-хубавата младост на този свят. Всичко онова, което Той докосва става ново, изпълва се с живот. Затова първите думи, които искам да отправя към всеки един от вас, са: Той живее и те иска изпълнен с живот! Той е в теб, Той е с теб и никога не те оставя. Той върви с теб. Колкото и да се отдалечиш, до теб е Възкръсналият, който те призовава постоянно и те очаква, за да започнеш отново Той никога не се страхува да започне отново: винаги ни протяга ръка, за да започнем отново, за да станем и да започнем отново. Колкото и да се чувстваш стар заради тъгата - тъгата застарява - негодуванията, страховете, съмненията и провалите, Той ще бъде там, за да ти даде отново силата и надеждата\" (Апостолическо насърчение Christus vivit, 1-2). Той живее, иска те изпълнен с живот и върви с теб. Папа Ронкали и икуменическият диалог Вярата във възкръсналия Христос се провъзгласява от две хиляди години във всяко кътче на земята чрез всеотдайната мисия на многобройни вярващи, които са призовани да дадат всичко за провъзгласяването на Евангелието, без да държат нищо за себе си. В историята на Църквата, също тук в България, е имало пастири, отличили се със светостта на живота. Сред тях ми е приятно да припомня предшественик, който вие наричате \"българският светец\", свети Йоан ХХІІІ, един свет пастир, чийто спомен е особено жив в тази земя, където той живя от 1925 до 1934. Тук се научи да цени традицията на Източната църква, установявайки приятелски отношения с останалите религиозни вероизповедания. Неговият дипломатически и пастирски опит в България остави толкова силен белег в сърцето му, че го подтикна да спомогне в Църквата перспективата на икуменическия диалог, който получи значителен импулс през Втория ватикански събор, пожелан именно от папа Ронкали. В известен смисъл трябва да благодарим на тази земя за мъдрата и вдъхновяваща интуиция на \"добрия папа\". България: кръстопът за различните религии На прага на този икуменически път, след малко ще имам радостта да поздравя представителите на различните религиозни вероизповедания в България, която, въпреки че е православна страна, е кръстопът на който се срещат и диалогират различните религиозни изрази. Любезното присъствие на тази среща на представители от тези различни общности, показва желанието на всички да вървим по този път, все по-необходим всеки ден, \"да приемем културата на диалога, като начин, общото сътрудничество като поведение, взаимното познание като метод и критерий\" (Документ за човешкото братство, Абу Даби, 4 февруари 2019). Уважението и обичта към Българската православна църква Намираме се близо до древната църква \"Света София\" и до патриаршеската църква \"Свети Александър Невски\", където, преди малко се молих в памет на светите Кирил и Методий, евангелизатори на славянските народи. В желанието да изкажа моето уважение и обич си към почитаната Българска православна църква, имах радостта да поздравя и прегърна моя Събрат, Негово Светейшество Патриарха, както и митрополитите на Светия Синод. Да се разпознаваме и почитаме като чеда на един и също Отец Нека се обърнем сега към Блажена Дева Мария, Царица на Небесата и на земята, за да се застъпва пред Възкръсналия Господ, да дари на тази възлюбена земя все по-необходимия импулс да бъде земя на среща, в която, отвъд културните, религиозните или етнически различия, да можете да продължавате да се разпознавате и почитате като чеда на един и също Отец. Нашата молитва се изразява с химна на древната молитва \"Царице Небесна\". Ще я отправим от тук, в София, пред несебърската икона на \"Св. Богородица-Врата Небесна\", много скъпа за моя предшественик свети Йоан ХХІІІ, който тук, в България, започна да я почита и я носеше със себе си до смъртта си. \"[Regina caeli, laetare, alleluia. Quia quem meruisti portare, alleluia. Resurrexit, sicut dixit, alleluia. Ora pro nobis Deum, alleluia. Gaude et laetare, Virgo Maria, alleluia. Quia surrexit Dominus vere, alleluia.\" \"Oremus. Deus, qui per resurrectionem Filii tui Domini nostri Iesu Christi mundum laetificare dignatus es, praesta, quǽsumus, ut per eius Genetricem Virginem Mariam perpetuae capiamus gaudia vitae. Per Christum Dominum nostrum. Amen. ]\"", "date": "2019.05.05", "title": "Папата на \"Царице Небесна\" от София: Христос ви иска живи и изпълнени с живот"}
{"url": "https://www.dnevnik.bg/kultura/2019/05/05/3429381_fotografut_na_prajkata_prolet_iozef_kudelka_e_v_sofiia/", "text": "Ако не беше фотографът Р.Р., светът щеше да възприема по по-различен начин събитията в Чехословакия през 1968 г. и предвожданата от Червената армия окупация на страната от армии на Варшавския договор. Зад двете букви се крие изразът \"Пражки фотограф\" (Prague Photographer), който през 1969 г. получава анонимно Златния медал на клуба на чуждестранните журналисти на името на Робърт Капа. Днес знаем, че Р.Р. е Йозеф Куделка, а легендарният Фотограф на Пражката пролет вече е в България за откриването на своя изложба във вторник вечерта. Тя се нарича  \"Изгнания\"  и представя за пръв път извън Франция 75-те фотографии от тази негова серия. Изложбата може да бъде разгледана до 9 юни 2019 г. в Софийската градска художествена галерия. Организатори са Френският институт в България, дирекция \"Култура\" на Столичната община и СГХГ в партньорство с Центъра \"Помпиду\". \"Изгнания\" е в програмата на ФотоФабрика и стана възможна благодарение на \"Магнум Фото\", Експресбанк, Висшето франкофонско училище за администрация и управление и Международната организация на франкофонията. \"Максималното е това, което винаги ме е интересувало\" - с този цитат започва п рофилът на Куделка  на страницата на агенция \"Магнум\". В него се обяснява, че псевдонимът Р.Р. е избран, за да не бъде преследвано семейството му, както и че напуска родината си и търси политическо убежище на Запад през 1970 г. След множество странствания из Европа Йозеф Куделка получава френско гражданство през 1987 г. и в знак на благодарност към Франция той дарява 75-те фотографии от серията \"Изгнания\" на Центъра \"Помпиду\" – Национален музей за модерно изкуство/Център за промишлен дизайн. Именно тази ключова за неговото творчество серия от творби е централна за настоящата експозиция, обясняват от Френския институт в София. Темите, проследени в изложбата, са изгнаничество, номадство, конфликти, природата, променена от човешката дейност. \"Изложените знакови творби от 60-те, 70-те, 80-те години разкриват дълбоко хуманния характер на неговото творчество.\" \"Цигани\" е първата му книга (1975), а \"Изгнания\" се появява през 1988 г.. Следват още няколко негови фотоалбума, включително \"Нахлуването в Прага 68\" (2008) и La Fabrique d’Exils (2017). Организаторите на софийската изложба коментират още: \"Той прекарва шестнадесет години от живота си като изгнаник без отечество, без постоянно местожителство и продължава дейността си в Западна Европа, като следва маршрутите на провежданите ежегодно цигански събори, църковни празници и фолклорни фестивали. Сам живее като скитник и странства без връзки с родината. Човекът, рискувал живота си, за да заснеме съветското нашествие в Чехословакия през 1968 г., човекът без гражданство, странствал из Европа от 1970 до 1987 г., оставил ни убедителни фотодокументи за генезиса и страховете на Европа, е сред най-видните артисти засвидетелствали, че Eвропейският проект е донесъл мир и просперитет.\"", "date": "2019.05.05", "title": "\"Фотографът на Пражката пролет\" Йозеф Куделка е в София за своя изложба (видео)"}
{"url": "https://www.dnevnik.bg/sviat/2019/05/05/3429444_iran_prodava_petrol_na_siviia_pazar/", "text": "Иран е мобилизирал всичките си ресурси, за да продава петрол на \"сивия пазар\", заобикаляйки санкциите, които Техеран определя като незаконни, предаде \"Ройтерс\", цитирана от БТА, позовавайки се на местни медии, които цитират заместник-министъра на петрола на Иран Амир Хосеин Заманиния. На 22 април държавният секретар на САЩ Майк Помпейо заяви, че САЩ вече няма да правят изключения за вносители на ирански петрол.  Изключенията позволяваха на Китай, Индия, Италия, Гърция, Япония, Южна Корея, Тайван и Турция да продължат да купуват ирански петрол въпреки американските санкции, които влязоха в сила през ноември. Тези купувачи имаха срок до 2 май да сведат до нула вноса си на черно злато от Иран.  Мобилизирали сме всички ресурси на страната и продаваме петрол на \"сивия пазар\", заяви Заманиния, цитиран от местната агенция ИРНА.  Това не е контрабанда. Това е противопоставяне на санкциите, които не смятаме за справедливи и легитимни, каза той. ", "date": "2019.05.05", "title": "Иран продава петрол на сивия пазар"}
{"url": "https://www.dnevnik.bg/skorost/2019/05/04/3424238_v_rodilniiat_dom_na_bulgarskite_eko_bolidi/", "text": "Има един моторен спорт, в който България винаги е слагана сред фаворитите за призово класиране. В тази надпревара скоростта не е важна, а ключовото е да създадеш максимално ефективен автомобил. Става въпрос за \"Шел еко-маратон\" (Shell Eco-marathon), в който България участва от 2008 година, като само веднъж няма представител. Това е глобално състезание за ученици и студенти, които имат страст към разработването на иновативни решения за мобилност. През 1985 г. във Франция се провежда първото състезание \"Шел еко-маратон\" Европа, в което се включват 25 отбора (тази година ще са 112). От април 2007 г. се организира изданието за Северна и Южна Америка, а от 2010 г. надпреварата за Азия. Няколко месеца преди новото издание на екологичната надпревара за Европа \"Дневник\" реши да посети базата на най-успешния български отбор в нея - този на Техническия университет в София. Той има три втори, едно трето и едно четвърто място, а тази година отново е амбициран да е в челната тройка. Базата всъщност е гараж, намиращ се зад блок 9 на университета. В него могат да се видят част от състезателните автомобили от предишни надпревари, вече подготвените части и задвижващата система на новата кола и купите от спечелените призови места през годините, разбира се. Автомобилът от карбон Тази година екипът се състои от 10 студенти и няколко преподаватели, като амбицията е колата да е доста по-лека от миналогодишната, разказва ръководителят на проекта Пламен Пунов. Той уточнява, че за целта освен цялата каросерия от карбон ще е и рамата, която досега се е правила от алуминий. Очакванията са това решение да намали теглото на колата от 100 на 90 килограма. Активната работа по колата за всяко състезание отнема три месеца, като това става извън учебната програма. Любопитна подробност е, че почти всички детайли по колата са проектирани от студентите, а впоследствие са изработени от помагащата на проекта фирма. Това важи за цялото окачване, двата електродвигателя, електрониката, горивната клетка и т.н. На ток от водородна горивна клетка Тук е моментът да уточня, че отборът на Технически университет - София, се състезава в категорията \"градски тип\" на \"Шел еко-маратон\" (другата категория е прототипи), като в началото студентите разработват хибридни двигатели, но после се спират на електродвигатели. Източникът на енергия се променя и след вариант на колата с батерия от години се залага на водородна горивна клетка. В клетката става реакция между водород от намираща се в колата бутилка и кислород от въздуха, като се получава ток, който задвижва колата и отпаден продукт вода. Отборите от чужбина в \"Шел еко-маратон\" често разчитат на помощта на фирми от авиационната и автомобилната индустрия в изработката на различните детайли, но българските студенти залагат на собствената си находчивост. Те сами са си конструирали пещ, в която да \"изпичат\" карбоновите детайли от колата. Направили са си и стенд, на който тестват работата на задвижващата система, все едно тя е на колата. Комплексността на задачата е причината в проекта да са ангажирани студенти от различни факултети - транспортен, електроника, автоматика и електроинженерство. Студентският болид вдига до 35 км/ч Новият болид на студентите от ТУ-София ще се задвижва от два електродвигателя (по един на всяко колело), с мощност 250 вата всеки (около 0.34 к.с.). В зависимост от нуждите се използват двата или един от тях. Горивната клетка в колата е с мощност 1 киловат. Монтирани са и суперкондензатори, в които за кратко се съхранява произведената електроенергия, което позволява на горивната клетка да работи постоянно в най-оптимален и ефективен режим. Максималната скорост на автомобила е 35 км/ч, а с 1 куб. метър водород може да измине 250 километра. Реално обаче по време на състезанието се навъртат 15-16 километра. Целта е да се направят определен брой обиколки на пистата, като е поставен лимит на времето. Победител е този отбор, който се е вместил във времето и автомобилът му е консумирал най-малко гориво. На въпрос за бюджета на проекта Пламен Пунов отговори, че вероятно е около 40 хиляди лева, като една четвърт от тази сума е за транспортирането на колата до мястото на състезанието и за пътуването и нощувките на екипа. Ползите от проекта Освен, че работи за повишаване на престижа на българското висше образование зад граница, проектът \"Шел еко-маратон\" е полезен и за участващите в него студенти. От една страна, те виждат реализирани идеите си и трупат практически опит, от друга, лесно си намират работа, най-често във фирмите, които спонсорират отбора и са наясно с качествата им. Българското участие тази година Тази година \"Шел еко-маратон\" Европа ще се проведе на писта край Лондон от 29 юни до 5 юли. На него България ще бъде представена за първи път от шест отбора, което я нарежда на девето място по този показател. Лидери са Франция с 42 тима, Германия с 13 и Великобритания и Турция с по 12. Три от българските отбори - на Техническите университети в София и Варна, както и тимът HydRu на Русенския университет \"Ангел Кънчев\", ще са в категорията автомобили \"градски тип\". В нея сили ще премерят 49 тима от цяла Европа. 22 от тях залагат на електрическата батерия, като източник на енергия. Има също коли на бензин (12), водород (10), дизел (4) и етанол (1). В категория \"прототипи\" също се включват три български екипа - отбор \"Автомобилист\" на Русенския университет и двата ученически екипа - на Професионалната гимназия по селско, горско стопанство и туризъм \"Н.Й. Вапцаров\" – гр. Чепеларе, и на Професионална гимназия по механоелектротехника и електроника – гр. Бургас. Те ще мерят сили с още 109 тима от цяла Европа. И в тази категория батерията е предпочитана като източник на енергия (47 отбора). Следват бензинът (40), водородът (14), етанолът (9) и бензинът (2). Българските отбори ще бъдат представени на 7 юни. Тогава ще бъде обявен и победителят в  конкурса за идейни разработки  на тема \"Иновации в подкрепа на българските отбори в \"Шел еко-маратон\". В него могат да участват ученици и студенти на възраст между 16 и 22 години.", "date": "2019.05.05", "title": "В родилния дом на българските екоболиди"}
{"url": "https://www.dnevnik.bg/bulgaria/2019/05/05/3429179_papa_francisk_pristiga_dnes_v_bulgariia/", "text": "Папа Франциск  пристига днес в България. Апостолическото пътуване на главата на Римокатолическата църква ще продължи два дни и е под мотото  \"Мир на земята\"  - по заглавието на енцикликата, написана през 1963 г. от папа Йоан XXIII, известен и като \"българския папа\", архиепископ Анджело Ронкали.  Това е второ посещение на папа в България след визитата на папа Йоан Павел Втори през 2002 г. Папа  Франциск се очаква да кацне в София днес около 10 ч. Той ще бъде посрещнат от премиера Бойко Борисов и официални представители на властта. Още във ВИП залата на летището папата и министър-председателят ще имат и среща на четири очи. Оттам папата ще се отправи към центъра на София, където ще има официално посрещане и пред сградата на президента. Той ще разговаря с президента Румен Радев, а после двамата ще излязат на площада пред сградата и ще говорят пред представители на държавните институции, дипломатическия корпус и гражданското общество. По-късно е планирана и среща с българския патриарх Неофит и представители на Светия синод. Гражданите и гостите на София ще могат от програмата на посещението. В първия ден в 13.00 часа Светият отец ще произнесе неделната молитва \"Царица небесна\" на площад \"Свети Александър Невски\". \"Царице небесна\" всяка седмица се проследява в ефир от над 100 милиона вярващи от цял свят. Докато папа Франциск я произнася, на сцената на пл. \"Св. Александър Невски\" ще бъде изложена икона на Месемврийската Богородица, любима на папа Йоан XXIII. По-късно следобед папата ще отслужи и литургия на площад \"Княз Александър I\", за която вече са заявили присъствие над 7500 души, съобщават от нунциатурата в България. Едно от най-знаковите събития от посещението ще бъде на следващия ден – 6 май, вечерта, малко преди папа Франциск да замине от България. В 18.15 часа на пл. \"Независимост\" е планирано. на което папата ще отправи послание за мир и ще прочете също молитва. За него са поканени представители на различните вероизповедания в България. А шест деца, изповядващи всяко различна религия, ще запалят шест факли в символ на победа на светлината и мира над тъмнината и противопоставянето. Мястото също е избрано символично, тъй като намиращите се в близост църква, синагога, джамия, символизират единство и носят дух на толерантност. За това събитие са поканени и представители на висшия клир на Българската православна църква. Но от първоначалните реакции от Светия синод и позицията на архиереите се разбра, че официален техен представител надали ще има. е и един от моментите от посещението, предизвикал сериозно обществено внимание преди идването на папата.  Светият синод на Българската православна църква  излезе със специално решение, с което пожела изрично да уведоми, че не участва в организирането на  посещението на папа Франциск в България , че няма да има общи богослужения с него, че не разрешава клирици на църквата да участват в събития от програмата. И че единственото, с което ще се включи православната църква в събитията от визитата, е срещата в синодалната палата днес по обед. По програма единствената среща между папата и официални представители на синода ще е кратка, планирана е около 20 минути в синодалната палата в първия ден на посещението около 12 ч. Там се очаква единствено българският патриарх Неофит да запознае папата с делегацията от митрополити, която ще го посрещне, а папа Франциск да направи същото в отговор. След това двамата да разменят официални подаръци. И без допълнителни разговори срещата да приключи. Така засега очакванията са папата сам да застане в храм-паметник \"Св. Александър Невски\" и да се помоли. Първоначалните намерения на главата на римокатолическата църква не са предвиждали общо служение с представители на синода, разказаха пред \"Дневник\"  хора, работещи по организирането на посещението . Папата съзнава, че каноните не допускат такова общо служение и затова не го е и искал, отбелязаха те. Желанието било обаче двамата най-високопоставени представители на католическата църква и на Българската православна църква да застанат пред иконостаса на Св. Св. Кирил и Методий, да кажат евентуално заедно неформална кратка молитва и да покажат дух на единение. Неслучайно са избрани именно тези светци, тъй като те са символ на единството на християните, признати за светци и от двете деноминации. Това отбеляза и специално  направено два дни преди визитата си  и: \"Вашата земя е родина на свидетели на вярата още от времето, когато светите братя Кирил и Методий са разпространявали там Евангелието. Техният труд бе много ползотворен, който донесе много плодове и в трудните моменти на миналия век. Много пъти това бе повтаряно от Свети Йоан Павел II, който работи толкова много, за да може Европа да преоткрие освободителната сила на Христа и за да може да диша отново и с двата си бели дроба. По неговите стъпки ще имам честта да се срещна с Негово Светейшество Патриарха и Светия Синод на Българската православна църква. Заедно ще покажем желанието да следваме Господа Исуса по пътя на братското общение между всички християни\". Представители и на католическата църква, и на православната, отбелязаха, че в случая официално литургично служение на папата с представител на Светия синод и това действително би било в противоречие с каноните. \"Но нищо не пречи двамата да застанат и да кажат едно \"Отче наш\" пред иконата, това по никакъв начин няма да противоречи. Това например ще се случи в Букурещ, където се очаква папата да отиде след около месец\", отбеляза пред \"Дневник\" католическия епископ Йоан. А православният дякон Иванов изтъкна множество примери през годините на символично протягане на ръка между представители на висшия клир на двете църкви. Също така ден след оповестяване на позицията на Българската православна църква  официалният информационен портал на Ватикана  - Vatican News, публикува в българската секция с новини текст със  заглавие: \"Кои сме ние, разделени срещу Божията воля\" , в който се говореше за  единението на църквата и на християните  и се посочваше, че ключови моменти от посещението на папа Франциск в България на 5 и 6 май целят да дадат знак за близост между православни и католици. Дали в последния момент представители на Синода ще откликнат на множеството призиви за единство, включително и на папа Франциск за \"братско общение между всички християни\", предстои да се види днес предобед, когато е срещата между папата и патриарха, и утре, когато е събитието за мир. В последния момент в официалната програма на папата попадна и събитие, което не фигурираше в първоначалния работен вариант – посещение в център за кандидати за бежански статут. В началото на втория ден от пътуването си в България папата ще отиде като това е едно от малкото събития, които са закрити за медии и широката публика. Папата, който е определян също и за папата на хората от периферията, на маргинализираните общности, често е обръщал внимание именно на бежанци и мигранти. Във \"Враждебна\" в момента няма много настанени кандидати за бежански статут, а общо всички центрове за бежанци и мигранти в страната са запълнени на под 7 на сто от капацитета си. В центъра обаче се готвят да го посрещнат с изпълнение на който мигрантите са сформирали преди време. След като говори с бежанците и със служителите на центъра, папа Франциск  ще замине за гр. Раковски . Там 250 деца от цяла България, които се подготвят в продължение на две години, ще получат първо причастие от папа Франциск на официалната церемония. Той ще се срещне с местната католическа общност, планирана е и литургия в местната католическа църква. По-късно папата ще бъде отново в София на площад \"Независимост\", където е организирано заключителното събитие за мир, което се очаква да е вид кулминация на апостолическото пътуване. На следващия ден – 7 май, папа Франциск си заминава рано от България, за да посети съседна Северна Македония. Той ще бъде изпратен от премиера Бойко Борисов. е съставена от 35 души - най-висши представители на Светия престол, съобщиха от правителствената информационна служба. Отбелязва се, че нивото на делегацията е още по-високо от обичайното за такива посещения и в нея са: държавният секретар на Светия престол кардинал Пиетро Паролин, кардинал Леонардо Сандри, префект на Конгрегацията за източните църкви, който отговаря за Католическата църква в България и неведнъж е посещавал страната ни, кардинал Курт Кох, председател на Папския съвет за насърчаване на единението между християните, архиепископ Едгар Пеня Пара, заместник държавен секретар - с ранг вицепремиер, архиепископ Пол Ричард Галахър, секретар за отношенията с държавите - с ранг министър на външните работи, монсиньор Гуидо Марини, главен церемониал майстор на папските литургични чествания, координаторът на папските пътувания монсиньор Маурицио Руеда и др. Във връзка с визитата в  двата дни на посещението . Хората, които искат да присъстват на събитията за широката публика, ще преминават през специални пропускателни пунктове, ще бъдат проверявани да не носят опасни предмети, няма да бъдат допускани хора в нетрезво състояние. Не се препоръчва да носят и обемисти предмети и забранени предмети – огнестрелно оръжие, пиротехнически изделия, ножове, палки, боксове, бутилки, парфюми. Може да бъдат носени чадъри. Повече за организацията за гражданите и реда на движение четете  тук  и  тук Разговорът на папа Франциск за мира и войната можете да прочетете  тук Повече за папата и негови ключови действия и думи можете да видите  тук  и  тук Как град Раковски се готви за визитата вижте  тук Позицията на Светия синод можете да намерите  тук Откъде идва мотото \"Мир на земята\" и повече за \"българския папа\" Йоан XXIII можете да прочетете  тук Кой и как охранява папата може да прочетете  тук", "date": "2019.05.05", "title": "Папа Франциск пристига днес в България"}
{"url": "https://www.dnevnik.bg/bulgaria/2019/05/05/3425539_pravoslavnite_praznuvat_tomina_nedelia/", "text": "През първата неделя след Великден християните почитат паметта на един от дванадесетте Христови ученици - св. апостол Тома. След възкресението си Божият син се явил на учениците си, но Тома не бил сред тях. После апостолите му казали: \"Видяхме Господа\", но той не искал да им повярва, докато сам не Го види с очите си и докато не пипне раните му ( . Оттам идва и прозвището Неверни, с което е известен Тома. Осем дни по-късно апостолите отново се събрали, а заедно с тях бил и Тома. Господ отново им се явил и казал на Тома: \" .\" Със страх и трепет св. Тома видял раните на Спасителя и попитал Неговите животворни ребра, а след това рекъл: \" \" Така св. Тома със своето неверие още повече утвърдил сред християните вярата в Бога. Със своята постъпка той дал на всички да разберат и да се уверят, че Господ е възкръснал не привидно, нито пък с друго тяло, но със същото, с което пострадал заради нашето спасение и с което впоследствие се явил на Своите ученици. Апостол Тома е известен като един от най-жертвоготовните Христови ученици. Томина неделя е последният ден от седмицата след Великден, наречена Светла или Празна неделя, защото е \"празна\" откъм работа - в седемте дни не се работи.  Тома, Томислав и Томислава. Почит към св. Ирина Тази година Томина неделя съвпада и с деня, в който църквата почита паметта на света великомъченица Ирина. Тя се родила в езическо семейство в град Магедон, днешна Македония, но тайно приела християнско кръщение. Когато станала пълнолетна, баща й решил да я задоми и й избрал съпруг. Момичето помолило за време за размисъл и се обърнало към Христос за съвет. Бащата се разярил и заповядал дъщеря му да бъде прегазена от стадо коне. Вярата спасила момичето и конете побегнали към бащата. Той се убедил в правотата на дъщеря си и приел християнството заедно със семейството си.  Ирина, Ирена, Иринка, Ириней, Мира, Мирослав, Мирослава, Мирчо.", "date": "2019.05.05", "title": "Православните празнуват Томина неделя"}
{"url": "https://www.dnevnik.bg/bulgaria/2019/05/05/3429202_koi_zoni_i_dokoga_shte_budat_zatvoreni_za_avtomobili/", "text": "Центърът на София още от четвъртък е частично блокиран за автомобили заради организацията около посещението на папа Франциск в България. Главата на Римокатолическата църква пристига днес на двудневно апостолическо пътуване. Заради визитата и заради парада за Деня на храбростта - 6 май, центърът на София ще остане затворен за коли, забранено е паркирането в широк периметър, а движението ще бъде често блокирано  . За кратко ще бъде затворено и движението около бежанския център в столичния квартал \"Враждебна\", където папата ще отиде сутринта на 6 май, преди да отпътува към град Раковски. Близо 50-километров участък от магистрала \"Тракия\" ще бъде затворен на два пъти на 6 май заради посещението на папа Франциск в гр. Раковски, съобщиха от МВР. Магистралата ще бъде затворена за кратко в посока Бургас преди обед и повторно в посока София следобед, като движението ще бъде отклонявано през Пловдив. В Раковски също ще има временни ограничения за автомобили и зони за сигурност и проверка на гражданите. От МВР съветват хората да не се използват лични автомобили в София, а градския транспорт. Няма да има промени в неговото разписание. Единствено ще бъдат променени спирките на нощния транспорт - те ще бъдат изместени на ъгъла на улиците \"Сердика\" и \"Париж\".", "date": "2019.05.05", "title": "Кои зони и докога ще бъдат затворени за автомобили заради посещението на папата (карти)"}
{"url": "https://www.dnevnik.bg/analizi/2019/05/05/3429260_mirajut_za_bjudjeten_izlishuk/", "text": "Правителството продължава да отчита едни от най-високите бюджетни излишъци, което е напълно очаквано в предизборна година. Превишението на приходите над разходите за първото тримесечие е в размер на над 1,8 млрд. лв., а прогнозата на Министерството на финансите сочи излишък от близо 2,7 млрд. лв. за периода януари-април. Неминуемо данните за изпълнението на бюджета вдъхват доверие относно подобряване на икономическата активност през първото тримесечие на годината, но Докато приходите от ДДС през януари бяха учудващо ниски, то през февруари и март са на рекордно високи нива, което навежда на мисълта за оживление както при потреблението, така и при инвестициите. Това се дължи в по-голяма степен на сделки в страната, докато ръста на приходите от ДДС от внос допринася с едва около 20% към общия ръст. Експресните оценки за БВП през първото тримесечие на 2019 г. ще бъдат публикувани в средата на май, когато ще може да се направи по-точна оценка за икономическата активност и нейните двигатели. При приходите от акцизи също се наблюдава увеличение след по-слабото им представяне през януари. Както вече писахме това е статистически ефект в за които дължимият акциз се внася през януари 2018 г., за да се избегне облагането с по-висок акциз (акцизът на 1000 къса се увеличава от 168 лв. на 177 лв. от началото на 2018 г.). Този ефект изчезва през февруари и март 2019 г., когато приходите от акциз върху тютюневите изделия са по над 220 млн. лв. в сравнение с между 45 и 82 млн. лв. през февруари-март 2018 г. Сериозно увеличение се наблюдава и при приходите от акциз върху горивата, които през първите три месеца на 2019 г. са с близо 9% по-високи в сравнение със същия период на предходната година. Другият приходоизточник, освен косвените данъци, който подпомага увеличението на данъчните приходи през първата четвърт на 2019 г. са приходите от социални и здравни осигуровки. От една страна тяхното увеличение се дължи на естественото увеличение на заплатите, продиктуван както от икономическото развитие на страната, така и от недостига на квалифицирана работна ръка в някои сектори и групи професии. От друга страна от началото на годината влязоха в сила и - минималната работна заплата (МРЗ) от 510 лв. на 560 лв.; - минималният осигурителен доход за самоосигуряващи се лица от 510 лв. на 560 лв.; - минималният осигурителен доход за земеделските стопани и тютюнопроизводителите от 350 лв. на 560 лв.; - максималният осигурителен доход за всички осигурени лица от 2600 лв. на 3000 лв. Сериозен принос за бюджетния излишък през първото тримесечие на 2019 г. има Фонд \"Сигурност на електроенергийната система\" (ФСЕС) по две причини. От една страна фондът има нов приходоизточник от началото на 2019 г. – цена задължения към обществото, която се плаща от всички потребители на електрическа енергия в страната. В резултат на това приходите на фонда се увеличават от 62,7 млн. лв. през първото тримесечие на 2018 г. до 434,7 млн. лв. през първите три месеца на 2019 г. Заедно с това се увеличават и приходите от продажба на квоти въглеродни емисии от 118 млн. лв. до близо 204 млн. лв. Общото увеличение на приходите на ФСЕС през първата четвърт на 2019 г. е с над 461 млн. лв. Въпреки това разходите на фонда за първите три месеца на тази година са едва 77,3 млн. лв. в сравнение със 183,2 млн. лв. за същия период на предходната година. По-ниските плащания се дължат на забавяне от страна на фонда поради липса на механизъм за разплащане с някои групи производители на електрическа енергия поради отменени актове на Комисията за енергийно и водно регулиране. Това означава, че разходи на фонда, а оттам – и по консолидираната фискална програма, са през втората половина на годината. Сходна е ситуацията и с други разходни пера в консолидираната фискална програма, като издръжка, субсидии и капиталови разходи. Традиционно при тях има по-слабо изпълнение през първата половина на годината, което се компенсира с ударно харчене, обикновено през последните два месеца на годината. С други думи това, което изглежда като умерено увеличение на консолидираните разходи през първото тримесечие на годината, много бързо ще изчезне през втората половина на 2019 г. Съвсем различна е ситуацията по отношение на разходите за заплати, които растат много бързо. Планираното увеличение на тези разходи за 2019 г. е около 700 млн. лв. в сравнение с изпълнението им през 2018 г. Само за първите три месеца на годината се наблюдава увеличение с 270 млн. лв. и представлява близо 40% от планирания ръст за 2019 г. Това, заедно с опита от последните години, отново навежда на мисълта за обикновено това са капиталовите разходи. Трудно е да се очаква реформа в администрацията точно в изборна година, но опитът от последните три години показва, че просто липсва интерес и/или воля за такава дори и да няма избори. Бюджетното изпълнение за първите три месеца на годината носи както положителни новини, така и обезпокоителни такива. От една страна развитието на икономиката естествено води до по-високи приходи и преки и косвени данъци, но от друга – чрез увеличаване на минимални заплати, както и на минимални и максимални осигурителни доходи правителството изземва все повече доходи от населението и бизнеса. Заедно с това редица разходи традиционно се отлагат за втората половина на годината, докато разходите за заплати растат по-бързо от необходимото. Към това се прибавят и местните избори през есента, които неминуемо ще доведат до редица непредвидени разходи.", "date": "2019.05.05", "title": "Миражът за бюджетен излишък"}
{"url": "https://www.dnevnik.bg/sviat/2019/05/05/3428932_burziiat_vuzhod_na_baidun_v_prezidentskata_nadprevara/", "text": "Бързият възход на Джо Байдън до фаворит в надпреварата за президентската номинация на демократите през 2020 г. привлича вниманието на президента Доналд Тръмп и тревожи някои от неговите съюзници, които смятат, че Байдън може да бъде опасен съперник. Байдън се издигна от положението , в което хората се питаха \"ще се кандидатира ли или няма да се кандидатира\", до водеща фигура сред множеството претенденти за президентската номинация на демократите, дни след като обяви кандидатурата си миналата седмица, изпреварвайки с голяма разлика сенатора Бърни Сандърс и куп други съперници в проучванията на общественото мнение. Според проучване на Си Ен Ен Байдън има преднина от 15 пункта сред 20 кандидати на демократите. Някои съветници на Тръмп смятат бившия вицепрезидент, който се ползва с подкрепа сред работническата класа от основното течение, за корав противник в трите щата, които донесоха неочакваната победа на Тръмп през 2016 г. - Мичиган, Уисконсин и Пенсилвания. Евентуална загуба в някой от тези щати през 2020 г. би затруднила Тръмп по пътя му към преизбиране. \"Те мислят, че ще имат проблеми там и че той е истинска заплаха\", каза външен съветник на Тръмп, пожелал анонимност. Първоначалната реакция на Тръмп след включването на Байдън в надпреварата беше да използва изтъркан номер: да му постави подигравателен прякор - \"Сънливеца Джо Байдън\" - и да отправи обида за неговата интелигентност. \"Познавам Джо от години\", каза Тръмп по \"Фокс нюз\". \"Той не е най-блестящият мозък в групата, не мисля, но е известно име.\" По-късно Тръмп изнесе тирада в \"Туитър\", след като най-големият пожарникарски профсъюз в САЩ подкрепи Байдън, включително като публикува десетки ретуитове в сряда от пожарникари и техни приятели и семейства, изразяващи подкрепа за президента републиканец или критикуващи Байдън. Въпреки съсредоточаването му върху Байдън някои приятели на Тръмп казаха, че той не изглежда особено разтревожен от него поне засега, като се има предвид, че първите гласове в процеса на номиниране ще бъдат подадени чак в началото на следващата година. Съветникът на Белия дом Келиан Конуей омаловажи представата, че Тръмп разглежда Байдън като най-голямата заплаха за себе си. \"Не, мисля, че е просто забавно да се напомни на всички за него... Може би той е лесна плячка, а току-що обяви, че ще се бори за президент на Съединените щати\", заяви тя пред репортери. Съюзници на Тръмп казаха, че Байдън, който беше вицепрезидент при управлението на предшественика на Тръмп Барак Обама, може все пак да бъде смазан от големия брой, разнообразни съперници демократи, мнозина от които клонят наляво от Байдън и обсъждат политики като повишаване на данъците за по-богатите американци и управлявано от държавата здравеопазване. Докато демократите се придвижват наляво, \"мисля, че имаме големи шансове независимо кой ще спечели кандидатурата на демократите\", каза политическият консултант и сътрудник в кампанията на Тръмп през 2016 г. Дейвид Ърбан. Предупредителни знаци От кампанията за преизбирането на Тръмп казаха, че който и да спечели кандидатурата на демократите, ще поддържа политически позиции, които не се споделят от повечето американци. \"На първичните избори на демократите няма да има центристко направление\", каза директорът по комуникациите на кампанията на Тръмп Тим Мърто. \"В момента ние ги разглеждаме като един голям либерален организъм с 28 глави.\" Все пак има предупредителни знаци за Тръмп. Той победи с малка разлика демократа Хилари Клинтън през 2016 г. в Мичиган, Уисконсин и Пенсилвания с помощта на избирателите от работническата класа, които по-рано гласуваха за демократите, но се преориентираха към Тръмп. Съветници на Тръмп казаха, че за него може да бъде трудна задача да повтори своите победи в тези решаващи щати догодина. Байдън - дългогодишен американски сенатор от Делауер, участва в първия си предизборен митинг в Пенсилвания и набързо се опита да превърне кампанията в битка срещу Тръмп, а не срещу своите съперници за кандидатурата на демократите. Както заяви довереник на Тръмп, социологическите данни показват на този етап, че Байдън вероятно ще се представи добре поне в Пенсилвания и Уисконсин и евентуално в други два щата, спечелени от Тръмп - Флорида и Северна Каролина. Довереникът каза, че ако това се случи, на Тръмп ще му е трудно да навакса загубите с победи в други щати, за да постигне необходимите за победа 270 гласа в избирателната колегия. \"Всъщност няма много възможности за разширяване на (изборната) карта отвъд предишните резултати\", допълни той. Тръмп отвръща на Байдън, като хвали силните икономически показатели в Пенсилвания, където безработицата е на историческо ниско ниво. Но някои съюзници на Тръмп казаха, че той не е бил въздържан в рекламирането на своите постижения в икономиката. Фактът, че няма план за промяна в здравеопазването, му вреди наред с голямата му загриженост за въпроса с мигрантите по южната граница на САЩ. Те добавиха, че Тръмп има време да поправи посланието си за дългия път към изборите през ноември 2020 г. \"Предстои ни дълъг път\", каза довереник на Тръмп. /БТА", "date": "2019.05.05", "title": "Бързият възход на Байдън в президентската битка - предупредителен сигнал за Тръмп"}
{"url": "https://www.dnevnik.bg/na_put/2019/05/05/3426757_fondju_-_fantaziiata_na_edna_nepretenciozna_kuhnia/", "text": "Когато си в Алпите, няма как да пропуснеш да опиташ фондю. Казват, че то е измислено в Швейцария, но го има и във Франция и в Италия... Което идва да покаже, че когато планинците са го измислили, границите не са имали кой знае какво значение.  на хора, които векове наред са били блокирани месеци наред от снеговете и е трябвало да се справят с каквото имат. В края на зимата то не е много. Вероятно така се е родила и идеята да се разтопят в тенджерка парчета от твърди сирена. Слага се на масата и всички топят препечен хляб. Тази основа е развита в безброй вариации, които съществуват и в едно и също селище. , което е особено сгряващо след няколко часа, прекарани по пистите. Едно от най-препоръчваните е La Luge до хотел Le Blizzard. Типичното фондю тук е със смес от местни сирена като reblochon, gruyère, comté, beaufort или emmental плюс малко чесън, подправки, 2 супени лъжици някакъв алкохол (кирш, бяло вино или домашен ликьор) и брашно за сгъстяване. След това остава място да се развихри фантазията с добавяне на ядки, гъби, домати, чили...  (fondue bourguignonne), което всъщност е съд с горещо олио, в които се потапят късчета телешко месо (но може също пилешко и др.), докато станат готови според вкуса. Подправят се със сосове, салати, кисели краставички. Вече има и десертни фондю от разтопен шоколад, в който се топят плодови парчета.", "date": "2019.05.05", "title": "Фондю - фантазията на една непретенциозна кухня"}
{"url": "https://www.dnevnik.bg/sport/2019/05/05/3429330_djon_higins_sreshtu_djud_trump_e_finalut_na_svetovnoto/", "text": "Джон Хигинс и Джъд Тръмп ще определят световния шампион в снукъра през 2019 г., след като се класираха за финалния мач. Двамата започват битката си в театъра \"Крусибъл\" в Шефийлд в неделя следобяд. Хигинс, който е на 43 години, ще играе във финала за трета поредна година и общо за осми път. Шотландецът, който е известен и като Магьосника от Уишоу, има четири титли дотук (1998, 2007, 2009 и 2011 г.). В последните две години той загуби от Марк Селби и Марк Уилямс. Шотландецът изигра невероятен полуфинал срещу Дейвид Гилбърт и победи със 17:16, като двубоят стигна до своя максимален формат. Двамата изиграха решителен фрейм, за да определят и победителя. В началото на финалната сесия той изоставаше с 11:13, но се стигна до равенство след 30 фрейма. В крайна сметка Гилбърт отново поведе с 16:15. Хигинс отговори с брейк от 139 точки, за да доведе двубоя до решителен 33-и фрейм. В него Гилбърт пропусна черна точка, а Хигинс направи халф-сенчъри брейк от 55 точки, с което спечели и срещата. По пътя към осмия си финал шотландецът отстрани много силни съперници. Последователно той отстрани двама световни шампиони – Стюърт Бингам и Нийл Робъртсън. Във финала негов съперник ще бъде Джъд Тръмп, който се справи далеч по-лесно срещу Гари Уилсън – 17:11. Англичанинът влезе във финалната сесия с аванс от 14:10 фрейма и завърши всичко преди почивката. Тръмп спечели три от четирите фрейма, като направи и серии от 97 и 88 точки. За него това е втори финал след 2011 г., когато загуби именно от Хигинс с 15:18. \"С Джон не бяхме най-добрите играчи тази седмица, но успяхме да стигнем своя максимум, тогава когато трябваше. Мисля, че сме достатъчно опитни, особено той. Умението му е да остава спокоен в най-трудните моменти и същевременно да се наслаждава\", каза Тръмп. Хигинс се изказа ласкаво за своя съперник и обяви, че мачът ще бъде много труден. \"Ще играя срещу различен Тръмп от този през 2011 г. Тогава за него това беше първи голям финал, а сега нещата са много по-различни. Той победи Рони О’Съливан в \"Мастърс\" тази година и го направи по впечатляващ начин\", каза Хигинс. Финалният мач на световното по снукър започва днес в 16.30 часа. Ще се изиграят четири сесии, а максималният брой фреймове е 35. Шампионът ще бъде определен в понеделник вечерта.", "date": "2019.05.05", "title": "Джон Хигинс срещу Джъд Тръмп е финалът на световното първенство по снукър"}
{"url": "https://www.dnevnik.bg/sport/2019/05/05/3429332_edin_ot_favoritite_v_djiroto_bernal_propuska/", "text": "Един от големите фаворити за Обиколката на Италия Еган Бернал няма да вземе участие в първата голяма колоездачна надпревара за годината. Колумбийският състезател на \"Инеос\" е паднал на тренировка в родината си и е счупил ключица, съобщиха от тима му. Бернал, който е само на 22 години, трябваше да бъде лидер на британския отбор в Джирото. От началото на месеца най-успешният тим за последното десетилети  смени спонсора си , след като досега се казваше \"Скай\". Бернал впечатли в миналогодишния Тур дьо Франс, където помогна на Герант Томас и Крис Фрум да завършат първи и трети. Колумбиецът допълни силното си представяне с 15-о място в първата си голяма обиколка. Това му даде лидерска позиция за Джирото. От началото на сезона Бернал имаше силни резултати, като спечели едноседмичната надпревара Париж-Ница. В нея той победи Найро Кинтана (\"Мовистар\"). В Обиколката на Каталуня колумбиецът завърши трети в крайното класиране и отново беше много силен в планинските етапи. От началото на април Бернал беше на тренировъчен лагер в родината си, където да се готви за Джирото. \"Приятели, ще ви видя скоро. Не се тревожете, това само ще ми даде още повече мотивация за следващите етапи от сезона\", написа Бернал в социалните мрежи. Все още не е ясно кой ще бъде лидер на \"Инеос\" в Италия, след като надпреварата започва на 11 май в Болоня. Големите звезди на отбора  Герант Томас и Крис Фрум  се готвят за Обиколката на Франция, където ще си поделят лидерските задължения. Очаква се след контузията си Бернал също да бъде включен в Тура. Контузията на колумбиеца е втория голям удар по организаторите на Джирото в последните дни. Световният шампион  Алехандро Валверде  също няма да кара в Италия. Испанецът от \"Мовистар\", който завърши трети през 2016 г., също се контузи на тренировка.", "date": "2019.05.05", "title": "Един от фаворитите в Джирото Бернал пропуска състезанието заради падане на тренировка"}
{"url": "https://www.dnevnik.bg/sviat/2019/05/05/3428045_aktivnostta_shte_opredeli_dali_severna_makedoniia_shte/", "text": "Двойна несигурност бележи втория тур на изборите за президент на Северна Македония днес - кой ще ги спечели и дали изобщо ще бъдат валидни. Изборът е между кандидата на управляващите Стево Пендаровски и предлаганата от опозицията Гордана Силяновска Давкова. Двамата университетски преподаватели защитават позициите на силите, които ги номинираха, а сред спорните теми в кампанията им бе споразумението, което подписаха Скопие и Атина миналата година и което смени името на страната. Силяновска не признава и не използва името Северна Македония, а предпочита старото - Македония - и настоява, че ще разгледа валидността на споразумението, ако бъде избрана. Пендаровски, който бе национален координатор за присъединяването на Северна Македония към НАТО, защитава досегашните политики на Заев и стъпките му за подобряване на отношенията със съседите, част от които опозицията смята за \"национално предателство\". Той се представя и като противоположност на Георге Иванов, чийто втори мандат изтича в момента и който с действията си отприщи няколко политически кризи. Двамата кандидати опитват да убедят избирателите, че гласът за противника им всъщност е за изпращане на \"безгласна буква\" в президентството. Разликата между тях на първия тур  бе минимална - едва няколко хиляди гласа  - и резултатът ще зависи как ще се разпределят гласовете за третия, подкрепен от малки албански партии кандидат Блерим Река, отпаднал, но преди това получил над 10% от вота или близо 80 хил. гласа. В четвъртък той  написа в профила си във \"Фейсбук\" , че макар да не е \"търговец на гласове\" и да не смята да убеждава никого, моли избирателите си: \"на 5 май (да) излезете масово да гласувате, за да покажем, че сме решаващ фактор в евроатлантическия процес\". Време за реформи? Проблемът не е само у кого ще отидат тези гласовете на Река (и двамата положиха усилия за това в последните седмици), а и дали активността на изборите ще е достатъчно голяма, за да бъдат те валидни. Сегашните закони на Северна Македония предвиждат вотът за президент да е успешен само ако на втория тур са гласували 40% от записаните в избирателните списъци. Това поражда опасения не само от възможен бойкот, който противниците на когото и да било от кандидатите могат да поискат. Друг проблем е, че избирателните списъци са все по-малко актуални и според експерти съдържат много повече имена от тези на намиращите се в страната гласоподаватели - мнозина например са в чужбина - и това изкуствено занижава активността. По-рано тази седмица премиерът Зоран Заев поиска от избирателите на управляващия Социалдемократически съюз на Македония (СДСМ) и другите граждани да упражнят правото си на глас. Във видеопослание той каза, че с изборите идва жизненоважно решение в решаващ момент за страната и \"бъдещето на държавата и децата ни\". Трудните стъпки, направени от Скопие през последните две години, според него са подобрили перспективите на страната и затова е сигурно, че активността ще е достатъчно голяма, каза Заев. Ако обаче тя не е, има два варианта - нови избори или промяна в законодателството, която ще позволи президентът да се избира от парламента, добави премиерът. На този фон и македонската редакция на \"Дойче веле\"  цитира международни наблюдатели , според които е време за реформа в изборното законодателство.", "date": "2019.05.05", "title": "От активността зависи дали Северна Македония ще има нов президент днес"}
{"url": "https://www.dnevnik.bg/bulgaria/2019/05/05/3429450_papata_kum_pravoslavnata_curkva_razlichiiata_ne_sa/", "text": "Ваше Светейшество, почитани Митрополити и Епископи, скъпи братя, Христос Воскресе! В радостта на възкръсналия Господ ви отправям пасхален поздрав в тази неделя, която Източното християнство нарича \"Томина неделя\". Съзерцаваме Апостола, който поставя ръката си в реброто Господне и докосвайки се до неговите рани, изповядва: \"Господ мой и Бог мой\" (Йоан 20, 28). Раните, които през историята се отвориха между нас християните, са болезнени рани, нанесени на Тялото Христово, което е Църквата. Все още днес можем да докоснем с ръка последиците. Но може би, ако поставим заедно ръката си в тези рани и изповядаме, че Иисус е възкръснал, и Го провъзгласим за наш Господ и наш Бог, и ако разпознавайки нашите недостатъци, се потопим в тези неговите рани на любов, ще можем да преоткрием радостта от прошката и да предвкусим деня в който, с помощта Божия ще можем да служим на един и същ олтар пасхалната тайна. Икуменизмът на кръвта По този път сме подкрепяни от многобройни братя и сестри, на които преди всичко бих искал да отдам почит: това са свидетелите на Пасхата. Колко християни в тази страна понесоха страдания заради името на Иисус, по-специално по време на преследванията от миналия век! Икуменизмът на кръвта! Те разпространиха едно сладко благоухание в \"Земята на розите\". Преминаха през тръните на изпитанията, за да разпространят благоуханието на Евангелието. Те разцъфнаха в една плодородна и добре обработена почва, в един богат на вяра и истинска хуманност народ, който им даде здрави и дълбоки корени: мисля по-специално за монашеството, което от поколение на поколение подхрани вярата на хората. Вярвам, че тези свидетели на Пасхата, братя и сестри, от различни вероизповедания единени в Небесата от божествената милосърдна любов, сега гледат към нас като на семената, посети в земята, за да дадат плод. И докато много други братя и сестри по света продължават да страдат по причина на вярата, те искат от нас да не оставаме затворени, а да се отворим, защото само така семената носят плод. Икуменизмът на бедните Тази среща, която желаех силно, се реализира след срещата на свети Йоан Павел ІІ с Патриарх Максим по време на първата визита на един Римски епископ в България и следва стъпките на свети Йоан ХХІІІ, който в годините прекарани тук обикна силно този \"семпъл и добър\" народ\" (Giornale dell’anima – Вестник на душата, Болоня, 1987, 325), оценявайки неговата честност, трудолюбие и достойнство в изпитанията. Тук съм и аз, гост, приет с обич, и изпитвам в сърцето братската носталгия, онази разумна носталгия, за единството между чедата на един и същи Отец, която папа Йоан ХХІІ несъмнено има възможността да изпита в този град. Именно по време на Втория ватикански събор, свикан от него, Българската православна църква изпрати свои наблюдатели. Оттогава контактите се умножиха. Мисля си за визитите на българските делегации, които от петдесет години посещават Ватикана и, които всяка година имам радостта да приема; както и присъствието в Рим на българска православна общност, която се моли в една църква от моя диоцез. Изпълва ме с радост любезното гостоприемство, тук отредено на моите пратеници, чието присъствие се засили през последните години, и сътрудничеството с местната католическа общност, преди всичко в културната сфера. Изпълнен съм с доверие, че, с помощта на Бог и във времената, които Божието Провидение ще разпореди, тези контакти ще могат да повлияят положително върху много аспекти от нашия диалог. Междувременно сме призвани да вървим и да работим заедно, за да свидетелстваме Господа, по-специално като служим на най-бедните и забравени братя, в които Той е присъстващ. Икуменизмът на бедния. Икуменизмът на мисията Ориентир по този път са преди всичко светите Кирил и Методий, които ни свързват още от първото хилядолетие, и чиято жива памет в нашите Църкви остава като извор на вдъхновение, защото, въпреки трудностите, те поставиха на първо място прогласяването на Господ, призива към мисията. Както казва свети Кирил: \"С радост аз тръгвам за християнската вяра; колкото и да съм изморен и физически изпитан, ще отида с радост (Vita Constantini VI,7; XIV,9). И въпреки, че се предвещаваха пророческите знаци на болезнените разделения, които ще се случат през следващите векове, те избраха перспективата на общението. Мисия и общение: две думи, винаги спрягани в живота на двамата Светци и, които могат да озарят нашия път, за да укрепваме в братството. Икуменизмът на мисията. Провъзгласяването на Христос на младите поколения Кирил и Методий, византийци по култура, имаха дързостта да преведат Библията на език, достъпен за славянските народи език, за да може божественото Слово да предшества човешките думи. Техният смел апостолат остава за всички, като модел за евангелизация. И една сфера, която ни предизвиква за прогласяването, е тази на младите поколения. Колко е важно в зачитането на съответните традиции и особености да си помагаме и да намерим начините да предаваме вярата, според езиците и формите, които позволяват на младите хора да изпитат радостта от един Бог, който ги обича и ги призовава! В противен случай ще бъдат изкушени да се доверят на многобройните подмамващи сирени на консуматорското общество. Бъдещето на европейското общество Общение и мисия, близост и прогласяване, светите Кирил и Методий могат да ни кажат много и за бъдещето на европейското общество. В действителност, \"в известен смисъл те са били насърчители на една обединена Европа и на един дълбок мир между всички жители на континента, показвайки основите на новото изкуство на съвместното съжителство, в зачитането на различията, които изобщо не са пречка за единството\" (свети Йоан Павел ІІ, Слово към официалната делегация на България, 24 май 1999: Поучения ХХІІ, 1 [1999], 1080). Също ние, наследници на вярата на Светците, сме призовани да бъдем градители на общение, инструменти на мир в името на Исус. В България, \"духовен кръстопът, земя на среща и взаимно разбирателство (Слово по време на церемонията по посрещането, София, 23 май 2002: Поучения ХХV, 1 [2002], 864), намериха прием различни вероизповедания, от арменското до евангелското, и различи религиозни изрази, от еврейското до мюсюлманското. Бива приета и е зачитана Католическата църква, както от латински обред, така от византийско-славянски. Благодарен съм на Ваше Светейшество и на Светия Синод за тази доброжелателност. Молитвата: врата към доброто След малко ще имам възможността да влезна в Патриаршеската катедрала на свети Александър Невски, за да се спра за молитва в памет на светите Кирил и Методий. Свети Александър Невски, от руската традиция, и светите братя, от гръцката традиция и апостоли на славянските народи, откриват, че България е една страна-мост. Ваше Светейшество,скъпи Братя, уверявам ви в моята молитва за вас, за вярващите от този възлюбен народ, за възвишеното призвание на тази страна, за нашия път в икуменизма на кръвта, на бедния и на мисията. На свой ред моля за място във вашите молитви, в увереността, че молитвата е вратата, която отваря всеки път към доброто. Искам да ви благодаря отново за полученото гостоприемство и да ви уверя, че ще нося в сърцето спомена от тази братска среща. Христос Воскресе!", "date": "2019.05.05", "title": "Папата към православната църква: Различията не са пречка за единството"}
{"url": "https://www.dnevnik.bg/sport/2019/05/05/3429468_snimka_na_denia_norich_-_noviiat_shampion_na/", "text": "Норич\" спечели титлата във второто ниво на английския футбол - Чемпиъншип.  \"Канарчетата\" спечелиха титлата във второто ниво на английския футбол за четвърти път в своята история след 1972, 1986 и 2004 г. ", "date": "2019.05.05", "title": "Снимка на деня: \"Норич\" - новият шампион на Чемпиъншип"}
{"url": "https://www.dnevnik.bg/sviat/2019/05/05/3429476_rodeo_roud_se_prevurna_v_barak_obama/", "text": "Пътна отсечка в Лос Анджелис бе кръстена на бившия американски президент Барак Обама, съобщи \"Асошиейтед прес\", цитирана от БТА. С концерт и официална церемония вчера бе открит булевард \"Обама\", който преди се казваше \"Родео роуд\". Отсечката е с дължина 5,6 километра, която минава през историческия квартал на чернокожи. Тя също така се пресича с булевард \"Мартин Лутър Кинг\", като наблизо са и булевардите \"Вашингтон\", \"Адамс\" и \"Джеферсън\". Кметът на Лос Анджелис Ерик Гарсети отбеляза на церемонията, че булевард \"Обама\" е в част от град, в която други улици също носят президентски имена, информира \"Лос Анджелис таймс\".  Двойка, която предложи промяната на името, каза пред \"Таймс\", че искат да привлекат повече инвестиции за квартала и да почетат 44-тия президент. ", "date": "2019.05.05", "title": "\"Родео роуд\" се превърна в \"Барак Обама\""}
{"url": "https://www.dnevnik.bg/sport/2019/05/05/3429479_proval_sreshtu_posledniia_ostavi_junaited_izvun/", "text": "Кошмарно равенство срещу рекордно рано изпадналия \"Хъдърсфилд\" окончателно заличи шансовете на \"Манчестър юнайтед\" да се класира за Шампионската лига през следващия сезон. Двата отбора завършиха 1:1 на стадион \"Джон Смит\" в двубой от предпоследния кръг на сезона във Висшата лига. В същото време \"Челси\" победи \"Уотфорд\" с 3:0 у дома и излезе на полпозишън в борбата за топ 4. Сините събраха 71 точки и изпревариха с една точка градския съперник \"Тотнъм\", който в събота претърпя поражение срещу \"Борнемут\". \"Арсенал\" е пети с 66 точки, но има мач по-малко - домакинство на \"Брайтън\" днес от 18.30 часа. \"Юнайтед\" има същия точков актив, но по-лоша голова разлика, и при успех на \"артилеристите\" ще завърши на шесто място в крайното класиране. \"Червените дяволи\" остава извън топ 4 за трети път в последните четири години и за четвърти в шестте сезона, откакто сър Алекс Фъргюсън се оттегли от мениджърския пост. Победата на \"Юнайтед\" срещу \"Хъдърсфилд\" беше задължителна и изглеждаше абсолютно сигурна. Освен че заемаше последното място с едва 14 точки преди кръга, \"териерите\" имаха 11 загуби в 11-те си мача с отборите от топ 6 при голова разлика 3:35. \"Хъдърсфилд\" се намираше в серия от осем поредни загуби, спечели едва четири точки в предходните си 23 срещи във Висшата лига, а на 30 март изравни рекорда на \"Дарби каунти\" от 2008 г. за най-ранно изпадане. Мачът започна по план за \"Юнайтед\", който поведе още в осмата минута. Скот Мактоминей получи топката вляво от вратата и от границата на наказателното поле стреля с левия крак към далечния ъгъл. Голяма вина за гола имаше вратарят Йонас Льосл, който позволи топката да мине под крака му. В края на първото полувреме гостите бяха много близо до второ попадение. Изстрел на Пол Погба с глава обаче срещна гредата. Като цяло \"червените дяволи\" действаха доста предвидимо в атака, пропуснаха шанса да решат мача с втори гол и бяха наказани в 60-ата минута. След корнер пред вратата на домакините Льосл изрита топката напред към Исаак Мбенза, който напредна сам срещу Де Хеа и спокойно отбеляза между краката на испанския страж. В радостта си Мбенза изрита и счупи ъгловото фалгче, което доведе до спиране на играта за шест-седем минути. Впоследствие съдиите дадоха осем минути добавено време, но и то не стигна на \"Юнайтед\" да спечели мача. В 88-ата минута страничният рефер пропусна засада на Тахит Чонг, който напредна очи в очи с Льосл и стреля. Вратаря на \"Хъдърсфилд\" обаче направи отлично спасяване. Секунди по-късно късметът за втори път обърна гръб на Погба. Французинът отправи техничен удар от границата на наказателното поле, но топката се отби в гредата. В ответната атака \"Хъдърсфилд\" получи шанс да стигне до сензационна победа. Карлан Грант напред вляво от вратата и стреля, но Де Хеа спаси с крак.", "date": "2019.05.05", "title": "Провал срещу последния остави \"Юнайтед\" извън Шампионската лига"}
{"url": "https://www.dnevnik.bg/sviat/2019/05/05/3429497_ruski_samolet_se_zapali_malko_sled_izlitane_ot_moskva/", "text": "Пътнически самолет \"Сухой Суперджет 100\" се запали и кацна аварийно на летище \"Шереметиево\", съобщи агенция \"Интерфакс\". Около 20 минути по-късно ТАСС съобщи, че пожарът е бил потушен, но след това се появи информация, че част от пътниците са в неизвестност. Броят на жертвите рязко се промени за няколко часа. Първоначално източници на ТАСС говореха за един човек, впоследствие, Следственият комитет на Русия съобщи, че са загинали 13 жертви сред тях - две деца. Последното съобщение, от 23:30 българско време, обаче говори за 41 жертви - в него следствието казва, че от всички на борда са \"оцелели 37\". Машината на \"Аерофлот\", извършваща полет от Москва до Мурманск, се наложи да да се върне на летището, от което тръгна, казва неназован източник за \"Интерфакс\". Представители на екипажа твърдят, че самолетът е бил ударен от мълния, по-късно като основна версия за аварийното кацане се спомена загубата на радиовръзката между пилотската кабина и диспечерите. Час и половина след инцидента \"Шереметиево\" все още бе затворено. Към 19:13 ч. българско време се появи информация, че всички са изведени от самолета. Според последвали данни евакуацията е продължила 55 секунди, но след края ѝ поне 13 души били в неизвестност. В интернет се появиха  кадри  със запаления самолет, разпространени и от телевизия \"Россия 24\". В първите минути след инцидента не бе известно колко души има на борда. \"Интерфакс\" цитира \"Канал 360\", според който на борда е имало 78 души - 73-ма пътници и петчленен екипаж.", "date": "2019.05.05", "title": "Руски самолет кацна аварийно в Москва след пожар, десетки загинаха (допълнена)"}
{"url": "https://www.dnevnik.bg/photos/2019/05/05/3429399_fotogaleriia_pazete_se_ot_siviia_pragmatizum_-/", "text": "Заобиколен от охрана и от хиляди хора, дошли да го видят - така премина първият ден от посещението на папа Франциск в България.", "date": "2019.05.05", "title": "Фотогалерия: Пазете се от сивия прагматизъм - първият ден на папа Франциск в България"}
{"url": "https://www.dnevnik.bg/sport/2019/05/05/3429500_grigor_dimitrov_zapochna_s_pobeda_na_dvoiki_v_madrid/", "text": "Григор Димитров започна с победа на двойки в турнира от сериите \"Мастърс\" в Мадрид. Българинът и руският му партньор Карен Хачанов отстраниха поставените под №4 Хуан Себастиан Кабал и Роберт Фара след успех с 6:2, 7:5 за 81 минути. Димитров и Хачанов започнаха много силно и реализираха два пробива в първите две подавания на колумбийците. Българско-руският тандем успя да ги затвърди, поведе с 4:0 и до края на сета не изпуснаха комфортния си аванс. Във втората част Кабал и Фара пробиха първи в гейм №4. Финалистите от миналогодишния Australian Open затвърдиха пробива и поведоха с 4:1. Димитров и Хачанов обаче отговориха по чудесен начин, като спечелиха шест от следващите седем гейма, а с това и мача. Във втория кръг българинът и руснакът ще играят с победителите от срещата между испанците Давид Мареро и Фернандо Вердаско и австрийско-австралийския тандем Доминик Тийм и Диего Шварцман. За Димитров предстои и участие в индивидуалната надпревара. В първия кръг той ще играе с квалификант или \"щастлив губещ\" от квалификациите, като името му все още не е ясно. При успех най-добрият български тенисист  ще се изправи срещу световния №1 Новак Джокович .", "date": "2019.05.05", "title": "Григор Димитров започна с победа на двойки в Мадрид"}
{"url": "https://www.dnevnik.bg/regioni/2019/05/05/3429535_zasileno_e_policeiskoto_prisustvie_v_kurnare_sled/", "text": "Трима мъже са задържани за хулигански действия в село Кърнаре след като инцидент в града снощи, съобщи агенция \"Фокус\" като се позова на областната дирекция на МВР в Пловдив. По първоначални данни мъжете са искали да влязат в заведение, но там е имало частно тържество. След като не са допуснати, са счупили стъклата на заведението. По случая е заведено бързо производство. За напрежение, протести и засилено полицейско присъствие, съобщава \"Нова телевизия\". Пред телевизията собственикът на заведението Георги Алексиев обяснява: \"Те влязоха вътре и искаха бира да вземат. Просто аз им отказах, защото нямаше как да им дам бира, че ние си правим тържество и в един момент той ми вика ще ми дадеш и такъв нахален напрово скача. Тръгна той и излезе и взе да псува, взе да плюе по вратата\". Минути по-късно пияният мъж се върнал с нож и влязъл в схватка с други присъстващи. Докато трае схватката, от махалата пристигнало подкрепление от още 20 мъже, с камъни, вили и брадви, разказват свидетели на случилото се пред телевизията. След сблъсъка, жители на селото тръгнали на мирно шествие към ромската махала. Поискали виновните за инцидента да бъдат изселени.Всичките къщи в махалата са незаконни. Цялата махала е незаконна\", обясни кметът на селото Боньо Бонев.", "date": "2019.05.05", "title": "Засилено е полицейското присъствие в Кърнаре след сбиване и арести"}
{"url": "https://www.dnevnik.bg/sport/2019/05/05/3429533_fatalna_greshka_na_arsenal_reshi_bitkata_za_top_4/", "text": "Фатална грешка на \"Арсенал\" реши вълнуващата битка за топ 4 във Висшата лига в полза на \"Челси\" и \"Тотнъм\". Тимът на Унай Емери стигна само до равенство 1:1 при домакинството си на спасилия се вчера от изпадане \"Брайтън\". \"Артилеристите\" последваха \"Манчестър юнайтед\", който  по-рано днес уби шансовете си с кошмарно равенство срещу аутсайдера \"Хъдърсфилд\". Кръг преди края на сезона \"Челси\" заема третото място със 71 точки, а \"Тотнъм\" е четвърти със 70. \"Арсенал\" има 67, но е с далеч по-лоша голова разлика от \"шпорите\" - 70:50 срещу 65:37. Така дори двата отбора да завършат с равен брой точки, \"артилеристите\" ще останат извън топ 4. И докато \"Манчестър юнайтед\" окончателно се прости с надеждите си за място в Шампионската лига през следващия сезон, \"Арсенал\" все пак има шанс да се класира за най-силния клубен турнир. За целта тимът на Емери трябва да спечели Лига Европа, където му предстои полуфинал реванш с \"Валенсия\" след успех с 3:1 в първата среща. Две дузпи решиха изхода на двубоя между \"Арсенал\" и \"Брайтън\". Пиер-Емерик Обамеянг откри резултата в 9-ата минута след наказателен удар, отсъден за нарушение срещу Начо Монреал. Обамеянг отбеляза 20-ото си попадение за сезона и се изравни със Серхио Агуеро и Садио Мане на второто място в голмайсторския лист. Мохамед Салах е начело с 22. В 61-ата минута Гранит Джака фаулира Соли Марч в наказателното поле, а Глен Мъри превърна отсъдената дузпа в гол и изравни. До края и двата отбора имаха страхотни възможности да стигнат до победата. Вратарите Бернд Лено и Матю Райън направиха отлични спасявания и запазиха равенството.", "date": "2019.05.05", "title": "Фатална грешка на \"Арсенал\" реши битката за топ 4"}
{"url": "https://www.dnevnik.bg/bulgaria/2019/05/04/3429189_publichni_subitiia_ot_vizitata_na_papata_i_zoni_za/", "text": "Гражданите и гостите на София ще могат да присъстват  на три основни събития  от програмата на  посещението на папа Франциск  в България днес и утре. (К Днес, в първия ден на апостолическото пътуване, в 13.00 часа Светият отец ще произнесе неделната молитва \"Царица небесна\" на площад \"Свети Александър Невски\". \"Царица небесна\" всяка седмица се проследява в ефир от над 100 милиона вярващи от цял свят. Докато папа Франциск я произнася, на сцената на пл. \"Св. Александър Невски\" ще бъде изложена икона на Месемврийската Богородица, любима на папа Йоан XXIII, или т.нар. български папа – архиепископ Анджело Ронкали. По-късно следобед папата ще отслужи и литургия на площад \"Княз Александър I\", за която вече са заявили присъствие над 7500 души, съобщават от нунциатурата в България. За да достигне до сцената на площада, папата ще премине със специално оборудваната си кола - папамобил, по бул. \"Цар Освободител\", където също може да бъде видян от хората. Едно от най-знаковите събития от посещението ще бъде на следващия ден – 6 май, вечерта, малко преди папа Франциск да замине от България. В 18.15 часа на пл. \"Независимост\" е планирано \"Събитие за мир\", на което папата ще отправи послание за мир и ще прочете също молитва. За него са поканени представители на различните вероизповедания в България. А шест деца, изповядващи всяко различна религия, ще запалят шест факли в символ на победа на светлината и мира над тъмнината и противопоставянето. Мястото също е избрано символично, тъй като намиращите се в близост църква, синагога, джамия, символизират единство и носят дух на толерантност. В Раковски жителите и гостите на града  ще могат да проследят светата литургия с първо причастие, което папа Франциск ще даде на деца в църквата \"Пресвето сърце Исусово\" в 11.15 часа на 6 май. За целта пред храма са определени зони за граждани, до които достъпът също ще става през контролно-пропускателни пунктове. Те ще са отворени 3 часа преди началото на събитието. Всички желаещи да присъстват на събитията ще бъдат допускани след проверка на изградените контролно-пропускателни пунктове. Няма да бъдат допускани посетители във видимо нетрезво състояние, както и такива, които носят обемисти багажи и забранени предмети – огнестрелно оръжие, пиротехнически изделия, ножове, палки, боксове, бутилки, парфюми. Може да бъдат носени чадъри. Заради повишени мерки за сигурност в центъра от МВР и НСО съветват желаещите да видят папата и неговия папамобил, да пристигат на събитията максимално рано, като пунктовете за контрол ще са отворени три часа преди събитията. По време на провеждането на събитията от посещението на папа Франциск е възможно да възникне временно затруднение в движението.", "date": "2019.05.05", "title": "Публични събития от визитата на папата и зони за контрол (карти)"}
{"url": "https://www.dnevnik.bg/analizi/edno_na_um/2019/05/05/3429490_edno_naum_vinagi_kogato_stava_vupros_za_porojanov/", "text": "\"Когато аз и г-н Николов бяхме назначени в ДФЗ, ние заварихме прием на документи за къщи за гости. Проектите вече бяха приети и ние трябваше да ги обработим и да подпишем това, което те бяха заложили преди нас като схема. През неговото (на Румен Порожанов  ) директорстване са били пуснати два приема - от него, и един, пуснат от Калина Илиева. Дори каза, че бил осъществил контрол и бил въвел референтни цени. Това е лъжа. Референтните цени ги въведохме аз и Мирослав Николов. Там се опитахме да ограничим цените на яхтите, джиповете и т.н. до 39 хил. лв., защото в този последен прием просто беше нещо покъртително – вътре имаше толкова много превозни средства, толкова луксозни превозни средства – беше нещо ужасяващо. Тези проекти наистина не бяха за подписване, те не носят никаква икономическа стойност за напредъка на селските райони. Те просто са си едни проекти, които ще обслужат и ще направят едни хора да живеят по-луксозно и по-богато. Винаги, когато става въпрос за Порожанов, темата заглъхва. Имам чувството, че г-н Борисов просто не може да освободи г-н Порожанов, защото не го е назначил той.\"", "date": "2019.05.05", "title": "Едно наум: Винаги, когато става въпрос за Порожанов, темата заглъхва"}
{"url": "https://www.dnevnik.bg/bulgaria/2019/05/05/3429539_ochakvano_vetko_arabadjiev_ostava_v_aresta/", "text": "Очаквано Специализираният наказателен съд реши да остави в ареста бизнесмена Ветко Арабаджиев, съобщи БНТ. Съдебният състав е приел доводите на прокуратурата, че ако е на свобода, Арабаджиев може да извърши друго престъпление, като повлияе на свидетели и попречи на събирането на доказателства. Освен това има опасност и да се укрие, както е направил в Барселона, където беше задържан на 7 март. Бизнесменът беше екстрадиран от Испания тази нощ с редовен полет от Мадрид. Той е обвиняем за участие в организирана престъпна група, данъчни престъпления и пране на пари.", "date": "2019.05.05", "title": "Очаквано Ветко Арабаджиев остава в ареста"}
{"url": "https://www.dnevnik.bg/photos/2019/05/05/3429171_fotogaleriia_svetovnite_snimki_na_denia_-_4-5_mai_2019g/", "text": "Момент от концерта на Лени Кравиц в Скопие, Северна Македония, част от турнето му Raise Vibration.", "date": "2019.05.05", "title": "Фотогалерия: Световните снимки на деня - 4-5 май 2019г."}
{"url": "https://www.dnevnik.bg/sviat/2019/05/05/3429499_severna_makedoniia_shte_ima_nov_prezident_pendarovski/", "text": "Подкрепяният от премиера Зоран Заев кандидат  Стево Пендаровски  води на президентските избори в Северна Македония. Това сочат първите резултати от балотажа, на който той се изправи срещу кандидата на опозицията, Гордана Силяновска Давкова. Разликата между двамата е над 60 хил. гласа и тежестта, ѝ откакто властите започнаха да обявяват информация от преброяването, спадна от 15 до 6 пункта. При данните от  почти всички бюлетини  Северна Македония ще има нов държавен глава след тази вечер, който ще може да замени Георге Иванов, изкарал два мандата на поста. Надпреварата бе оспорвана както заради една от основните теми на Силяновска (смяната на името на страната), така и  заради въпроси за избирателната активност . Преди вота множество анализатори, цитирани от местни и международни медии, бяха дали предимство на Пендаровски. Само преди две седмици на първия тур разликата между двамата бе под пет хиляди гласа в полза на Пендаровски. Силяновска Давкова , която по време на кампанията бе обещала да преразгледа валидността на Преспанския договор, каза, след като гласува, че приема новото име (Северна Македония), но няма да го използва. Повече за Пендаровски  четете тук . Активността надхвърля 46% и е повече от шест пункта над тази от първия тур. Над два часа преди затваряне на урните бе достигнат прагът от 40 на сто от избирателите, нужен за валидността на вота, да бъде достигнат при затваряне на урните. Нужно бе да гласуват поне 40% от близо 1.808 млн. избиратели. След първия кръг имаше опасения, че балотажът ще завърши без победител и ще се наложи нов, ако политици от който и да било от двата лагери призоват за бойкот, подобен на този при референдума. Някои експерти предупреждават, че активност от 40% може и да не бъде постигната при някои случаи, тъй като избирателните списъци, непроменяни от години и съдържащи повече от реалния брои гласоподаватели, изкуствено занижават стойността ѝ. По данни на властите вотът е преминал мирно и без сериозни инциденти. Гражданска асоциация МОСТ, която наблюдава вота, същевременно съобщи за няколко случая в Куманово, Прилет и Чешиново-Облешево. Става въпрос за нередности, извършвани от представители на секционни комисии или избиратели.", "date": "2019.05.05", "title": "Северна Македония ще има нов президент, Пендаровски спечели (допълнена)"}
